{"id": "1077578", "revid": "1305772", "url": "https://it.wikipedia.org/wiki?curid=1077578", "title": "Microformat", "text": "Un microformat (a volte abbreviato con \u03bcF o uF) \u00e8 una parte di mark up che consente espressioni semantiche in una pagina web HTML (o XHTML). Ci\u00f2 \u00e8 possibile sfruttando gli attributi (X)HTML codice_1, codice_2, codice_3.\nTramite i microformat, i programmi possono estrarre i dati semantici presenti in una pagina web. I microformat permettono infatti di creare codice (X)HTML leggibile dai programmi (come per i dati in formato XML o RDF) ma continuando a garantire un'elevata comprensibilit\u00e0 da parte delle persone. In altre parole, le pagine web create sfruttando i microformat permettono ai programmi di esaminarne i contenuti e di utilizzare le informazioni ivi contenute. Ad esempio, attraverso il Microformat hCard, specifico per la descrizione delle persone, il browser pu\u00f2 facilmente riconoscere, all'interno di una pagina web, l'indirizzo e-mail o il numero di telefono dei contatti presenti nella pagina, in modo da poterle trasferire velocemente nella rubrica.\nEsempi.\nPer esempio, si consideri l'informazione sui contatti\n &lt;div&gt;\n &lt;div&gt;Joe Doe&lt;/div&gt;\n &lt;div&gt;The Example Company&lt;/div&gt;\n &lt;div&gt;604-555-1234&lt;/div&gt;\n &lt;a href=\"http://example.com/\"&gt;http://example.com/&lt;/a&gt;\n &lt;/div&gt;\nCon il microformat hCard, diventa:\n &lt;div class=\"vcard\"&gt;\n &lt;div class=\"fn\"&gt;Joe Doe&lt;/div&gt;\n &lt;div class=\"org\"&gt;The Example Company&lt;/div&gt;\n &lt;div class=\"tel\"&gt;604-555-1234&lt;/div&gt;\n &lt;a class=\"url\" href=\"http://example.com/\"&gt;http://example.com/&lt;/a&gt;\n &lt;/div&gt;\nDove il nome formale (\"fn\"), organizzazione (\"org\"), numero di telefono (\"tel\") e l'indirizzo url sono stati identificati usando classi specifiche; tutto il codice inoltre \u00e8 incluso in un elemento con l'attributo codice_4.\nIn questo modo \u00e8 possibile per il software, per esempio un plugin del browser, estrarre queste informazioni e trasferirle ad altre applicazioni, per esempio una rubrica.\nMicroformat specifici.\nVari microformats sono stati sviluppati per abilitare il markup semantico di particolari tipi di informazioni.\nMicroformat proposti.\nTra i molti microformat proposti (link in inglese), i seguenti sono stati quasi del tutto ultimati:\nUso dei microformat.\nI microformat sono supportati per Firefox dai componenti aggiuntivi Operator o Tails, e la versione 3 del browser Firefox includer\u00e0 nativamente un supporto per i microformat. Anche con Internet Explorer o Safari \u00e8 possibile utilizzarli tramite i bookmarklet, ossia delle piccole applicazioni JavaScript contenute in un URL che pu\u00f2 essere memorizzato come segnalibro nel proprio browser o come link in una pagina web. Microsoft ha espresso il desiderio di incorporare i Microformats nelle versioni future dei suoi programmi, come altre societ\u00e0 produttrici di software.\nIl 31 luglio 2007, Google ha annunciato sul proprio blog degli sviluppatori il supporto nei risultati delle ricerche effettuate tramite Google Maps del Microformat hcard.\nCreazione dei microformat.\nMolti dei microformat esistenti sono stati creati al microformat wiki e nella mailing list associata. Altri microformat (come rel=nofollow, unAPI e rel=pavatar) sono stati proposti e sviluppati indipendentemente.\nTesti di riferimento.\nSegue un elenco di alcuni testi che documentano i microformat:"}
{"id": "1077579", "revid": "968255", "url": "https://it.wikipedia.org/wiki?curid=1077579", "title": "Macaca", "text": "Macaca \u00e8 un genere di primati della famiglia Cercopithecidae.\nDescrizione.\nI macachi sono primati di dimensioni medie: la lunghezza del corpo pu\u00f2 variare da 40 a e il peso, che nei maschi supera quello delle femmine di circa il 50%, da 2,5 a . La lunghezza della coda \u00e8 un importante carattere identificativo della specie: a volte \u00e8 molto corta o si riduce ad un organo vestigiale, come nella bertuccia, mentre in altre specie \u00e8 lunga come il corpo.\nIl colore varia tra il marrone, il grigio e il nero. Il muso \u00e8 glabro e sporgente.\nDistribuzione e habitat.\nI macachi sono il genere di primati a pi\u00f9 ampia diffusione dopo l'uomo. Sono diffusi in larga parte dell'Asia: dall'Afghanistan alla Cina, dall'India al sudest asiatico al Giappone. Inoltre una specie (\"Macaca sylvanus\", detta comunemente bertuccia) vive nell'Africa nord-occidentale.\nIn Europa \u00e8 presente una sola specie, \"Macaca sylvanus\", diffusa a Gibilterra.\nGli habitat sono vari: dalla foresta pluviale alla montagna, anche oltre i 2000\u00a0m di altitudine.\nDurante il Pleistocene l'areale comprendeva anche parte dell'Europa meridionale, come testimoniano le specie fossili \"M. majori\" (trovata in Sardegna) e \"M. florentina\" (trovata in Toscana).\nBiologia.\nSono animali con attivit\u00e0 diurna e, anche se i macachi sono buoni arrampicatori, viene svolta per lo pi\u00f9 al suolo.\nLa dieta \u00e8 basata soprattutto sulla frutta, ma comprende vari altri cibi vegetali e all'occasione insetti, uova di uccelli, piccoli vertebrati e in alcuni casi anche crostacei.\nVivono in gruppi formati da 10 a 100 individui, nei quali la popolazione adulta contiene femmine in quantit\u00e0 da tre a quattro volte maggiore di quella dei maschi. I maschi in eccedenza formano gruppi di soli maschi.\nLa gestazione dura tra 160 e 170 giorni e porta alla nascita di un solo cucciolo che raggiunge la maturit\u00e0 sessuale fra 3 e 4 anni nel caso delle femmine e tra 6 e 7 anni in quello dei maschi.\nL'aspettativa di vita \u00e8 tra 15 e 20 anni in natura, ma pu\u00f2 superare i 30 anni in cattivit\u00e0.\nTassonomia.\nIl genere \"Macaca\" comprende 22 specie e numerose sottospecie. Lo stato di specie o di sottospecie \u00e8 spesso fonte di controversie a causa del fatto che sono spesso interfecondi.\nGruppo sylvanus\nGruppo nemestrina"}
{"id": "1077584", "revid": "76069", "url": "https://it.wikipedia.org/wiki?curid=1077584", "title": "Sumatra settentrionale", "text": ""}
{"id": "1077585", "revid": "76069", "url": "https://it.wikipedia.org/wiki?curid=1077585", "title": "Sumatra occidentale", "text": ""}
{"id": "1077586", "revid": "339392", "url": "https://it.wikipedia.org/wiki?curid=1077586", "title": "Irian Jaya occidentale", "text": ""}
{"id": "1077587", "revid": "1149807", "url": "https://it.wikipedia.org/wiki?curid=1077587", "title": "CWCheat", "text": "CWCheat \u00e8 un programma per la console PlayStation Portable (PSP), inizialmente studiato per i cheat ovvero i \"trucchi\" ma successivamente divenuta una \"suite\" con la presenza di moltissime altre utilit\u00e0. \u00c8 composto da vari PRX funzionanti nei giochi per PSP e nell'emulatore di [PSX] (Pops) sotto DevHook, 2.71 SE, 3.02 OE, 3.03 OE, 3.10 OE, 3.30 OE, 3.40 OE, 3.51 M33, 3.52 M33, 3.71 M33, 3.80 M33 e 3.90M33.\n\u00c8 molto simile al famoso Action Replay o GameShark e nelle ultime versioni supporta i codici per Playstation 1 recuperabili su http://www.cmgsccc.com/\nL'ultima versione disponibile del CWCheat \u00e8 0.2.3.\nAltre funzioni.\nIn questa suite sono disponibili innumerevoli funzioni, come il cambio della velocit\u00e0 della CPU, screenshot, remap dei pulsanti, cambio della luminosit\u00e0 dello schermo e tanto altro. CWCheat offre codici per quasi tutti i giochi disponibili per PSP ed \u00e8 spesso aggiornato, sia l'intero applicativo che il database contenente i trucchi."}
{"id": "1077588", "revid": "32698", "url": "https://it.wikipedia.org/wiki?curid=1077588", "title": "Microformats", "text": ""}
{"id": "1077604", "revid": "76069", "url": "https://it.wikipedia.org/wiki?curid=1077604", "title": "Sulawesi Sud", "text": ""}
{"id": "1077606", "revid": "879070", "url": "https://it.wikipedia.org/wiki?curid=1077606", "title": "Rila", "text": "Il Rila (in bulgaro \"\u0420\u0438\u043b\u0430\") \u00e8 un complesso montuoso situato nella Bulgaria sudoccidentale. Il massiccio del Rila comprende il monte Mussala (2.925 m s.l.m.), l'elevazione pi\u00f9 alta della Bulgaria e dell'intera Penisola balcanica. Il Rila rappresenta il sesto gruppo montuoso d'Europa per altitudine raggiunta, dopo il Caucaso, le Alpi, la Sierra Nevada, i Pirenei e l'Etna. Un'estesa parte del complesso \u00e8 inclusa nel Parco nazionale di Rila, la pi\u00f9 estesa area protetta bulgara.\nIl nome \"Rila\" \u00e8 ritenuto di origine tracia e significa probabilmente \"montagna ricca d'acqua\". Nel massiccio sono presenti infatti numerosi laghi di origine glaciale (circa duecento). Alcuni fra i fiumi pi\u00f9 lunghi e di maggior portata dei Balcani hanno le loro sorgenti nel Rila, tra cui il fiume Marizza, l'Isk\u0103r e il Mesta.\nDal punto di vista culturale, il Rila \u00e8 famoso per la presenza del monastero di Rila, il pi\u00f9 grande e noto monastero della Bulgaria, fondato nel X secolo da San Giovanni di Rila (\"Sveti Ivan Rilski\").\nGeologia.\nIl Rila \u00e8 un pilastro tettonico a forma arrotondata, parte del settore pi\u00f9 antico dei Balcani, il Massiccio tracio-macedone. Esso \u00e8 costituito da rocce di granito e gneiss e da scisti cristallini formatosi durante il Paleozoico (250.000.000 anni fa), mentre il rilievo alpino del Rila si \u00e8 formato pi\u00f9 tardi, 10-12.000 anni fa, dopo la glaciazione di W\u00fcrm, quando la linea delle nevi si stabil\u00ec a 2.100 m s.l.m. Al di sopra di questa linea i ghiacci modificarono profondamente i rilievi esistenti, dando origine a circhi glaciali, picchi aguzzi a forma piramidale, pinnacoli di roccia, valli scolpite in varie forme, morene e altre tipiche formazioni glaciali.\nConfini e clima.\nIl Rila copre un'area di 2.400 km\u00b2. Il passo di Borovec (1.305\u00a0m) connette la cresta principale del Mussala con la selle di \u0160ip\u010dan e \u0160umnica, le quali mettono in comunicazione con le montagne di Ihtiman Sredna Gora attraverso il valico della Porta di Traiano (in bulgaro \"\u0422\u0440\u0430\u044f\u043d\u043e\u0432\u0438 \u0432\u0440\u0430\u0442\u0430, Trajanovi vrata\"). Verso oriente, i passi di Jundola (1.375\u00a0m) e di Abramo (1.295\u00a0m) collegano il Rila con i Monti Rodopi, mentre la sella di Predel (1.140\u00a0m) connette il gruppo con i monti del Pirin e il valico di Klisura (1.025\u00a0m) con Verila.\nIl clima \u00e8 tipicamente montano, con 2.000 mm di precipitazioni annuali sul Mussala, 80% delle quali di tipo nevoso. La media delle temperature minime misurate sul Mussala in febbraio \u00e8 di \u201311.6 \u00b0C, mentre la minima assoluta \u00e8 di -31.2\u00a0\u00b0C. La temperatura media nel mese di agosto \u00e8 di 5.4\u00a0\u00b0C, la massima di 18.7\u00a0\u00b0C.\nSuddivisioni.\nIl Rila \u00e8 suddiviso in diversi settori in base a criteri di tipo geografico:"}
{"id": "1077608", "revid": "1711941", "url": "https://it.wikipedia.org/wiki?curid=1077608", "title": "Orodreth", "text": ""}
{"id": "1077612", "revid": "281901", "url": "https://it.wikipedia.org/wiki?curid=1077612", "title": "Vulpes ferrilata", "text": "La volpe tibetana (Vulpes ferrilata), chiamata anche volpe delle sabbie tibetana o semplicemente volpe delle sabbie, \u00e8 una specie di volpe che vive sull'elevato altopiano tibetano in Nepal, Cina e India, fino ad altitudini di circa 5300 m. La volpe venne descritta per la prima volta dal naturalista britannico Brian Houghton Hodgson nel 1842. Ha l'udito pi\u00f9 sviluppato tra tutte le volpi.\nDescrizione fisica.\nLa volpe tibetana \u00e8 una tra le specie di volpe pi\u00f9 piccole. Ha un mantello folto e soffice che la protegge dai venti di alta montagna, con un fitto sottopelo di colore variabile tra il bruno e il giallo ruggine. La pelliccia sui fianchi e sul posteriore \u00e8 di colore grigio. La punta della coda \u00e8 bianca. Il corpo ha una lunghezza dalla testa alla coda di 50\u201370\u00a0cm e la coda \u00e8 lunga 29\u201340\u00a0cm. Il peso varia tra i 3 e i 4\u00a0kg.\nIl cariotipo della volpe tibetana \u00e8 formato da 36 cromosomi.\nComportamento.\nLe coppie riproduttive rimangono insieme per tutta la vita e cacciano insieme. La stagione degli amori comincia negli ultimi giorni di febbraio e finisce alla fine di marzo.\nDopo un periodo di gestazione di circa 50-60 giorni, in una tana nascono da due a quattro cuccioli, che rimangono con i genitori fino all'et\u00e0 di otto-dieci mesi. Dopo essersi allontanati vanno in cerca di una compagna e di un proprio territorio.\nA differenza delle altre specie di volpi, le volpi tibetane non sono animali molto territoriali, cos\u00ec che nella stessa zona si possono vedere vicine molte volpi.\nDieta.\nLe volpi tibetane si nutrono di roditori, uccelli terricoli e lagomorfi.\nNel 1998 un'analisi di 113 tane di volpe per determinare la dieta della volpe tibetana mostr\u00f2 che il 95 per cento dei resti erano composti da pika dalle labbra nere (\"Ochotona curzoniae\") e dal 2,7 per cento dall'antilope tibetana (\"Pantholops hodgsonii\"), di cui la maggior parte erano carogne. Il resto consisteva di insetti, penne di uccello e vegetali, tra cui bacche di Ephedra. Un precedente studio del 1986 riport\u00f2 resti di lepre lanosa tibetana (\"Lepus oiostolus\") e una lucertola del genere \"Phrynocephalus\", mentre uno studio su 158 tane effettuato l'anno precedente nella provincia cinese del Qinghai riport\u00f2 altri resti, inclusi marmotte himalayane (\"Marmota himalayana\"), bharal (\"Pseudois nayaur\"), moschi himalayani (\"Moschus chrysogaster\") e bestiame domestico.\nMedia.\nNel 2006, le telecamere della BBC, durante le riprese per la serie \"Planet Earth\", ripresero per la prima volta una volpe tibetana."}
{"id": "1077618", "revid": "1610933", "url": "https://it.wikipedia.org/wiki?curid=1077618", "title": "Volpe tibetana", "text": ""}
{"id": "1077622", "revid": "775372", "url": "https://it.wikipedia.org/wiki?curid=1077622", "title": "Nazionale di calcio di Niue", "text": "La nazionale di calcio di Niue \u00e8 la rappresentativa calcistica nazionale dell'omonima dipendenza neozelandese dell'Oceano Pacifico. Non \u00e8 riconosciuta ufficialmente dalla FIFA bench\u00e9 sia stata membro associato dell'OFC, dal 2006 fino al marzo 2021."}
{"id": "1077623", "revid": "767487", "url": "https://it.wikipedia.org/wiki?curid=1077623", "title": "Clem Clempson", "text": "Attualmente \u00e8 membro del gruppo jazz/rock britannico Colosseum.\nInizi\u00f2 la carriera da musicista nei Bakerloo (1960) per passare poi con gli Humble Pie. Successivamente entr\u00f2 a far parte dei Colosseum. Negli anni novanta suon\u00f2 con Jack Bruce, Billy Cobham e David Sancious. Collabor\u00f2 anche con Bob Dylan e Chris de Burgh."}
{"id": "1077631", "revid": "124123", "url": "https://it.wikipedia.org/wiki?curid=1077631", "title": "Tokugawa Ietsuna", "text": "Primogenito di Tokugawa Iemitsu, fu il quarto sh\u014dgun dello shogunato Tokugawa.\nInfanzia.\nIetsuna nacque da una concubina di Iemitsu, e da piccolo era molto debole di salute. Suo padre mor\u00ec quando lui aveva solo 10 anni, cos\u00ec si ritrov\u00f2, nel 1651, ad essere nominato sh\u014dgun; fino alla sua maggiore et\u00e0 gli affari statali furono gestiti da cinque reggenti, tra cui Sakai Tadakatsu, Sakai Tadakiyo, Inaba Masanori, Matsudaira Nobutsuna (membro del clan a cui i Tokugawa appartenevano in origine) e Hoshina Masayuki (fratellastro di Iemitsu).\nIetsuna e i reggenti dovettero subito affrontare un tentativo di insurrezione dei r\u014dnin, i samurai i cui clan erano caduti in disgrazia sotto lo shogunato (tipicamente perch\u00e9 si erano opposti al suo fondatore Ieyasu) ed erano rimasti privi di un signore da servire; due di loro, Yui Shosetsu e Marubashi Chuya, avevano organizzato un piano di rivoluzione che prevedeva insurrezioni contemporanee a Edo, Ky\u014dto e \u014csaka, e l'esecuzione di alcune figure chiave dello shogunato, tra cui lo sh\u014dgun stesso. Shosetsu, che era di umili origini, idolatrava Toyotomi Hideyoshi e in qualche modo cercava di vendicarlo. Il piano, noto come rivolta di Keian, fu scoperto poco dopo la morte di Iemitsu, e fu brutalmente soppresso dai cinque reggenti. Poco dopo, nel 1652, un simile tentativo fu effettuato sull'isola di Sado da 800 altri r\u014dnin, e anche stavolta l'intervento dello shogunato fu spietato.\nNel 1657 Edo fu avvolta dalle fiamme, e sub\u00ec danni ingenti; occorsero due anni per ricostruire la citt\u00e0, e nel 1659, a conclusione dei lavori, lo sh\u014dgun Ietsuna presiedette una cerimonia di celebrazione.\nGoverno.\nNel 1663, la reggenza si concluse e Ietsuna sal\u00ec ufficialmente al potere; i reggenti, con qualche cambio nella \"squadra\", per\u00f2, divennero i suoi consiglieri. Questi erano Hoshina Masayuki, Itakura Shigenori, Tsuchiya Kazunao, Kuze Hiroyuki, e Inaba Masanori.\nIetsuna divise il potere abbastanza equamente con i suoi consiglieri. In alcuni casi, per\u00f2, seppe imporre la propria autorit\u00e0; ad esempio nell'abolizione del \"junshi\", la pratica per la quale i samurai seguivano il loro signore nella morte. Fu sua anche la volont\u00e0 di intervenire nel 1671 nella successione del clan Date di Sendai, evitando il possibile scoppio di un'altra guerra tra daimy\u014d. Nel 1671, per\u00f2, il gruppo di consiglieri aveva perso influenza perch\u00e9 molti dei suoi membri erano morti o ritirati.\nNel 1679, Ietsuna si ammal\u00f2. Il problema della sua successione divenne evidente, in quanto Ietsuna non aveva eredi, e Sakai Tadakiyo sugger\u00ec che il ruolo fosse affidato ad un figlio dell'Imperatore Go-Sai, legando lo shogunato alla famiglia imperiale come era accaduto in passato nello shogunato Kamakura; la proposta fu per\u00f2 letta come un tentativo di indebolire lo shogunato, e i Tokugawa scelsero invece come erede il fratello di Ietsuna, Tsunayoshi. Tadakiyo si ritir\u00f2 dalla vita politica poco dopo, e Ietsuna mor\u00ec nel 1680."}
{"id": "1077632", "revid": "121532197", "url": "https://it.wikipedia.org/wiki?curid=1077632", "title": "Saransk Air Enterprise", "text": "La Saransk Air Enterprise () era una compagnia aerea statale russa con base all'Aeroporto di Saransk-Luchovka, nella Repubblica di Mordovia, in Russia.\nLa compagnia aerea era conosciuta anche come Mordovia Airlines.\nStoria.\nLa Saransk Air Enterprise \u00e8 stata creata nel 1992 sulla base della divisione dell'Aeroflot-Mordovia fondata nel 1964.\nL'Ente dell'Aviazione Civile della Russia Rosaviacia ha revocato temporaneamente la licenza di trasporto dei passeggeri della compagnia aerea di Saransk in seguito ai problemi finanziarie del vettore russo rilevate durante i controlli straordinarie dallo stesso ente nell'ottobre 2011.\nIl 13 febbraio 2013 la Rosaviacia ha annullato il certificato per il trasporto aereo della Mordovia Airlines in seguito ai risultati delle ispezioni che hanno dimostrato che la compagnia aerea di Saransk non ha adottato le raccomandazioni e le norme sulla sicurezza di voli e sulla preparazione degli equipaggi.\nIl 2 dicembre 2015 la compagnia aerea russa RusLine ha iniziato la procedura della bancarotta nei confronti della Mordovia Airlines che visto annullato il certificato per il trasporto aereo nel 2013, ma continuava a gestire l'aeroporto di Saransk.\nStrategia.\nLa compagnia aerea effettuava i voli di linea e charter stagionali da/per Saransk.\nL'Aeroporto di Saransk era gestito dalla stessa compagnia aerea e recentemente modernizzato col sistema PAPI e i radar. La Mordovia Airlines aveva il personale e la base tecnica per la manutenzione degli aerei Tupolev Tu-134, Antonov An-12, Antonov An-24, Tupolev Tu-154, Ilyushin Il-76. La capacit\u00e0 dell'aeroporto di Saransk raggiunta era di 100 passeggeri/ora."}
{"id": "1077637", "revid": "2373", "url": "https://it.wikipedia.org/wiki?curid=1077637", "title": "Vulpes", "text": "Le vere volpi (Vulpes ) sono un genere di volpi che consiste in 12 specie, tra cui la volpe rossa, il mammifero selvatico con l'areale pi\u00f9 esteso e unico membro del genere presente in Italia.\nLe vere volpi sono canini di dimensioni piccole o medie, notevoli per i loro crani appiattiti, orecchie vistose, pupille ellittiche e le code lunghe e folte. I loro arti sono relativamente brevi, ideali per muoversi agilmente tra gli arbusti e i sottoboschi densi.\nIl genere \u00e8 diffuso in quasi tutti i biomi dell'emisfero boreale e l'ecozona afrotropicale. Sono normalmente predatori solitari che si nutrono di piccoli mammiferi, uccelli, rettili, insetti e uova, ma certe specie includono anche frutti e vegetali nelle loro diete.\nDescrizione.\nLe vere volpi sono di taglia piccola o media, con una pelliccia lunga, soffice e densa, e una coda molto folta. Si distinguono dai veri cani principalmente dai loro arti pi\u00f9 corti, permettendoli di abbassarsi e strisciare con la pancia sul suolo come fanno i gatti. La coda, inoltre, supera la met\u00e0 della lunghezza corporea, e le pupille sono ovali verticali come quelle dei gatti, sebbene non dispongono della stessa capacit\u00e0 di contrarle o espanderle. Molte specie dispongono di una ghiandola odorifera sulla base della coda. Gli arti anteriori sono forniti di cinque dita, mentre le posteriori ne hanno solo quattro.\nIl cranio \u00e8 notevole per la lunghezza e sottigliezza del muso, che supera di lunghezza il neurocranio. La cresta sagittale \u00e8 poco sviluppata, spesso anche assente. I denti sono piccoli, ma molto taglienti.\nLa maggior parte delle vere volpi sono notturne, ma possono essere attive durante il mattino e il crepuscolo. Scavano le proprie tane nel terreno o, pi\u00f9 raramente, nei buchi presenti nelle formazioni rocciose. Alcune vivono in piccoli gruppi famigliari, altre sono pi\u00f9 gregarie. Sono abitanti di numerosi habitat diversi, dalle tundra e i taiga alle montagne, le steppe e i deserti. Preferiscono zone pi\u00f9 o meno aperte, evitando i boschi fitti. Le vere volpi sono monogame, producendo cucciolate di fino a 13 piccoli nati in una tana. Sono per la maggior parte carnivori, cibandosi di piccoli vertebrati (soprattutto di roditori), carogne e insetti, ma non disdegnano i vegetali.\nStoria evolutiva.\nLe vere volpi ebbero origine in Nordamerica durante il Miocene 9 milioni di anni fa, sfruttando la nicchia ecologica per predatori di taglia ridotta lasciata vacante dopo l'estinzione dei borofagini piccoli. Fra gli odierni discendenti di \"Leptocyon\", antenato di tutti i canini, le vere volpi sono rimaste pi\u00f9 o meno immutate, essendo di taglia ridotta con musi snelli e denti piccoli adattati a catturare piccole prede. \nL'espansione delle vere volpi fuori dal Nordamerica fu relativamente rapida: i fossili d'una piccola volpe, \"V. riffautae\", sono stati rinvenuti nel Ciad, risalenti a 7 milioni di anni fa. Durante il Pliocene, le vere volpi, dopo l'estinzione di \"V. kernensis\" e \"V. stenognathus\", divennero rare nel Nordamerica. Almeno due specie per\u00f2 si erano gi\u00e0 insediate nell'Eurasia attraverso il ponte di Bering. I loro discendenti, la volpe rossa e la volpe artica, tornarono nel Nordamerica durante il Pleistocene superiore, dove condivisero il continente con la volpe americana e la volpe pigmea, entrambi discendenti di volpi che non lasciarono mai il Nordamerica."}
{"id": "1077641", "revid": "1226", "url": "https://it.wikipedia.org/wiki?curid=1077641", "title": "Film di cappa e spada", "text": ""}
{"id": "1077643", "revid": "765341", "url": "https://it.wikipedia.org/wiki?curid=1077643", "title": "Minicon", "text": "Con il termine minicon, o mini-con, si intendono sia una razza di piccoli Transformers, sia gli appartenenti alla stessa.\nI minicon sono stati introdotti per la prima volta nel 2002 nella serie \"Transformers Armada\". \nCaratteristiche.\nSia nella linea di giocattoli che nel cartone animato dedicato, i minicon venivano rappresentati come Transformers di piccole dimensioni, dotati della capacit\u00e0 di collegarsi fisicamente ai Transformers pi\u00f9 grandi, processo detto \"powerlinking\" o \"powerlink\".\nLa connessione vedeva i minicon sfruttati come potenziamenti veri e propri, consentendo ai personaggi che ne usufruivano di avere maggiore energia e potenza per i combattimenti, sulla falsariga di quanto gi\u00e0 avveniva con i \"simbionti nebulani\" dei \"Targetmaster\" e \"Powermaster\" della serie classica.\nPubblicizzati come nuova, terza fazione dei Transformers all'alba di \"Transformers Armada\", i minicon sono stati resi, nel corso degli anni e con lo sviluppo delle storie che li riguardavano, sempre meno il terzo lato dell'universo dei Transformers e sempre pi\u00f9 Transformers di piccole dimensioni, come i vecchi \"Micromaster\".\nLe loro piccole dimensioni rispetto ai personaggi tradizionali (hanno le dimensioni medie di un essere umano) sono state ovviamente riproposte anche nei giocattoli, e questo ha facilitato l'utilizzo dei loro modelli per operazioni commerciali legate ad esclusive per catene di negozi americane e giapponesi, nonch\u00e9 per ricolorazioni all'interno della linea principale: se di minicon unici (intesi come forma del modello) ne esistono meno di 100, il loro numero quadruplica o sfiora quasi i 500 se vengono conteggiate tutte le versioni \"repaint\" o \"remold\" uscite.\nGiocattoli.\nArmada (2002-2003).\nI giocattoli dei minicon sono comparsi per la prima volta nel 2002 negli USA nella linea di giocattoli \"Transformers: Armada\", o pi\u00f9 semplicemente \"Armada\". Essi venivano venduti in gruppi di 3, o \"team\" (nel mercato statunitense nella fascia di prezzo basic da 7$, fino a quel momento occupata dai Transformers generalmente pi\u00f9 piccoli e semplici da trasformare). Durante i 18 mesi di durata di Armada, i minicon conoscono una grande popolarit\u00e0 a livello di vendite.\nMicron Densetsu (2002-2003).\nLa versione giapponese di Armada \u00e8 conosciuta come \"Micron Densetsu\", tradotta in inglese come \"Micron Legend\" o \"Legend of the Microns\". Questa serie di giocattoli presenta diverse differenze nella colorazione sia nei modelli pi\u00f9 grandi che nei minicon. Le variazioni possono riguardare sia dettagli, che tonalit\u00e0 di colore e schema generale della colorazione, trovandosi in certi casi con due prodotti con colorazioni totalmente diverse.\nNella serie Micron Legend i minicon (o micron) non hanno avuto le stesse ricolorazioni che abbiamo visto in occidente per Armada.\nIn particolare, i recolor \"X-Dimension\" sono noti per essere piuttosto fuori dall'ordinario quanto a tinte e abbinamenti.\nCome per la maggior parte dei minicon esclusivi giapponesi, i colori vengono scelti in base all'abbinamento con un personaggio particolare, in questo caso:\nEnergon (2004-2005).\nNella successiva serie Energon, dal 2003 al 2004, i minicon vengono quasi ignorati: la fascia \"basic\" viene di nuovo occupata da piccoli robot, a cui si accompagnano soltanto 2 gruppi di minicon, fra l'altro privi del tipico suffisso \"team\" e commercializzati con un nome riferito alle loro rispettive versioni combinate:\nCybertron (2005-2007).\nIn questa serie i minicon vengono finalmente reintrodotti in misura significativa, inizialmente con i classici \"team\" di 3 robot venduti nella fascia di prezzo basic (chiamata \"scout\" a partire da questa linea):\nA questa formula ne venne affiancata una nuova, con una propria fascia di prezzo da 5$. \nQuesto nuovo formato viene chiamato \"2-pack\" o \"VS. pack\": in ogni confezione un minicon appartiene ai Distructor e l'altro agli Autorobot, le altre 2 fazioni storiche dei Transformers. A causa di questo perde completamente di significato l'idea iniziale che aveva introdotto i piccoli robot come terza, neutrale fazione nel 2002: i minicon perdono il loro stemma e vengono venduti con il simbolo di una della altre 2 fazioni.\nProblemi nella distribuzione fanno s\u00ec che i prezzi richiesti per i singoli pezzi delle \"wave\" 3 e 4 vengano raddoppiati o triplicati rispetto ai 5$ originali; in particolare la wave 4 \u00e8 estremamente difficile da reperire, specie rispetto alle wave 1 e 2.\nIn Giappone non viene distribuito nessuno di questi prodotti; ci\u00f2 \u00e8 soprattutto dovuto alle scarse vendite in giappone della serie \"Galaxy Force\", la versione orientale di Cybertron.\nI 2-pack usciti sono i seguenti (D. e A. sono per le 2 fazioni Distructor e Autorobot, dato che in Cybertron il concetto di \"terza fazione\" \u00e8 stato apparentemente scartato):\n\"Wave 1:\"\n\"Wave 2:\"\n\"Wave 3:\"\n\"Wave 4:\""}
{"id": "1077645", "revid": "36426", "url": "https://it.wikipedia.org/wiki?curid=1077645", "title": "Palazzo Mellini-Fossi", "text": "Palazzo Mellini o Mellini-Fossi si trova a Firenze in via de' Benci 20.\nStoria.\nOriginariamente fu costruito nel Quattrocento per gli Alberti, che possedevano dal Trecento la maggior parte degli edifici su questo lato della strada, chiamata, non a caso, \"Corso degli Alberti\". Nel 1456 una serie di propriet\u00e0 in questo sito venne venduta da Francesco di Altobianco Alberti a da Duccio di Noferi Mellini, esponente di una famiglia di mercanti originaria di Vicchio, che fin dagli anni ottanta del Trecento avevano partecipato attivamente alla vita politica della Repubblica e aveva anche donato alla vicina basilica di Santa Croce il pulpito di Benedetto da Maiano.\nTra la fine del Quattrocento e i primi del Cinquecento fu costruito l'attuale palazzo per volont\u00e0 di Noferi di Duccio: per quanto una tradizione lo voglia su progetto di Michelangelo Buonarroti (negli interni un vano scale affiancato da due porte con un elaborato sistema di cornici in pietra serena mostrerebbe in effetti una certa analogia con un disegno dell'artista), presenta forme che rimandano sostanzialmente alle coeve architetture di Simone del Pollaiolo detto il Cronaca e di Baccio d'Agnolo. Completato verso il 1575 per volere di Domenico di Marco Mellini, modificando parzialmente il precedente impianto, il palazzo \u00e8 stato successivamente propriet\u00e0 di varie famiglie. Gli affreschi sulla facciata, peculiarit\u00e0 del palazzo, furono commissionati dai Mellini verso il 1575 al non altrimenti noto pittore e decoratore olandese Giovanni Stolf, su cartoni di Francesco Salviati; studi pi\u00f9 recenti tuttavia riconducono questi affreschi a Jacopo Coppi, stabilendo anche che un \"Giovanni Stolf\" non sia mai esistito. Cos\u00ec come riporta Agostino Lapini nel suo Diario Fiorentino dal 1552 al 1596: \u00ab\"Et in questo 1575, pochi giorni innanzi la Festa di San Giovanni, si scoperse la prima facciata dipinta delle case in Firenze, che fu quella del Vigna, che \u00e8 dei Nunziati artefici, e la seconda fu quella del Mellino da Santa Croce dove \u00e8 la \"Storia di Perseo\" dipinta medesimamente con colori\"\u00bb.\nIl palazzo venne venduto per tremila scudi a Bernardo di ser Alessandro Guidi Arrighi nel 1634, e da allora cambi\u00f2 diversi proprietari: i Quaratesi (1705), i Coppi (1842), i Lecchini e infine i Fossi (1890), tramite il marchese Federico, i cui discendenti lo posseggono tutt'oggi.\nLa decorazione della facciata, pi\u00f9 volte segnalata dalla letteratura (assieme alla volta di un gabinetto terreno affrescato dallo stesso Salviati e a una statua di \"Esculapio\" del Giambologna posta a capo della scala), \u00e8 rimasta a lungo occultata sotto uno spesso strato di sporco che la rendeva illeggibile. Nel 1938 fu imposto al marchese Federico Fossi il restauro del fronte, in occasione della venuta a Firenze di Hitler del maggio di quell'anno, ma per mancanza di fondi fu eseguita (fortunatamente, visti i limiti delle metodiche del tempo) solo una semplice spolveratura, che non miglior\u00f2 di molto la situazione. Il sorprendente recupero del ciclo venne infine compiuto grazie ad un intervento di restauro eseguito tra il 1994 e il 1996 con la direzione del cantiere affidata all'ingegnere Rolando Chiodi (incaricato dalla propriet\u00e0 che ha sostenuto gli ingenti costi dei lavori), il coordinamento di Andrea Todorow e la collaborazione e il supporto tecnico scientifico dell'Opificio delle Pietre Dure e della Soprintendenza per i Beni Ambientali e Architettonici di Firenze.\nAd oggi, purtroppo, la visibilit\u00e0 del ciclo pittorico risulta gi\u00e0 parzialmente ridotta per le polveri depositatesi sulla superficie pittorica, e per gli altri fattori di degrado legati all'inquinamento ambientale della zona.\nIl palazzo appare (come palazzo Coppi) nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale, ed \u00e8 sottoposto a vincolo architettonico dal 1936.\nEsiste un palazzo Mellini anche in via de' Neri 1.\nDescrizione.\nL'aspetto esterno del palazzo \u00e8 solido, con panca di via, il portale e le finestre dei piani superiori riquadrate da uno spesso bugnato, mentre al pian terreno le aperture presentano cornici rettangolari pi\u00f9 semplici. Il cornicione \u00e8 uno dei pi\u00f9 significativi esempi in citt\u00e0 per la lavorazione e per l'aggetto.\nAccanto al portale principale esiste una buchetta usata per vendere il vino, un'attivit\u00e0 tipica delle grandi famiglie proprietarie di vigneti, che nei secoli precedenti vendevano direttamente dai loro palazzi tramite queste buche larghe appena da far passare una bottiglia.\nAl 36 rosso si trova un edificio di pertinenza addossato, di quattro piani su due assi. In quanto destinato a locali di servizio, non presenta sul fronte elementi architettonici di particolare interesse. Si segnalano, nel locale al terreno adibito ad attivit\u00e0 commerciale, porzioni a vista dell'originaria muratura medievale.\nAffreschi della facciata.\nGli affreschi ingentiliscono la facciata e sono divisi in tre fasce dalle cornici marcapiano. Essi, molto danneggiati dalle intemperie e dalle alluvioni (pi\u00f9 di una soprattutto in questa zona), sono stati restaurati recentemente e riportati alla luce con risultati straordinari. La fascia al pian terreno al di sotto del livello dei davanzali delle finestre, \u00e8 comunque irrimediabilmente svanita per colpa delle inondazioni, tra cui quella gravissima del 1966.\nIl tema del ciclo, legato a complesse allegorie mitologiche, \u00e8 noto grazie agli appunti raccolti nel \"Diario fiorentino\" di A. Lapini, che li descrisse nel 1596, e dalla menzione di G. Cinelli nelle \"Bellezze della citt\u00e0 di Firenze\" (1677). Lapini non manca di ricordare come la facciata di palazzo Mellini fu la seconda in tutta Firenze a ricevere tale tipo di decorazione, preceduta solo da palazzo Nunzianti (1575).\nSono rappresentati un corteo di personaggi mitologici che rappresentano il mito di Danae e Perseo dalle \"Metamorfosi\" di Ovidio, dipinti secondo lo stile manierista.\nA partire dall'ultimo piano, dove due putti nel sottogronda aprono teatralmente una tenda come per invitare i passanti ad assistere a una rappresentazione scenica, si vede un fregio con sei vasi da fiori alternati ad altrettanti medaglioni, con una serie di animali (pipistrello, pavone, Pegaso) ed oggetti simbolici o araldici (clava o pestello, scudo, teschio di cervo). Sempre nell'ultimo registro, ai lati delle finestre, si trovano sei figure dorate di poeti incoronati (o re) e una figura alata.\nNel registro mediano si dispiegano gli episodi delle storie di Perseo. Da sinistra si leggono:\nIl registro inferiore \u00e8 chiuso, sopra il portale, da un grande stemma Medici-Asburgo d'Austria, che celebra il matrimonio tra Cosimo II de' Medici e Maria Maddalena d'Austria. Tra le finestre si trova poi la rappresentazione delle Grazie e delle Parche."}
{"id": "1077653", "revid": "1003477", "url": "https://it.wikipedia.org/wiki?curid=1077653", "title": "Veurne", "text": "Veurne (in fiammingo \"Veurn\", in francese Furnes) \u00e8 un comune belga di 11.396 abitanti, situato nella provincia fiamminga delle Fiandre Occidentali.\nStoria.\nOrigini e Medioevo.\nVeurne appare per la prima volta in un documento di epoca romana che la cita come \"Furna\". Appare una seconda volta nell'877 come \"Furnae\" per nominare una propriet\u00e0 dell'Abbazia di San Bertino di Saint-Omer. \nNel IX secolo Veurne \u00e8 un borgo che viene fortificato in seguito alle incursioni normanne. Ben presto, grazie all'alleanza stretta col conte di Fiandra, diviene capoluogo di un vasto territorio che conta 42 parrocchie.\nNel XII Veurne ricevette il Titolo di citt\u00e0 che le permise un notevole sviluppo economico. Infatti col fiorire dei commerci fra le Fiandre e l'Inghilterra, Veurne, insieme ad altre citt\u00e0 fiamminghe, s'affilia all'Hansa di Londra.\nMa con la fine delle relazioni anglo-fiamminghe nel 1270 l'economia cittadina declina.\nIl 20 agosto 1297 Veurne fu teatro di una battaglia nelle lotte incessanti fra le citt\u00e0 fiamminghe e il Re di Francia. Le chiese principali risalgono a questo periodo.\nDal Rinascimento alla Rivoluzione.\nNel XV secolo venne costruito un nuovo Municipio, oggi noto come \"Spaans Paviljoen\" (Padiglione degli Ufficiali spagnoli) in quanto utilizzato nel XVII come quartier generale militare. \nGran parte degli edifici amministrativi della citt\u00e0 venne rifatta sotto la dominazione spagnola, intorno al 1600, durante il regno prospero di Alberto d'Austria e Isabella Clara Eugenia d'Asburgo.\nLa celebre e caratteristica \"Processione dei Penitenti\" venne organizzata la prima volta nel 1637 dai Norbertini. \nTuttavia la seconda met\u00e0 del Secolo sar\u00e0 marcata dalle dure guerre di espansione di Luigi XIV di Francia e dalle devastazioni della Guerra di successione spagnola. \nS\u00e9bastien Le Prestre de Vauban costru\u00ec imponenti fortificazioni intorno alla citt\u00e0 le cui tracce restano ancoraggi visibili. Questi bastioni permisero alle Diciassette Province di mantenere Veurne come piazzaforte nel Secondo trattato della Barriera.\nL'imperatore Giuseppe II d'Asburgo-Lorena venne a Veurne il 10 giugno 1781 e nel principio delle sue riforme abol\u00ec numerose istituzioni religiose e mise fine alla \"Processione dei Penitenti\"; ma Leopoldo II la ripristin\u00f2 nel 1790.\nDurante la Rivoluzione francese la citt\u00e0 fu presa il 31 maggio 1793 dall'Arm\u00e9e du Nord. I pochi conventi rimasti aperti, vennero chiusi sotto l'occupazione francese.\nStoria contemporanea.\nDurante la Prima guerra mondiale Veurne fu la sola citt\u00e0 belga a non esser occupata dai Tedeschi, e dal mese di ottobre del 1914 il re Alberto I del Belgio vi install\u00f2 il suo quartier generale.\nIl 22 ottobre 1919, il Comune di Veurne venne insignito della Croix de guerre 1914-1918.\nMonumenti e luoghi d'interesse.\nIl centro storico conserva notevoli edifici medievali-rinascimentali e molte case tradizionali fiamminghe dai tipici frontoni a gradoni. Fra i maggiori monumenti spiccano:"}
{"id": "1077654", "revid": "86599", "url": "https://it.wikipedia.org/wiki?curid=1077654", "title": "Gruppo Inuit", "text": "Il gruppo Inuit \u00e8 un insieme di satelliti irregolari di Saturno che seguono orbite simili, ad una distanza compresa tra 11 e 18 milioni di km, un'inclinazione tra 40\u00b0 e 50\u00b0 e un'eccentricit\u00e0 tra 0,15 e 0,48.\nIl diagramma illustra il gruppo Inuit in relazione agli altri satelliti di Saturno. L'eccentricit\u00e0 dell'orbita \u00e8 rappresentata dai segmenti gialli (estesi dal periasse all'apoasse) e l'inclinazione rappresentata sull'asse Y.\nI sei satelliti che fanno parte di questo gruppo sono (in ordine crescente di distanza da Saturno):\nL'Unione Astronomica Internazionale (IAU) ha scelto per questi satelliti dei nomi tratti dalla mitologia Inuit.\nDurante le prime osservazioni questo gruppo \u00e8 apparso piuttosto omogeneo e tutti i satelliti mostrano un colore rosso chiaro (indice di colore B\u2212V = 0,79 and V\u2212R = 0,51), simile a quello riscontrato nel Gruppo Gallico di satelliti e simili indici infrarossi.\nOsservazioni recenti, tuttavia, hanno svelato che Ijiraq ha un coloro marcatamente pi\u00f9 rosso rispetto a Paaliq, Siarnaq e Kiviuq. Inoltre lo spettro di Ijiraq non presenta un debole assorbimento vicino a 0.7 \u00b5m. Questa caratteristica \u00e8 attribuibile ad una possibile presenza d'acqua.\nGli spettri omogenei (con l'eccezione di Ijiraq) sono consistenti con l'ipotesi di una comune origine da un unico corpo che si \u00e8 successivamente disintegrato, ma la dispersione dei parametri orbitali richiede ulteriori spiegazioni."}
{"id": "1077656", "revid": "287204", "url": "https://it.wikipedia.org/wiki?curid=1077656", "title": "Disney Channel Magazine", "text": ""}
{"id": "1077660", "revid": "58166", "url": "https://it.wikipedia.org/wiki?curid=1077660", "title": "Turntablist", "text": ""}
{"id": "1077672", "revid": "125411192", "url": "https://it.wikipedia.org/wiki?curid=1077672", "title": "Vancouver Whitecaps FC", "text": "Il Vancouver Whitecaps FC \u00e8 un club calcistico canadese con sede a Vancouver (Columbia Britannica). Dal 2011 milita nella Major League Soccer, il massimo campionato di calcio degli Stati Uniti d'America e del Canada.\nViene fondato nel 1974 per partecipare alla NASL, il massimo campionato nordamericano di allora, di cui vince l'edizione 1979. Sciolto nel 1984 con la fine della NASL, si ricostituisce nel 1986 come Vancouver 86ers, partecipando alla Canadian Soccer League. Passa nelle serie minori americane nel 1993, tornando al nome originario nel 2001. Dal 2011 viene ammessa alla MLS. Costituisce, insieme ai Portland Timbers e ai Seattle Sounders, il cosiddetto \"triangolo della Cascadia\", una delle maggiori rivalit\u00e0 calcistiche del nord America.\nIl club ha una lunga tradizione giovanile e ha gestito anche una sezione femminile, vincitrice di due titoli nella W-League.\nStoria.\nI Whitecaps nella NASL (1974-1984).\nLa citt\u00e0 di Vancouver era rimasta senza un club di calcio professionistico dopo la scomparsa dei Royal Canadians nel 1968. L'11 dicembre 1973 vennero fondati i Vancouver Whitecaps, in vista dell'ammissione alla stagione 1974 della NASL, il massimo campionato nordamericano di allora. I Whitecaps si imposero quasi subito come uno dei club di spicco della lega, grazie sia all'apporto di giovani calciatori locali come i fratelli Italo-canadesi Bob e Sam Lenarduzzi, sia a un'accorta politica di scelta degli stranieri: piuttosto che ingaggiare grandi nomi a fine carriera si punt\u00f2 su giovani calciatori, in genere provenienti dal campionato inglese, che avessero la possibilit\u00e0 di giocare con continuit\u00e0 in prima squadra. Fu il caso per esempio di Bruce Grobbelaar o di Peter Beardsley, entrambi passati per il Canada prima di approdare al .\nIl miglior periodo dei primi Whitecaps fu sicuramente quello a cavallo tra gli anni settanta e ottanta, i canadesi si qualificarono infatti ininterrottamente ai play-off dal 1976 al 1984. L'apice fu raggiunto con la vittoria del titolo nel 1979, quando la squadra sconfisse i Tampa Bay Rowdies nel Soccer Bowl disputato l'8 settembre 1979 al Giants Stadium di New York, davanti a circa 64.000 spettatori. Durante quelle stagioni di successo il club calamit\u00f2 anche le attenzioni del pubblico: l'Empire Stadium registr\u00f2 pi\u00f9 volte il tutto esaurito e anche nel 1983, la prima stagione giocata nel nuovo BC Place Stadium, il pubblico si attest\u00f2 su una media di quasi 30.000 spettatori.\nAl termine della stagione 1984, in seguito al fallimento della lega, anche i Vancouver Whitecaps dovettero interrompere bruscamente le proprie attivit\u00e0.\nGli 86ers e i successi nella CSL (1986-1992).\nDopo due anni di inattivit\u00e0 a seguito dello scioglimento, fu costituito un nuovo club per partecipare alla Canadian Soccer League, il nuovo campionato canadese professionistico. Il nome scelto fu \"86ers\", in omaggio sia all'anno di nascita della societ\u00e0 (1986), che a quello di fondazione della citt\u00e0 di Vancouver (1886). I legami fra il nuovo club e i vecchi Whitecaps erano evidenti per la presenza di diversi giocatori e dirigenti della precedente societ\u00e0, vennero fatte anche diverse richieste per l'acquisto del diritto a usare il nome \"Whitecaps\", ma per oltre 14 anni questi tentativi andarono a vuoto.\nGli 86ers si distinsero subito come i dominatori della nuova lega: in sei edizioni vinsero quattro titoli, raggiungendo cinque volte la finale. Tra il 1988 e il 1989, sotto la guida tecnica di Bob Lenarduzzi, la squadra fiss\u00f2 il record continentale di 46 incontri consecutivi senza sconfitte. Nel 1990 i canadesi vinsero il North American Club Championship, un incontro disputato fra la vincitrice del campionato canadese e quella dell'American Professional Soccer League, il massimo campionato statunitense di allora, battendo per 3-2 i Maryland Bays. Il club della Columbia Britannica avrebbe avuto diritto a partecipare alla CONCACAF Champions' Cup 1992, la massima competizione continentale del Nord America, ma rinunci\u00f2 poco prima della disputa del primo turno. Nel 1992 il club opt\u00f2 per trasferirsi nell'APSL, contribuendo al fallimento e alla chiusura della CSL.\nI campionati USL (1993-2010).\nI primi anni nell'APSL, che successivamente cambi\u00f2 il proprio nome in A-League e si vide scavalcare dalla nascente MLS, furono avidi di successi per la squadra di Vancouver, che raggiunse al massimo la semifinale dei play-off. Al termine della stagione 2000 il club riusc\u00ec finalmente a riacquisire il nome Whitecaps, cambiando contemporaneamente il proprio stemma e i propri colori sociali.\nNella seconda met\u00e0 degli anni 2000 i Whitecaps aprirono un nuovo ciclo di successi, conquistando nel 2006 e nel 2008 il titolo della USL First Division, nuovo nome della A-League. Anche nella stagione 2009 raggiunsero la finale, ma il tris non riusc\u00ec a causa della sconfitta contro l'Impact de Montr\u00e9al. Nel novembre 2009 Vancouver fu uno dei club che decise di secedere dalla USL per contrasti commerciali con gli organizzatori del torneo, cercando di dar vita a una nuova lega che riprendesse il nome storico di NASL. Tuttavia il club non gioc\u00f2 mai nella nuova lega: infatti nella stagione 2010 prese parte al campionato provvisorio di secondo livello promosso direttamente dalla federazione, la USSF Division 2 Pro League, per poi venire ammessa al massimo campionato della Major League Soccer nel 2011.\nI Whitecaps in MLS (2011-oggi).\nI Vancouver Whitecaps vennero ufficialmente ammessi in MLS il 18 marzo 2009, quando fu annunciato che a partire dalla stagione 2011 sarebbero stati il diciassettesimo membro della lega. L'ammissione alla pi\u00f9 prestigiosa lega del Nord America fu accompagnata da un restyling anche a livello societario: a Greg Kerfoot, proprietario sin dal 2002, si aggiunsero altri tre investitori: il presidente della Seagate Stephen Luczo, il fondatore di Yahoo! Jeff Mallett, e la stella del basket Steve Nash. Allo stesso tempo fu elaborato un nuovo logo e si cominciarono i lavori per l'adeguamento del BC Place.\nGi\u00e0 nel 2012, alla sola seconda stagione di partecipazione, i Whitecaps riuscirono a qualificarsi ai play-off per il titolo, venendo per\u00f2 eliminati al primo turno dai futuri campioni dei Los Angeles Galaxy. Nel 2015 arriv\u00f2 invece il primo successo nel Canadian Championship, il trofeo che dal 2008 \u00e8 la coppa nazionale del Canada. Grazie a questo successo la squadra si qualific\u00f2 per la prima volta nella sua storia alla CONCACAF Champions League, venendo per\u00f2 eliminata subito nella fase a gironi. In ambito continentale il riscatto arriv\u00f2 gi\u00e0 nell'edizione successiva, nella quale i Whitecaps vinsero il proprio girone ed arrivarono in semifinale. Nel 2018 la squadra manc\u00f2 l'accesso ai play-off e nel 2019 le delusioni furono ancora maggiori: i Whitecaps si classificarono ultimi nella propria Conference e nella coppa nazionale subirono una storica eliminazione ad opera del Cavalry FC, squadra della Canadian Premier League. I proprietari della squadra decisero quindi di operare una riorganizzazione a livello societario, con la nomina del tedesco Axel Schuster come direttore sportivo, in sostituzione dello storico presidente Bob Lenarduzzi, ex giocatore ed allenatore del club.\nColori e simboli.\nIl nome Whitecaps, cime bianche, venne scelto nel 1973 da Denny Veitch, uno dei fondatori del club: intendeva fare riferimento alla cime innevate delle Montagne Rocciose Canadesi e alla schiuma sulla cresta delle onde dell'Oceano Pacifico. Le montagne, il mare e il cielo sono la fonte di ispirazione anche per l'attuale stemma societario, in uso dal 2011, e per i colori sociali, il bianco, il blu e il celeste, riadottati nel 2000.\nI primi colori sociali dei Whitecaps furono il bianco e il rosso, in omaggio alla bandiera nazionale del Canada, richiamata anche nel primo logo con una foglia d'acero. Nel 1979 si pass\u00f2 al blu-bianco-celeste, contemporaneamente a un cambio di logo che mise un'onda come elemento centrale. In occasione della rifondazione del 1986 degli 86ers vennero scelti come colori il giallo e il blu, per poi tornare dal 1993 al 2000 al bianco e rosso.\nStrutture.\nStadi.\nDal 1974 al 1983 i Whitecaps giocarono nell'Empire Stadium, una struttura nata nel 1954 per i Giochi del Commonwealth Britannico. L'impianto aveva originariamente 32.375 posti poi ridotti a poco pi\u00f9 di 30.000, e nel 1970 venne dotato di un fondo in erba sintetica. Prima dei Whitecaps, l'Empire Stadium aveva ospitato anche le partite casalinghe dei Vancouver Royals nella NASL 1968. Lo stadio fu poi demolito nel 1993.\nNel 1983 la squadra si trasfer\u00ec al British Columbia Place Stadium (conosciuto pi\u00f9 brevemente come BC Place), un impianto al coperto capace di ospitare circa 60.000 spettatori. La prima gara fu giocata il 20 giugno 1983 contro i Seattle Sounders, registrando il record di 60.342 spettatori.\nDopo la rifondazione del 1986 venne scelto come impianto casalingo lo Swangard Stadium di Burnaby, la cui capienza era di circa 4.500 posti a sedere.\nVista la ridotta capacit\u00e0 dello Swangard Stadium, quando i Whitecaps sono stati ammessi in MLS hanno dovuto nuovamente trasferirsi: quasi tutta la stagione 2011 venne giocata all'Empire Field, una struttura temporanea di 27.528 posti appositamente creata nel luogo dove precedentemente sorgeva l'Empire Stadium. La squadra si trasfer\u00ec nuovamente al BC Place nella stessa stagione, al termine di alcuni lavori di rifacimento che hanno dotato l'impianto di un tetto retrattile. La capienza \u00e8 stata portata a 54.320 spettatori, riducibili a 22.120 proprio per le partite di calcio. I Whitecaps hanno giocato la loro prima gara nel nuovo BC Place il 2 ottobre 2011, contro i Portland Timbers.\nCentro d'allenamento.\nI Whitecaps svolgono i propri allenamenti al National Soccer Development Centre, una struttura costruita sui terreni dell'Universit\u00e0 della Columbia Britannica, grazie a un accordo fra il club e l'universit\u00e0 stessa. Una prima parte del centro \u00e8 stata messa a disposizione delle varie squadre dei Whitecaps gi\u00e0 nel febbraio 2013, ma il completamento \u00e8 avvenuto nel 2017. Il centro include sette campi di calcio, tre in erba naturale e quattro in erba sintetica, pi\u00f9 altre strutture di supporto, per una spesa totale di 32,5 milioni di dollari canadesi.\nSociet\u00e0.\nAllenatori.\nDi seguito gli allenatori ad aver occupato fino ad ora la panchina dei Whitecaps.\nSettore giovanile.\nI Vancouver Whitecaps sono tradizionalmente una delle societ\u00e0 nordamericane pi\u00f9 attente a sviluppare in casa i propri calciatori, facendo anche da bacino per le nazionali canadesi. Il settore giovanile \u00e8 composto dalle squadre Under-15, Under-16, Under-17 e Under-19. Per tre stagioni, dal 2015 al 2017, \u00e8 stata creata la squadra riserve dei Vancouver Whitecaps II per partecipare alla USL, il campionato professionistico di terzo livello nordamericano. Prima della creazione dei Whitecaps II esisteva una squadra Under-23, che partecipava alla USL PDL.\nPeculiarit\u00e0 del settore giovanile dei Whitecaps \u00e8 che i giovani aspiranti calciatori vivono insieme a tempo pieno, integrando agli allenamenti anche la propria educazione scolastica, in base a quello che fino al 2018 era chiamato programma \"Residency\". La struttura centrale \u00e8 affiancata anche dalle scuole calcio affiliate, disseminate in tutta la provincia della Columbia Britannica.\nSquadra indoor.\nDurante gli anni della NASL i Vancouver Whitecaps parteciparono anche a cinque campionati di indoor soccer organizzati dalla lega, giocando le partite casalinghe al Pacific Coliseum. Nel 1975, nel 1976 e nel 1983-1984 la squadra non raggiunse i play-off, conquistati invece sia nel 1980-1981 che nel 1981-1982, quando in entrambe le occasioni fu eliminata dai futuri campioni, nel primo caso dagli in semifinale e nel secondo dai San Diego Sockers ai quarti.\nTifoseria.\nIl maggiore gruppo organizzato di tifosi dei Whitecaps \u00e8 quello dei \"Southsiders\", chiamato cos\u00ec perch\u00e9 occupano la curva sud del BC Place, fondato nel 1999. Altri gruppi importanti sono i \"Curva Collective\" e i \"Rain City Brigade\".\nLa maggiore rivalit\u00e0 dei Whitecaps \u00e8 con i Portland Timbers e i Seattle Sounders, con i quali forma il cosiddetto \"triangolo della Cascadia\", dal nome della regione che comprende gli Stati dell'Oregon e di Washington e la provincia canadese della Columbia Britannica. Probabilmente si tratta della pi\u00f9 sentita rivalit\u00e0 calcistica del nord America, e risale sin dai tempi in cui le tre squadre si incontravano nella NASL, proseguendo anche nelle serie minori per poi rinnovarsi in MLS. A partire dal 2004 le tifoserie delle tre squadre hanno istituito un trofeo, chiamato Cascadia Cup appunto, che si assegna in base ai risultati degli incontri nella regular season fra le squadre.\nMedia spettatori.\nNella seguenti tabelle la media degli spettatori presenti allo stadio per le partite della stagione regolare del campionato.\nOrganico.\nRosa 2021.\n\"Aggiornata al 2 agosto 2021\""}
{"id": "1077677", "revid": "339392", "url": "https://it.wikipedia.org/wiki?curid=1077677", "title": "Grand Prix d'Amerique", "text": ""}
{"id": "1077688", "revid": "114097272", "url": "https://it.wikipedia.org/wiki?curid=1077688", "title": "Collo di bottiglia (genetica)", "text": "Il fenomeno detto collo di bottiglia identifica un particolare tipo di deriva genetica. Si verifica quando il numero di individui facenti parte di una popolazione viene ridotto drasticamente da forze atipiche nella selezione naturale (caccia, persecuzioni), o ne viene isolata definitivamente una parte (spostamenti migratori anomali, barriere geografiche).\nOvviamente se solo una parte esigua della popolazione generale sopravvive, o comunque sopravvive isolata dal resto della popolazione generale, tali sopravviventi possono, per il passaggio attraverso un \"collo di bottiglia\" metaforico, recare solo il proprio corredo genetico, che non risulta quindi significativo di tutta la popolazione generale della propria specie di origine.\nLa conseguente riduzione della variabilit\u00e0 genetica pu\u00f2 giungere alla criticit\u00e0 e tendere ad eliminare del tutto alcuni alleli, ma anche a far s\u00ec che altri vengano rappresentati in eccesso nel pool genico. Come esempio si pu\u00f2 studiare il restringimento della popolazione maschile discesa dall'Aplogruppo I (Y-DNA)"}
{"id": "1077695", "revid": "22356", "url": "https://it.wikipedia.org/wiki?curid=1077695", "title": "Scaphonyx", "text": ""}
{"id": "1077699", "revid": "287204", "url": "https://it.wikipedia.org/wiki?curid=1077699", "title": "Serapias", "text": "Serapias \u00e8 un genere di piante della famiglia delle Orchidacee.\nIl nome del genere deriva da S\u00e8rapis, dio egizio della fertilit\u00e0, e fa riferimento alle presunte propriet\u00e0 afrodisiache dei loro rizotuberi.\nDescrizione.\nIl genere \u00e8 caratterizzato da un fiore di colore generalmente rossastro, privo di sperone, con un labello bipartito, da una pi\u00f9 o meno pronunciata strozzatura, in un ipochilo, racchiuso in casco formato dai tepali, ed un epichilo a forma di lingua pi\u00f9 o meno acuminata. \nLa zona di congiunzione tra le due parti del labello \u00e8 pi\u00f9 o meno ripiegata e presenta una peluria rosso-bruna o, in alcune specie, biancastra. La base dell'ipochilo \u00e8 cuneiforme e presenta una callosit\u00e0 scura e lucida. La morfologia di queste callosit\u00e0 basali del labello \u00e8 un importante carattere distintivo tra le specie del genere (vedi Tassonomia).I sepali, ovato-lanceolati, e i petali, poco pi\u00f9 piccoli, con estremit\u00e0 filiforme, concorrono con l'ipochilo alla formazione di un casco, all'interno del quale \u00e8 presente il ginostemio e due pollinii. L'ovario \u00e8 sessile, non contorto.La forma e la misura dei petali e del labello sono anch'essi importanti per la determinazione delle specie, che per il resto hanno caratteri molto somiglianti.\nL'apparato radicale \u00e8 costituito da 2 a 5 rizotuberi ovoidali.\nBiologia.\nLa riproduzione delle specie del genere \"Serapias\" pu\u00f2 avvenire sia per via sessuata grazie all'impollinazione entomofila o alla autoimpollinazione (in alcune specie, come \"Serapias parviflora\", per cleistogamia, ovvero per autofecondazione prima ancora che avvenga l'apertura del fiore), sia per moltiplicazione vegetativa, con formazione di nuovi individui a partire da una suddivisione dei rizotuberi - tale meccanismo si osserva per esempio in \"Serapias lingua\" e \"Serapias politisii\".\nIl genere non comprende specie produttrici di nettare; gli insetti pronubi, prevalentemente imenotteri Apoidei ma anche coleotteri (p.es. \"Osmia\" spp., \"Oxythyrea\" spp.) vengono attratti dal colore e dall'odore del fiore ovvero utilizzano il casco tepalico che cinge l'ipochilo del fiore come rifugio per la notte o contro la pioggia; cos\u00ec facendo vengono in contatto con il ginostemio, cospargendosi di polline che, una volta abbandonato il loro rifugio, depositeranno successivamente in altri fiori fecondandoli..\nDistribuzione e habitat.\nIl genere \"Serapias\" ha un areale che si estende dalle isole Azzorre, attraverso i paesi del bacino del Mediterraneo e del mar Nero, sino al Caucaso.\nAlcune specie come \"S. vomeracea\", \"S. cordigera\", \"S. lingua\" e \"S. parviflora\" sono ampiamente distribuite in tutto l'areale, mentre la maggior parte delle specie sono endemismi a diffusione limitata, talora circoscritta a poche stazioni.\nTassonomia.\nFilogenesi.\nLa monofilia del genere \"Serapias\" \u00e8 stata recentemente confermata da studi molecolari basati su analisi del RNA ribosomiale.\nIl genere appartiene alla sottotrib\u00f9 Orchidinae (famiglia: Orchidaceae, sottofamiglia: Orchidoideae, trib\u00f9: Orchideae), i cui rapporti filogenetici sono sintetizzati in questo cladogramma:\nI generi filogeneticamente pi\u00f9 vicini a \"Serapias\" sono i generi \"Anacamptis\" (con il quale forma frequentemente degli ibridi - vedi sotto) e \"Ophrys\".\nSpecie.\nIl genere comprende una trentina di entit\u00e0, tra specie e sottospecie, suddivise in due sezioni che si differenziano in base alla morfologia delle callosit\u00e0 basali del labello.La prima (sezione \"Serapias\" - callosit\u00e0 basale unica, reniforme) \u00e8 rappresentata dal gruppo \"Serapias lingua\" e comprende 4 specie; la seconda (sezione \"Bilamellaria\" - callosit\u00e0 basale divisa in due parti divergenti) comprende il gruppo \"S. parviflora\" (4 specie) e il gruppo \"S. vomeracea\" (8 specie). Le due sezioni hanno un diverso numero cromosomico: 2n=36 per i gruppi \"S. parviflora\" e \"S. vomeracea\", 2n=72 per il gruppo \"S. lingua\".\nIbridi.\nLe specie di questo genere danno luogo frequentemente ad ibridi interspecifici tra cui:\nLa vicinanza filogenetica con il genere \"Anacamptis\" si evidenzia anche per l'esistenza di numerosi ibridi intergenerici:"}
{"id": "1077701", "revid": "90227", "url": "https://it.wikipedia.org/wiki?curid=1077701", "title": "La storia biblica illustrata", "text": ""}
{"id": "1077702", "revid": "610351", "url": "https://it.wikipedia.org/wiki?curid=1077702", "title": "Fiorenzo Fiorentini", "text": "Biografia.\nFiorentini nacque a Roma il 10 aprile 1920 da una famiglia ebraica. Gi\u00e0 attivo nel teatro di variet\u00e0 e nell'avanspettacolo, emerge nel secondo dopoguerra come caratterista cinematografico legato soprattutto a ruoli comici, impersonando spesso personaggi-limite, di cui sa cogliere tic e pittoresche eccentricit\u00e0, tipici di una certa Roma popolaresca che egli ovviamente ben conosce. Nei suoi circa cinquant'anni di attivit\u00e0, Fiorentini recita in almeno sessanta pellicole, sempre in ruoli di comprimario ma in caratteri ben disegnati, passando dalle farse puramente commerciali (\"Donne, botte e bersaglieri\"), a commedie di maggiore spessore quando non propriamente opere d'autore (\"Parigi o cara\", di Vittorio Caprioli; \"La Storia\", di Luigi Comencini; \"Il viaggio di Capitan Fracassa\", di Ettore Scola). Tra gli anni quaranta e sessanta lavora spesso per la radio, soprattutto nei programmi curati da Giovanni Gigliozzi per la sede regionale romana della Rai come \"Radio Campidoglio\" e \"Campo de' Fiori\", dove interpreta il personaggio del \"Sor du' fodere\", ma anche a riviste di cui \u00e8 autore e interprete. In questi anni partecipa anche agli spettacoli condotti da Corrado nei teatri italiani, e collabora alla sceneggiatura del film \"Caf\u00e9 Chantant\" di Camillo Mastrocinque nel 1953 ispirato al variet\u00e0 storico della radio \"Rosso e nero\". In parallelo Fiorentini prosegue un'ininterrotta carriera di doppiatore prestando la voce al personaggio di Stanlio assieme a Carlo Croccolo dal 1953 e matura come intenso interprete del teatro dialettale romanesco del quale diviene uno dei pi\u00f9 apprezzati esponenti portando in scena negli anni testi di Petrolini, Zanazzo e Belli.\nOccasionalmente dedicatosi alla sceneggiatura cinematografica (\"Antonio di Padova\", \"Giovinezza\") e all'attivit\u00e0 di cantante, si fa apprezzare anche come compositore di musica leggera nonch\u00e9 di colonne sonore per il cinema. Collabora infatti con Renato Carosone per la canzone \"Tre numeri al lotto\" e con Enzo Jannacci per il testo della celebre \"Vengo anch'io. No, tu no\" (1968). \u00c8 inoltre suo il brano \"Cento campane\" che fa da colonna sonora allo sceneggiato televisivo \"Il segno del comando\", successo di punta della programmazione Rai nel 1971. Nel 1972 compone le musiche del film \"Imputazione di omicidio per uno studente\" e nel 1975 compone e canta il brano \"Che ce voj f\u00e0\" inserito nella colonna sonora del film \"Colpita da improvviso benessere\". Dopo la partecipazione allo sceneggiato Rai \"La Storia\", nel 1987, si fanno pi\u00f9 frequenti le presenze televisive di Fiorentini che appare a lungo in una 'miniserie' di successo come \"Villa Arzilla\" (1989).\n\u00c8 poi ancora in televisione con due produzioni Rai: partecipa infatti nel 1997 a \"L'avvocato Porta\" e nel 2002 all'intenso \"La notte di Pasquino\", dove lui e Nino Manfredi sono diretti da Luigi Magni. Una delle sue ultime apparizioni in teatro \u00e8 nel 2002 al Giardino degli Aranci, per la messinscena de \"La Casina\" di Plauto, dove interpreta il personaggio del vecchio L\u00ecsidamo. \nLa morte.\nMuore il 27 marzo 2003 a Roma in seguito ad un'emorragia cerebrale all'et\u00e0 di 82 anni presso l'Ospedale Sant'Eugenio dove era ricoverato da circa due mesi. Il 30 marzo \u00e8 stata allestita la camera ardente nella \"Sala Protomoteca\" del Campidoglio, alla presenza di amici e colleghi dello spettacolo e tanti volti della politica; il giorno seguente \u00e8 stato sepolto con cerimonia privata nel Cimitero Israelitico del Verano di Roma. \nNel 2009 in suo onore viene intitolata la piazza centrale del Giardino degli Aranci.\nVita privata.\n\u00c8 stato sposato con Lia Alimena dal quale ha avuto due figlie: Monica e Roberta (1948-2019), entrambe attrici. Inoltre ha sposato l'attrice e costumista Liliana Catte dalla quale \u00e8 stato considerato \"padre artistico\" di Paolo Gatti.\nTeatro.\nNel 1946 d\u00e0 vita al primo cabaret del dopoguerra, in via Veneto, \"I Nottambuli\", insieme ad Alessandro Fersen. Ripropone per primo in cabaret, con la produzione di Carlo Molfese, la comicit\u00e0 attualissima di Ettore Petrolini con \"Gastone\". Prosegue la sua attivit\u00e0 teatrale con spettacoli legati alla cultura popolare romana, scritti quasi tutti in collaborazione con Ghigo De Chiara: da \"Petrolini biograf\u00eca di un mito\" a \"Morto un papa...\", in vari teatri ma soprattutto nello spazio estivo del Giardino degli Aranci, a Roma, sull'Aventino, dove mette in scena anche riletture popolari di commedie di Plauto: da \"Casina\" a \"Mostellaria\", al \"Miles Gloriosus\", \"Anfitrione\", \"Pseudolo\". Ripropone anche riletture critiche e attualizzate del grande caf\u00e8 chantant, variet\u00e0 e avanspettacolo popolare romano.\nPer il teatro in lingua per sei anni in ditta con Mario Scaccia in \"Aspettando Godot\" di Samuel Beckett, \"Rappaport\" di Herb Gardner, \"I ragazzi irresistibili\" di Neil Simon. Nel 1980 fonda il Centro Studi \"Ettore Petrolini\" per lo spettacolo popolare romano con la direzione organizzativa di Paolo Gatti. Nel 1994 in via Romolo Gessi 8 a Testaccio insieme a Paolo Gatti fonda la Sala Ettore Petrolini, primo spazio teatrale dedicato al grande attore romano: qui apre la Scuola di teatro popolare. Nel 1998, insieme a Paolo Gatti, apre il Teatro Petrolini."}
{"id": "1077703", "revid": "90227", "url": "https://it.wikipedia.org/wiki?curid=1077703", "title": "La storia biblica illustrata ad uso delle scuole", "text": ""}
{"id": "1077705", "revid": "1982", "url": "https://it.wikipedia.org/wiki?curid=1077705", "title": "Furnes", "text": ""}
{"id": "1077715", "revid": "10728", "url": "https://it.wikipedia.org/wiki?curid=1077715", "title": "Adam de Givenchi", "text": ""}
{"id": "1077720", "revid": "2056951", "url": "https://it.wikipedia.org/wiki?curid=1077720", "title": "Abomaso", "text": "L'abomaso [pron. \"abom\u00e0so\"] \u00e8 l'organo che nel complesso dello stomaco concamerato dei ruminanti ne costituisce lo stomaco ghiandolare. Esso viene colloquialmente definito anche come il \"vero\" stomaco dei ruminanti. L'abomaso infatti accoglie le ingesta fermentate e parzialmente drenate dall'acqua provenienti dai prestomaci tramite l'orificio omaso-abomasale e le sottopone all'azione di processi digestivi comparabili a quelli che avvengono nello stomaco degli animali monogastrici (tra cui l'uomo); successivamente vengono rilasciate nell'intestino tenue tramite il piloro. \nIn particolare, mentre nel compartimento prestomacale costituito da reticolo, rumine ed omaso avvengono reazioni di fermentazione ad opera di batteri, protozoi, e muffe, nell'abomaso tutto ci\u00f2 si interrompe a causa del pH estremamente acido e dei succhi gastrici prodotti dall'organo stesso che causano la digestione dell'alimento trasformato nella fase precedente e la distruzione dei microrganismi prestomacali, che sono parte fondamentale nell'apporto nutritivo dell'animale. \nNei ruminanti l'abomaso risulta essere sviluppato e funzionante fin dalla nascita, contrariamente a quello che avviene ai prestomaci; ci\u00f2 \u00e8 necessario per poter digerire il latte materno, che \u00e8 l'unica fonte di nutrimento per le prime settimane di vita, in grado di raggiungere direttamente l'abomaso tramite la doccia esofagea. Allo scopo, l'abomaso produce discrete quantit\u00e0 di caglio (o lab fermento), sostanza estratta e adoperato dai casari per fare il formaggio soprattutto in passato.\nPatologie.\nUna delle pi\u00f9 frequenti patologie che interessano la vacca da latte \u00e8 la \"dislocazione abomasale\". Questa malattia \u00e8 caratterizzata dallo spostamento e successivo rigonfiamento dell'organo all'interno della cavit\u00e0 addominale, che pu\u00f2 mettere a repentaglio la vita del soggetto.\nCucina.\nL'abomaso dei bovini fa parte della trippa ed \u00e8 impiegato a Firenze come ingrediente principale del lampredotto, tipico piatto povero della citt\u00e0 toscana.\nBibliografia.\nR. Nickel, A. Shummer, E. Seiferle, \"Trattato di anatomia degli animali domestici\", 5 voll., CEA"}
{"id": "1077725", "revid": "118224802", "url": "https://it.wikipedia.org/wiki?curid=1077725", "title": "Lai (poesia)", "text": "Il lai (vocabolo francese di origine celtica, recepito in italiano al plurale, ma a volte italianizzato al singolare, con il termine laio) \u00e8 una forma fissa della poesia del Medioevo, apparsa nel XII secolo e che in seguito designer\u00e0 generi di poesia assai diversificati.\nNel Medioevo, questa parola era impiegata come sinonimo di \"chant\" (o, piuttosto, storia cantata) o di \"m\u00e9lodie\". Si distingue un lai narrativo, antenato del \"fabliau\", e il lai lirico. Praticato dai trovatori, si diffonde molto nel XIII-XIV secolo nell'Europa settentrionale, soprattutto in Francia e Germania.\nLa forma poetica del lai di solito ha molte stanze, nessuna delle quali ha la medesima forma. Ne risulta che l'accompagnamento musicale \u00e8 costituito di sezioni che non si ripetono. Questo distingue la forma del lai da altri tipi comuni di strofe importanti dell'epoca, importanti dal punto di vista musicale (per esempio, il \"rondeau\" e la \"ballade\"). Verso la fine del suo sviluppo nel XIV secolo, alcuni lai tendono a ripetere le stanze, ma di solito soltanto in componimenti pi\u00f9 lunghi. C'\u00e8 un esempio di lai molto tardivo, scritto per lamentare la sconfitta dei francesi nella battaglia di Azincourt (1415), (\"Lay de la guerre\", di Pierre de Nesson) ma nessuna sua partitura ci \u00e8 pervenuta.\nCi sono quattro lais nel \"Roman de Fauvel\", tutti di autore anonimo. Il lai pervenne al pi\u00f9 alto livello di sviluppo come forma musicale e poetica nell'opera di Guillaume de Machaut. Ci restano 19 lai di questo compositore dell'\"ars nova\" del XIV secolo e sono tra le sue composizioni secolari pi\u00f9 sofisticate e sviluppate.\nIl lai narrativo.\nNell'XI secolo, il lai, in Francia, \u00e8 intimamente legato al romanzo di avventura, dal quale differisce per l'estensione minore, in altri termini, non \u00e8 altro che una sua riduzione. Tali sono il lai d'\"Haveloc\" di Gaimar, il lai d'\"Ignaur\u00e8s\" di Renaut, i diversi lai su Tristano e Isotta, ecc. ovvero delle narrazioni abbreviate di una leggenda amorosa e drammatica o uno dei suoi episodi.\nIl lai \u00e8 dunque per sommi capi sinonimo di \"fabliau\", con la differenza che il lai \u00e8 intriso di sensibilit\u00e0 e malinconia, mentre il \"fabliau\" si apre pi\u00f9 volentieri al brio e al goliardismo (\"gauloiserie\"). In questo senso, il lai narrativo \u00e8 considerato uno dei precursori del genere letterario della novella.\nIl lai, sotto questa forma di narrazione romanzesca, \u00e8 soprattutto rappresentato, nel XII secolo, da Maria di Francia. Il soggetto dei dodici \"lais\" conservati sotto il suo nome \u00e8 quasi sempre derivato dalla materia di Bretagna, con l'obiettivo di perpetuarla. Un autore del tempo affermava che piaceva molto a conti, baroni e cavalieri e soprattutto alle dame. Il sentimento tenero e la malinconia impressa da Maria di Francia al genere \u00e8 perfettamente rilevabile in questo passo del \"Lai du ch\u00e8vrefeuille\" in merito a Tristano e Isotta:\nIl lai lirico.\nCome quelli di questa epoca, i lai di Maria di Francia sono in ottosillabi e tutti in \"couplets\" a rima baciata. Presto, invece di essere una narrazione continua, il lai diventa una canzone propriamente detta, con stanze distinte, se non addirittura con ritornello. Il \"Lai de la dame du Fael\", dello stesso secolo, gi\u00e0 soddisfa questa doppia condizione della canzone.\nUtilizzata dai trovatori, ottiene una grande diffusione nel XIV secolo, dandosi delle regole fisse e precise con Guillaume de Machaut: diviso in due parti di otto versi, ogni ottava \u00e8 suddivisa anch'essa in due parti che formano un quarto della strofa. Ogni quarto di strofa, a rime baciate, \u00e8 eterometrico, cio\u00e8 \u00e8 costituito da versi di lunghezza differente (di solito sette e quattro sillabe). La usavano Eustache Deschamps e Jean Froissart.\nA partire dal XV secolo, il lai fin\u00ec per essere confuso con il virelai, l'ultima trasformazione artificiosa e dotta, poi cadde in disuso."}
{"id": "1077734", "revid": "339392", "url": "https://it.wikipedia.org/wiki?curid=1077734", "title": "Ca.", "text": ""}
{"id": "1077737", "revid": "94902", "url": "https://it.wikipedia.org/wiki?curid=1077737", "title": "Parodie", "text": ""}
{"id": "1077739", "revid": "90227", "url": "https://it.wikipedia.org/wiki?curid=1077739", "title": "Cattivit\u00e0 di Babilonia", "text": ""}
{"id": "1077742", "revid": "63716", "url": "https://it.wikipedia.org/wiki?curid=1077742", "title": "Iemitsu Tokugawa", "text": ""}
{"id": "1077743", "revid": "339392", "url": "https://it.wikipedia.org/wiki?curid=1077743", "title": "SS110", "text": ""}
{"id": "1077744", "revid": "419370", "url": "https://it.wikipedia.org/wiki?curid=1077744", "title": "Unione nazionale ufficiali in congedo d'Italia", "text": "L\u2019 Unione nazionale ufficiali in congedo d'Italia (acronimo UNUCI) \u00e8 un'associazione che raggruppa gli ufficiali in congedo delle forze armate italiane.\nIstituita con Regio Decreto legge del 9 dicembre 1926, gi\u00e0 Ente pubblico \u00e8 stata trasformata in Associazione con personalit\u00e0 giuridica di diritto privato di rilevanza nazionale, per effetto del D.P.R. 18 marzo 2013, n. 50.\nOrganizzazione.\nL'Unione si articola in una struttura centrale \u2013 la Presidenza Nazionale \u2013 e in organi periferici, le Sezioni, (163 in Italia) territorialmente inserite in 15 Delegazioni Regionali, e 5 all'estero.\nCompiti e finalit\u00e0.\nSi prefigge, soprattutto, di rinsaldare i vincoli fra le forze armate e la societ\u00e0 civile. Il Sodalizio riunisce gli Ufficiali in congedo che hanno fatto parte, con qualsiasi grado, delle Forze Armate, dei Corpi armati dello Stato e dei Corpi ausiliari delle Forze Armate, che costituiscono i Soci Ordinari, nonch\u00e9 altre categorie di Soci (Soci Aggiunti, Aggregati, Onorari e Benemeriti). Ispirandosi alle tradizioni militari italiane, al proprio carattere patriottico, civico e di solidariet\u00e0, concorre alla formazione morale e professionale del personale in congedo e alle attinenti attivit\u00e0 divulgative e informative per il loro impiego nell'ambito delle Forze di Completamento. A tale scopo, collabora con le autorit\u00e0 militari nell'addestramento e nella preparazione fisica e sportiva di detto personale; mantiene contatti con le Confederazioni interalleate degli Ufficiali della Riserva; promuove i valori di difesa e sicurezza della Patria, la fedelt\u00e0 alle istituzioni democratiche; sensibilizza l'opinione pubblica sulle questioni della difesa e sicurezza nazionale, sul ruolo e l'importanza dei riservisti, sulla cultura della sostenibilit\u00e0 ambientale e sociale, sugli interventi di difesa e protezione civile; realizza, nell'ambito delle proprie disponibilit\u00e0, assistenza morale e materiale nei confronti degli iscritti.\nAttivit\u00e0.\nTali attivit\u00e0 riguardano in particolare: "}
{"id": "1077751", "revid": "599013", "url": "https://it.wikipedia.org/wiki?curid=1077751", "title": "D\u012bm\u012btr\u012bs Marmarinos", "text": "Carriera.\nNel 2001 contribuisce alla vittoria della Coppa Saporta con il Maroussi di Atene.\nEsord\u00ec nel campionato italiano il 28 marzo 2004 con la canotta di Udine, complici i problemi fisici di Markovi\u0107, Brown e Zacchetti.\nDopo un anno a Teramo, firm\u00f2 in Grecia al Pani\u014dnios per una stagione.\nNella stagione 2006-07 inizia il campionato italiano con la maglia della Lottomatica Roma. Viene poi ceduto alla Eldo Napoli a stagione iniziata per allungare la panchina in occasione delle finali di Coppa Italia. Le sue buone prestazioni causano il taglio di Alessandro Cittadini.\nNell'aprile 2008 inizi\u00f2 un'altra parentesi italiana, questa volta alla Juvecaserta, come rinforzo per gli imminenti play-off che i campani vinceranno senza per\u00f2 schierare il greco, poich\u00e9 il coach Fabrizio Frates gli prefer\u00ec Jay Larra\u00f1aga come giocatore comunitario. Tuttavia Marmarinos ritorn\u00f2 brevemente a Caserta anche sul finire della stagione seguente, giocando 5 partite dopo aver rescisso consensualmente con il PAOK Salonicco. Continu\u00f2 poi la carriera in Grecia."}
{"id": "1077754", "revid": "1856513", "url": "https://it.wikipedia.org/wiki?curid=1077754", "title": "Samara Airlines", "text": "La Samara Airlines (in russo: \u0421\u0430\u043c\u0430\u0440\u0430 \u0430\u0432\u0438\u0430\u043a\u043e\u043c\u043f\u0430\u043d\u0438\u044f) era una compagnia aerea russa con la base all'Aeroporto di Samara-Kurumo\u010d, in Russia. Lo hub principale della compagnia aerea era l'aeroporto internazionale di Samara.\nStoria.\nLa compagnia aerea Samara Airlines \u00e8 stata creata sulla base dell'Aeroflot-Kujbyshev. Il primo aereo della compagnia era un Antonov An-10.\nIl primo volo effettuato dalla compagnia di Samara era il volo operato con un aereo sovietico Antonov An-10 il 15 maggio 1961 da Samara, Russia per Mineral'nye Vody, Russia.\nNegli anni sessanta la compagnia aveva la flotta composta da aerei Antonov An-12 e Tupolev Tu-124. Il primo Tupolev Tu-124 \u00e8 arrivato a Samara nell'aprile del 1963.\nIl 23 aprile 1962 \u00e8 stato aperto l'aeroporto di Samara-Kurumo\u010d con la divisione no.173 dell'Aeroflot. Nella base di Samara negli anni settanta sono stati formati gli equipaggi delle compagnie aeree russe: Orenair, Air Bashkortostan, Avia-Tatarstan. Fino alla fine degli anni novanta l'Aeroflot-Kujbyshev ha operato gli aerei in cooperazione con le filiali dell'Aeroflot di Kazan, Orenburg e Ufa.\nL'epoca d'oro della compagnia era cominciata con l'arrivo negli anni settanta - ottanta a Samara degli aerei Yakovlev Yak-40, Tupolev Tu-154, Tupolev Tu-134 e Ilyushin Il-76. Il primo Tupolev Tu-154 \u00e8 arrivato a Samara nel 1974. Il 3 gennaio 1975 \u00e8 stato effettuato il primo volo operato con un Tupolev Tu-154 dai piloti di Samara per Leningrado (oggi San Pietroburgo).\nIl 18 maggio 1984 il primo Ilyushin Il-76 \u00e8 arrivato a Samara.\nLa Samara Airlines \u00e8 stata creata sulla base della compagnia aerea sovietica di Samara il 16 febbraio 1993.\nNel marzo del 1994 ICAO ha assegnato il codice E5 alla Samara Airlines.\nIl 3 novembre 1996 la Samara Airlines \u00e8 entrata a far parte dell'IATA.\nLa Samara Airlines ha terminato le proprie operazioni nel settembre 2008, a seguito del collasso finanziario dell'alleanza AiRUnion della quale Samara Airlines faceva parte.\nStrategia.\nLa Samara Airlines faceva parte dell'alleanza delle compagnie aeree russe AiRUnion (ex-AirBridge) con altre quattro compagnie aeree russe:\nL'AiRUnion occupava il terzo posto sul mercato russo dei trasporti aerei dopo l'Aeroflot e la S7 Airlines prima del collasso finanziario che ha portato alla chiusura di AiRUnion e delle proprie consociate nel settembre 2008.\nOltre all'attivit\u00e0 principale di trasporto passeggeri la compagnia aerea Samara Airlines effettuava anche il trasporto di merci via aerea in Russia e nei paesi CSI trasportando fino a 1000 tonnellate di merce e di posta ogni anno.\nInsieme alla base tecnica all'Aeroporto di Samara-Kurumo\u010d la compagnia aerea russa si \u00e8 avvalsa del sostegno di personale altamente qualificato preparato dall'Universit\u00e0 Aerospaziale Statale di Samara.\nFlotta aerei.\nPrima della chiusura la compagnia aerea disponeva della seguente flotta:"}
{"id": "1077756", "revid": "287204", "url": "https://it.wikipedia.org/wiki?curid=1077756", "title": "Armoriale dei comuni dell'Alta Corsica", "text": "Questa pagina contiene le armi (stemma e blasonatura) dei comuni della Corsica settentrionale."}
{"id": "1077757", "revid": "1798099", "url": "https://it.wikipedia.org/wiki?curid=1077757", "title": "Mercedes-Benz Classe SLK", "text": "La Mercedes-Benz SLK (o Classe SLK) \u00e8 una vettura prodotta dalla casa automobilistica tedesca Mercedes-Benz, appartenente al segmento delle roadster con tetto ripiegabile in metallo. \"SLK\" \u00e8 la sigla di \"Sportlich\" (sportiva), \"Leicht\" (leggera) e \"Kompakt\" (compatta). Alla fine del 1996 usc\u00ec la prima generazione, con telaio R170, che venne sostituita dal nuovo modello del 2004, con telaio R171. Il 17 gennaio 2011 Mercedes-Benz lancia sul mercato europeo la terza generazione, con telaio R172, successivamente ridenominata in SLC, sigla che sancisce la fine della dinastia delle \"SLK\".\nSerie.\nR170.\nLa prima versione deriva, per la meccanica e la telaistica, dalla Classe C, modello medio nella gamma della casa tedesca, a differenza della sua sorella maggiore, la Classe SL derivante a sua volta dalla serie di berline di maggior prestigio, la Classe S.\nSul mercato cercava di inserirsi nello spazio fino ad allora occupato da altre vetture tedesche come la Porsche Boxster e la BMW Z3, Dallo stesso telaio della R170 il gruppo DaimlerChrysler present\u00f2 anche un altro modello, immesso sul mercato nel momento in cui la vecchia serie della SLK ne usciva, con il nome di Chrysler Crossfire.\nDurante i primi anni di produzione le versioni disponibili erano solo tre, tutte equipaggiate di motore in linea 4 cilindri, specificatamente:\nNel 2001, in occasione del piccolo restyling che coinvolse anche la Classe C da cui derivava, anche i modelli vennero variati con l'introduzione di motorizzazioni di cilindrata maggiorata e anche in configurazione 6 cilindri a V. Con quest'ultima configurazione venne presentata anche una versione speciale preparata dal reparto AMG ulteriormente potenziata.\nIn totale erano disponibili:\nR171.\nLa nuova versione della SLK con numero di progetto R171 \u00e8 stata presentata nel 2004 ed esteticamente si differenzia dalla precedente soprattutto nella parte anteriore dove, con una pronunciata protuberanza centrale nel cofano, si \u00e8 voluto in qualche modo ricordare l'apparenza delle Formula 1 schierate nel campionato mondiale con la scuderia McLaren.\nAnche l'impianto di apertura e chiusura del tetto \u00e8 stato aggiornato, e viene dichiarato che il movimento completo avviene in soli 22 secondi.\nAnche le motorizzazioni sono state cambiate e alcune volte, al contrario della sede precedente e pur mantenendo le stesse denominazioni, i numeri che le distinguono non corrispondono in effetti alle cilindrate dei propulsori montati.\nSono disponibili i seguenti modelli:\nNel maggio 2008 \u00e8 uscito un restyling con due motori rivisti in termini di potenza, emissioni e consumi. Sono state apportati inoltre svariati ritocchi estetici, fra i pi\u00f9 importanti il paraurti anteriore, gli specchietti e gli scarichi trapezoidali. Segue l'elenco dei modelli oggetto di restyling:\nPer quanto riguarda i modelli SLK 280 (rinominata poi SLK 300) e SLK 55 AMG i dati tecnici sono rimasti invariati e il restyling ha interessato solo l'estetica.\nR172.\nLa versione della SLK con numero di progetto R172 \u00e8 stata presentata nel 2011 ed esteticamente rappresenta una notevole svolta. L'anteriore riprende le linee della SLS AMG, cos\u00ec come gli interni, mentre la linea segue il design degli ultimi modelli proposti dalla casa.\nIl tetto rimane rigido e viene proposto in due versioni: \"classica\" o con vetro opacizzato elettronicamente.\nLe motorizzazioni (200 e 250) entrambe con cilindrata 1796\u00a0cm\u00b3 adottano la sovralimentazione mediante turbocompressore e non pi\u00f9 con compressore volumetrico come la precedente versione R171.\nSono inizialmente disponibili i seguenti modelli:\nVerso la fine del 2011 viene introdotta la variante a gasolio, denominata SLK 250 CDI ed equipaggiata con un 4 cilindri bi-turbodiesel di 2143 \u00a0cm\u00b3 e dalla potenza massima di 204 cavalli (150\u00a0kW). Rispetto a l'omologa versione a benzina, promette consumi pi\u00f9 bassi e una coppia nettamente superiore, pari a 500 Nm contro 310, mentre le prestazioni sono pressoch\u00e9 identiche (0-100 in 6\"70 e velocit\u00e0 massima di 243\u00a0km/h).\nAll'inizio del 2012 infine, fa la sua comparsa la versione pi\u00f9 estrema, vale a dire la SLK 55 AMG, che monta un motore V8 aspirato di 5461 \u00a0cm\u00b3, il quale eroga 421 cavalli (310\u00a0kW) e 541 Nm di coppia, \u00e8 abbinato al cambio 7G-Tronic Speedshift Plus AMG ed \u00e8 caratterizzato da una tecnologia che permette il funzionamento a soli 4 cilindri quando non viene richiesta tutta la potenza disponibile. Lo 0-100 viene coperto in 4\"60 mentre la velocit\u00e0 \u00e8 autolimitata a 250\u00a0km/h nella versione standard, oppure a 280\u00a0km/h nella versione Performance.\nCome nel caso della R171, i numeri identificativi del modello non sempre coincidono con la cilindrata. \u00c8 il caso delle versioni 200 e 250 che sono in realt\u00e0 entrambi 1.8. \nNel gennaio del 2016, in occasione del restyling della serie \"R172\", la \"SLK\" cambia nome in \"SLC\", sigla che di fatto coincide con la fine della commercializzazione della roadster compatta con la vecchia denominazione."}
{"id": "1077758", "revid": "767487", "url": "https://it.wikipedia.org/wiki?curid=1077758", "title": "Ash Ra Tempel", "text": "Gli Ash Ra Tempel sono un gruppo musicale tedesco, tra i principali complessi della cosiddetta scena krautrock (o musica cosmica), movimento rock sperimentale nato in Germania a cavallo tra anni sessanta e settanta. Capitanata dal chitarrista Manuel G\u00f6ttsching, la band per un certo periodo ebbe tra i suoi componenti anche l'ex membro dei Tangerine Dream, Klaus Schulze.\nStoria.\nOrigine e carriera del gruppo (1970-1975).\nIl nome del gruppo \u00e8 l'unione tra Ash (cenere), Ra (dio egizio del Sole) e Tempel (in tedesco significa \"tempio\", e al tempo stesso luogo di ristoro per il gruppo). \nNel 1970 Manuel G\u00f6ttsching forma a Berlino il nucleo del gruppo insieme a Klaus Schulze e Hartmut Enke. Il gruppo pubblic\u00f2 l'omonimo album \"Ash Ra Tempel\" nel giugno del 1971.\nLa loro musica \u00e8 caratterizzata da componenti psichedeliche e cosmiche molto marcate. I primi album erano orientati su sonorit\u00e0 rock psichedeliche e avevano generalmente una canzone per lato, una pi\u00f9 drammatica e vigorosa, l'altra di natura pi\u00f9 atmosferica.\nSchulze lascia il gruppo per dedicarsi alla carriera solista e viene sostituito da Wolfgang Muller. Nel 1972 esce l'album \"Schwingungen\", differente e pi\u00f9 variegato del precedente. Vi collaborano John L. Darkness e Damo Suzuki. Al terzo disco del gruppo,\"Seven Up\" (Kosmischen Kuriere), collabora invece Timothy Leary, oltre alle vocalist Liz Elliot e Bettina Hols.\nIl successivo album, \"Join Inn\" (1973) vede il ritorno di Schulze al posto di Leary, ripetendo la formazione iniziale a tre. Il disco, prodotto dalla Ohr, ritorna al rock psichedelico.\nL'ultimo album degli Ash Ra Tempel \u00e8 \"Starring Rosi\". Dopo l'ennesimo cambio di formazione (Schulze lascia di nuovo, rimpiazzato da Harald Grosskopf, e Enke cede il basso a Dieter Dierks), la band si avvia verso un folk elettronico, accompagnato dalla voce di Rosi Mueller (compagna di G\u00f6ttsching a cui \u00e8 dedicato l'album).\nNuove esperienze come Cosmic Jokers e AshRa (1975-2000).\nDopo aver realizzato e prodotto \"Inventions for Electric Guitar\", G\u00f6ttsching contatta Schulze e nascono i Cosmic Jokers, band di musica elettronica nata per volont\u00e0 del produttore Rolf Kaiser. Ai due ex-Ash Ra Tempel si aggiungono Jurgen Dollase e Harald Grosskopf (ex Wallenstein). In un solo anno (1974) vengono prodotti quattro lavori: \"Cosmic Jokers\", \"Galactic Supermarket\", \"Gilles Zeitschiff\" e \"Sci Fi Party\".\nSempre nel 1974 G\u00f6ttsching rispolvera la sigla Ash Ra Tempel e decide di formare gli AshRa. Sotto questo nome vengono inclusi anche i musicisti Lutz Ulbrich e Harald Grosskodf. Vengono quindi realizzati due altri album, \"New Age of Earth\" (1976) e \"Blackouts\" (1977), ispirati alla musica minimale. Seguono \"Correlation\" (1979) e \"Belle Alliance\" (1980).\nNel 1991 viene realizzato un disco di remix e di vecchie registrazioni chiamato \"Tropical Heat\".\nIn occasione della colonna sonora del film \"Le Berceau de Cristal\" (1993), viene rispolverata la sigla Ash Ra Tempel, che si conferma nei due successivi album \"Sauce Hollandaise\" (1998) e \"Friendship\" (2000).\nNel 1996 uscirono sei album di inediti e versioni live degli Ash Ra Tempel degli Ashra e di Manuel G\u00f6ttsching con il nome di \"The Private Tapes.\""}
{"id": "1077761", "revid": "147279", "url": "https://it.wikipedia.org/wiki?curid=1077761", "title": "Clara Wieck", "text": ""}
{"id": "1077762", "revid": "90227", "url": "https://it.wikipedia.org/wiki?curid=1077762", "title": "Cattivit\u00e0 babilonese", "text": ""}
{"id": "1077763", "revid": "1610933", "url": "https://it.wikipedia.org/wiki?curid=1077763", "title": "Orso tibetano", "text": ""}
{"id": "1077764", "revid": "752999", "url": "https://it.wikipedia.org/wiki?curid=1077764", "title": "Capo Boeo", "text": "Capo Boeo (o anche capo Lilibeo) \u00e8 l'estrema punta occidentale dell'isola di Sicilia. Si trova nel territorio del comune italiano di Marsala, in provincia di Trapani.\nSul promontorio sorse l'antica citt\u00e0 cartaginese di Lilibeo, oggi area archeologica di Capo Boeo, e ricompresa nella citt\u00e0 di Marsala.\nIl capo Boeo segna il confine marittimo fra il mar Tirreno e il mar di Sicilia.\nNei suoi pressi si trova il Museo archeologico Baglio Anselmi, nonch\u00e9 l'omonimo lido e vari ristoranti.\nEsso \u00e8 facilmente raggiungibile dal centro cittadino, in quanto si trova in prossimit\u00e0 del lungomare cittadino, ovvero il Lungomare Boeo. \nNell'esatta posizione ove sorge il Capo, si trova un grande obelisco che cita gli avvenimenti pi\u00f9 importanti avvenuti nello specchio d'acqua antistante e una targa commemorativa delle vittime marsalesi della Strage di Ustica del 27 Giugno 1980. \n\u00c8 possibile fare un bagno tra le sue splendide rocce; data la presenza di queste ultime, il luogo viene chiamato dai marsalesi anche col toponimo \"Due Rocche\". \nPresso questo luogo, infine, si possono osservare il cambiamento delle correnti marine, il passaggio dei vari venti e i tramonti sulle isole Egadi."}
{"id": "1077767", "revid": "536103", "url": "https://it.wikipedia.org/wiki?curid=1077767", "title": "Samobor", "text": "Samobor \u00e8 una citt\u00e0 della Croazia situata nella regione di Zagabria ai piedi del Parco naturale \u017dumberak-Samoborsko gorje a poca distanza dal confine con la Slovenia.\nLa prima citazione della citt\u00e0 risale al 1242, attualmente il centro storico \u00e8 una meta turistica per i suoi numerosi edifici barocchi."}
{"id": "1077768", "revid": "2058193", "url": "https://it.wikipedia.org/wiki?curid=1077768", "title": "Architettura spontanea", "text": "Architettura spontanea (\"non-pedigreed architecture\") \u00e8 una definizione dello storico e architetto Bernard Rudofsky che descrive quelle forme architettoniche-edilizie che appartengono alla tradizione pi\u00f9 antica dell'uomo: dalle tende dei popoli nomadi alle tombe celtiche fino ai portici come dispositivo urbano e che non sono attribuibili a nessun progettista o autore in particolare.\nQuesta architettura \u00e8 definibile anche come \"anonima\", \"rurale\", \"nativa\", \"indigena\", \"vernacolare\", \"tradizionale\"."}
{"id": "1077769", "revid": "125358353", "url": "https://it.wikipedia.org/wiki?curid=1077769", "title": "Pratilia", "text": "Il Centro Commerciale Pratilia \u00e8 stato il primo centro commerciale realizzato in Italia, a Prato, fra la declassata e Via Fiorentina nella frazione di Grignano.\nStoria.\nDopo una massiccia campagna pubblicitaria in tutta la citt\u00e0, composta da cartelloni mobili, adesivi, e una martellante campagna radiofonica con il motivetto \"Pratilia lo shopping center, dove \u00e8 pi\u00f9 bello spendere\",il centro fu inaugurato il 27 ottobre 1977 in occasione dell'apertura della Standa (su tre piani).\nIl centro commerciale fece subito parlare di s\u00e9, per essere il pi\u00f9 grande del genere in Italia, per la forma avveniristica e moderna e soprattutto per il parcheggio sotterraneo, che all'epoca era inusuale in Italia, inizialmente il parcheggio sotterraneo era a pagamento presso due piccoli sportelli cassa posti alla sinistra dell'entrata sotterranea, ci\u00f2 comport\u00f2 alcune polemiche e fu reso gratuito..\nIl Centro Commerciale comprendeva:\nun centinaio di negozi, un parcheggio sotterraneo, un supermercato Superal (inizialmente si chiamava \"Pi\u00f9\" e venne inaugurato il 16 marzo 1978), i magazzini Standa, un negozio di animali, un negozio di strumenti musicali e dischi (LIR Parole e Musica), uno di ottica, un'erboristeria, un negozio di fotografia (Foto Ranfagni), una ferramenta (Geko), un calzolaio, un negozio di articoli da regalo (La Mandragora), uno di minerali e pietre dure, una celebre friggitoria bar nei sotterranei, che tutti i Pratesi ricordano per la sua polenta fritta, un magazzino Stefan, un negozio di tappeti orientali,e una piscina sul tetto oltre ad una palestra e ad un Tennis Club. La struttura ospitava inoltre una delle pi\u00f9 famose discoteche di Prato: \"Il Joy-Joy\", diventato in seguito il \"Pacha\" in onore al famoso locale di Ibiza.\nInoltre erano presenti un ufficio postale con accesso dall'esterno, uno snack bar fast food chiamato \"smack\" con adiacente sala giochi molto ben attrezzata, una delle migliori della citt\u00e0, si diceva, e la sede di Tele Italia celebre rete televisiva locale.\nInoltre il Pratilia shopping center aveva un avveniristico residence sul retro dotato di ingresso indipendente (tutt' oggi esistente) e un hotel che per\u00f2 non entr\u00f2 mai in funzione e rimase solo sulla carta.\nAltres\u00ec curiosa era la segnaletica interna per le varie aree del centro caratterizzata da una famigliola stilizzata che seguiva le frecce colorate precedute dal luogo di destinazione e la personalizzazione di ogni oggetto di arredo del centro come cestini e altro.\nAltre curiosit\u00e0:\n-Era presente una postazione dj posta al centro delle scale mobili riportando la scritta \"radio Pratilia, probabilmente a servizio della filodiffusione interna.\n-La propriet\u00e0 del centro cerc\u00f2 di creare un luogo di aggregazione giovanile tramite spot e manifesti indicanti \"incontriamoci a Pratilia\", riuscendo pienamente nel suo intento poich\u00e9 questa usanza rimase tra i Pratesi fino al giorno della demolizione del centro.\n-Il centro fu dotato dei pi\u00f9 moderni impianti di sicurezza per l'epoca, infatti vi erano un gran numero di uscita di sicurezza con apertura a spinta di colore rosso e alcune di esse dotate di maniglione antipanico, che all' epoca era una novit\u00e0 assoluta in Italia e non prevista dalla normativa vigente, nonch\u00e9 un capillare impianto sprinkler anche esso rarissimo nell' Italia dell' epoca, segno di una certa attenzione all' innovazione.\nIl Centro Commerciale suscit\u00f2 perplessit\u00e0 e fece discutere anche per il tipo di struttura e per il sospetto che potesse sottrarre clientela ai negozi storici del centro. Un primo segnale di cedimento fu il crollo di parte dell'intonaco, seguito dall'aprirsi di numerose crepe che destarono preoccupazione.\nInoltre un incontrollato vociferare di infiltrazioni mafiose e della pessima qualit\u00e0 dei materiali di costruzione segnarono l' inizio della fine.\nInoltre i pavimenti in linoleum nero e l'illuminazione al neon incassata in controsoffitti colorati in base al piano, rendevano l'ambiente tetro e scuro anche per l' assenza di finestre,inoltre un pessimo ricambio dell'aria, soprattutto negli ultimi tempi, rendevano l' aria viziata tanto che i Pratesi pi\u00f9 anziani tutt'oggi ricordano il curioso \"odore di Pratilia\".\nLa crisi.\nA causa dei cedimenti strutturali, e dell'obsolescenza della struttura, mai adeguata al cambiamento dei tempi e dei gusti del pubblico, la totale assenza di manutenzione e di iniziative volte ad attirare la gente e inoltre si vociferava anche dei prezzi alle stelle per quanto riguardava gli affitti dei tanti fondi commerciali (gestiti dalla stessa societ\u00e0 che amministrava il centro commerciale), molti negozi furono costretti a chiudere o a trasferirsi altrove. A met\u00e0 degli anni novanta oltre 50 negozi avevano cessato l'attivit\u00e0 e alla fine degli anni novanta chiusero anche i negozi pi\u00f9 importanti, tra cui la Standa, per bancarotta\nNegli ultimi anni il parcheggio sotterraneo risultava buio e malfrequentato, soprattutto nelle numerose uscite di emergenza che vennero usate da senzatetto e tossicodipendenti come rifugio, lo stesso fu prima interdetto al piano terra poich\u00e9 gravemente lesionato nelle strutture portanti, poi fu chiuso anche il piano sotterraneo poich\u00e9 a forte rischio di crollo mantenendo solo il parcheggio sul fronte della struttura pi\u00f9 che sufficente a coprire lo scarso fabbisogno del centro.[1]. Ormai Pratilia si avviava verso la fine.\nUn altro avvenimento che contribu\u00ec al declino di Pratilia fu l'apertura, nella primavera del 1997, del centro commerciale I gigli, situato a pochi chilometri di distanza, a Campi Bisenzio; una mega-struttura con ipermercato, 120 negozi, megastore, ristoranti, \"fast food\", parcheggio per centinaia di automobili, ecc., in un ambiente molto pi\u00f9 moderno e con grandi spazi. Pratilia non poteva reggere una simile concorrenza.\nIl fallimento e la nascita di un nuovo centro commerciale.\nIl Centro Commerciale Pratilia era sull'orlo del fallimento, nonostante i numerosi tentativi di salvarlo dalla bancarotta. Nel 2001 vi erano rimasti solo 3 negozi (il negozio di animali, Superal, e Pratilia Arreda), cosicch\u00e9 diverse ali dell'edificio (ma anche interi piani) risultavano totalmente vuote, buie e prese di mira da vandali, ma accessibili da qualsiasi scala o ascensore. Alla fine del 2001, Pratilia fu ufficialmente dichiarato fallito, e tutto fu sigillato perch\u00e9 il Centro Commerciale era diventato un edificio pericolante.\nPer molti anni nei pressi del complesso vi sono stati atti di degrado e soprattutto tanti senzatetto che si sono appropriati abusivamente di spazi dentro Pratilia. \nTutto culmin\u00f2 con un omicidio di un uomo di origine Magrebina rinvenuto dopo alcuni giorni all' interno delle strutture fatiscenti.\nDopo tanti anni di trattativa nel giugno 2011 il sindaco di Prato Roberto Cenni ha approvato il progetto di Esselunga, che prevedeva la demolizione del vecchio centro commerciale e la realizzazione di un nuovo avveniristico impianto con tanti negozi e un mega supermercato che si affaccer\u00e0 sulla Declassata. Nel maggio del 2012 sono cominciati i lavori di demolizione che si sono conclusi nei primi mesi del 2013. \nIl 2 luglio 2014 \u00e8 stato aperto il nuovo Superstore Esselunga, sorto al posto del vecchio Pratilia, completamente demolito. Al suo interno, al 1\u00ba piano, \u00e8 presente una mostra fotografica composta da articoli di giornale che riportano la situazione di altissimo degrado della vecchia struttura, nel pi\u00f9 totale abbandono, ed immagini ad essa relative.\nOmaggi.\nNel 1977 parte delle scene del film \"Berlinguer ti voglio bene\" con Roberto Benigni furono girate a Pratilia, mentre era in costruzione. In particolare la scena nel cantiere edile, \u00e8 stata girata sul tetto del Centro Commerciale.\nNel 1979 alcune scene del film L'insegnante balla... con tutta la classe\" sono state girate nella discoteca joi joi (poi Pacha) di Pratilia."}
{"id": "1077771", "revid": "1568601", "url": "https://it.wikipedia.org/wiki?curid=1077771", "title": "Massiccio dell'Adamaoua", "text": "L'altopiano dell'Adamaoua si estende nell'Africa centro-occidentale, tra la Nigeria sud-orientale, il Camerun centro-settentrionale e la Repubblica Centrafricana. \nSi tratta di una serie di rilievi montuosi, elevantisi sopra un altipiano centrale di 900\u2013100\u00a0m e che raggiungono l'altezza massima di 2.650 m s.l.m.. Digradano a nord verso la Valle di Benue, a est e a sud verso una serie di pianori coperti di steppe e savane, con scarse colture e caratterizzati dalla presenza di enormi massi sovrapposti dalla natura nei modi pi\u00f9 strani, i cosiddetti \"stones\".\nIl clima in quest'area \u00e8 predesertico, quindi con escursioni termiche notevoli tra il giorno e la notte che pu\u00f2 essere abbastanza fredda, cos\u00ec come l'alba. Il clima \u00e8 quindi molto secco e quando tira il vento dal deserto del Ciad, tutto viene ricoperto dalla sabbia rossa."}
{"id": "1077774", "revid": "110157", "url": "https://it.wikipedia.org/wiki?curid=1077774", "title": "Krapina", "text": "Krapina \u00e8 una cittadina della Croazia, capoluogo della regione di Krapina e dello Zagorje.\nSi trova lungo il fiume Krapinica, nella regione storica di Hrvatsko Zagorje, a circa 55\u00a0km dalla capitale Zagabria.\nHa dato i natali a Mirko Drazen Grmek, storico della medicina.\nStoria.\nL'uomo \u00e8 presente in questo luogo da un lontano passato che va da 120 000 a 50 000 anni testimoniato. Infatti nel 1899 l'archeologo e paleontologo Dragutin Gorjanovi\u0107-Kramberger, scopr\u00ec sulla collina di Hu\u0161njak, nei dintorni occidentali della citt\u00e0, fino a 800 fossili di uomini di Neanderthal, vecchi di pi\u00f9 di 100 000 anni. \nQuesto sito ricevette il Marchio del patrimonio europeo.\nIl nome della citt\u00e0 \u00e8 strettamente correlato al fiume Krapinica, che una volta abbondava di carpe. Infatti nel dialetto caicavo il pesce carpa \u00e8 chiamato \"Krap\".\nI primi documenti scritti che menzionano Krapina risalgono al 1193. Nel Medioevo c'era una fortezza reale, alla base della quale l'insediamento inizi\u00f2 a svilupparsi. Nel XIV secolo alcune famiglie nobili vi si installarono e Krapina divenne luogo di Libero mercato. La nobile famiglia Keglevi\u0107 acquist\u00f2 la citt\u00e0 nella prima met\u00e0 del XVI secolo e vi si stabil\u00ec nel pieno della turbolenza ottomana in Croazia. \nLe famiglie nobili erano protettrici degli ordini ecclesiastici, tanto che a Krapina, nel XVII secolo, vennero i Francescani che costruirono il loro monastero. Inoltre nel corso del XVIII secolo vennero costruite numerose chiese nel territorio. \nNel diciannovesimo secolo, durante il risveglio della coscienza nazionale e la fondazione della lingua letteraria croata, a Krapina nacque Ljudevit Gaj, il principale leader del risveglio nazionale croato."}
{"id": "1077779", "revid": "29727", "url": "https://it.wikipedia.org/wiki?curid=1077779", "title": "Rhincodontidae", "text": ""}
{"id": "1077780", "revid": "6923", "url": "https://it.wikipedia.org/wiki?curid=1077780", "title": "Mercedes SLK", "text": ""}
{"id": "1077781", "revid": "1935652", "url": "https://it.wikipedia.org/wiki?curid=1077781", "title": "Bevera", "text": ""}
{"id": "1077785", "revid": "474175", "url": "https://it.wikipedia.org/wiki?curid=1077785", "title": "Sisak", "text": "Sisak (IPA: , ; ) \u00e8 una citt\u00e0 della Croazia, capoluogo della regione di Sisak e della Moslavina.\nGeografia.\nSisak \u00e8 situata a circa sud-est di Zagabria e sorge alla confluenza dei fiumi Kupa e Sava; di quest'ultimo \u00e8 il porto navigabile pi\u00f9 lontano dalla foce.\nStoria.\nLa citt\u00e0 di \"Siscia\" era un antico \"oppidum\" dei Pannoni. Occupata da Ottaviano nel corso delle campagne del 35-33 a.C., divenne importante fortezza militare almeno fino alla met\u00e0 del I secolo.\nIl 22 giugno 1941 si form\u00f2 a Sisak il primo distaccamento partigiano per la lotta contro gli occupanti nazisti.\nSociet\u00e0.\nReligione.\nDal 2009 \u00e8 sede vescovile.\nInfrastrutture e trasporti.\nFerrovie.\nLa citt\u00e0 \u00e8 servita da una propria stazione ferroviaria posta lungo la linea Zagabria-Novska.\nPorti.\nLa via d'acqua tra Sisak e Belgrado, luogo di confluenza tra Sava e Danubio, \u00e8 interamente navigabile e, per questa ragione, la citt\u00e0 possiede il maggior porto fluviale della Croazia."}
{"id": "1077786", "revid": "306856", "url": "https://it.wikipedia.org/wiki?curid=1077786", "title": "Critica Sociale", "text": "Critica Sociale \u00e8 un periodico politico italiano di ispirazione socialista.\nStoria.\n\"\"Cuore e critica\".\nDall'ottobre 1888 Filippo Turati fu redattore della rivista mensile \"Cuore e critica\", fondata nel 1887 dal repubblicano Arcangelo Ghisleri, rivolta all'educazione civile e agli studi sociali ed espressione di un'avanguardia intellettuale impegnata nella costruzione di una coscienza repubblicana e progressista.\nDella rivista erano collaboratori, tra gli altri, Giovanni Bovio, Leonida Bissolati, Andrea Costa, Napoleone Colajanni, Mario Rapisardi, Gabriele Rosa, E. Praga, Camillo Prampolini e T. Galimberti. Sorta a Savona, nel 1888 la redazione della rivista si trasfer\u00ec a Bergamo, in coincidenza con il trasferimento del Ghisleri al liceo Sarpi di quella citt\u00e0. Nel 1890 Ghisleri lasci\u00f2 prima la redazione e poi la direzione a Turati, che cambi\u00f2 il nome della testata in \"Critica sociale\", trasformandola in una rivista di chiara ispirazione socialista.\nDalla fondazione ai Moti di Milano.\n\"Critica Sociale\" venne ufficialmente fondata a Milano il 15 gennaio 1891 da Filippo Turati. Tra il 1891 ed il 1898, la rivista fu testimone della presenza politica e dell'autonomia del socialismo italiano e nelle sue pagine divent\u00f2 l'interprete del periodo dell\"intransigenza\" del partito che si stava fondando.\nNacque in questo periodo la polemica contro gli anarchici e gli operaisti e nello stesso tempo inizi\u00f2 l'opera di promozione dell'autonomia nei confronti della Sinistra borghese, repubblicana e radicale.\nIl 1\u00ba gennaio 1893 \"Critica Sociale\", che aveva pienamente accettato il programma del Partito dei Lavoratori Italiani approvato nell'agosto del 1892 al Congresso di Genova, cambi\u00f2 il sottotitolo della testata \"Rivista di studi sociali, politici e letterari\" in \"Rivista quindicinale del socialismo scientifico\" ed inizi\u00f2 ad affrontare tutti i gravi problemi pubblici degli anni Novanta (scandali bancari, repressione dei fasci siciliani, guerra di Abissinia, moti popolari per il pane) con articoli di forte denuncia. In questo periodo rientra un intervento dello stesso Friedrich Engels dal titolo \"La futura rivoluzione italiana e il partito socialista\", pubblicato su \"Critica sociale\" n\u00ba III in data 1\u00ba febbraio 1894.\nIn occasione dei Moti di Milano, il 1\u00ba maggio 1898 la rivista venne sequestrata e quindi interrotta a causa della condanna del suo direttore. Termin\u00f2 cos\u00ec la prima fase della rivista, quella senza dubbio pi\u00f9 animata e ricca di prospettive. Le uscite ripresero dopo pi\u00f9 di un anno, il 1\u00ba luglio 1899.\nDal 1901 al 1921.\nLa nuova fase per la \"Critica sociale\"\" si apr\u00ec nel 1901, in corrispondenza del periodo giolittiano. In questa fase la rivista divent\u00f2 l'espressione della tendenza riformista all'interno del partito socialista.\nVi trovarono ospitalit\u00e0 autori come Luigi Einaudi, Gabriele Rosa, Corso Bovio, Giovanni Merloni, Giovanni Montemartini, Claudio Treves, Leonida Bissolati, Carlo Rosselli, Alessandro Levi, Giacomo Matteotti e molti altri artefici del pensiero socialista e dell'azione riformista che diede unit\u00e0 sociale alla nuova unit\u00e0 politica della giovane nazione italiana.\nTra il 1902 ed il 1913 la rivista affront\u00f2 i problemi della scuola, discutendo il ruolo degli insegnanti, la loro organizzazione, l'edilizia scolastica, l'igiene e la refezione scolastica e non manc\u00f2 di contestare il bilancio del ministero della guerra che - sottoline\u00f2 - doveva essere ridotto a vantaggio dei bisogni della scuola.\n\"Critica Sociale\" adott\u00f2, nel discutere di letteratura, una metodologia critica positivista e marxista e, convinta dell'efficacia del libro, dell'istruzione e delle biblioteche, offr\u00ec ai lettori, indifferentemente, i versi sociologici di Pietro Gori accanto alle poesie di Ada Negri e alle pagine di narrativa di Italo Svevo.\nAnche se non sempre attenta a cogliere i fenomeni ideologici-letterari dell'epoca, \"\"Critica Sociale\" cerc\u00f2 di informare i suoi lettori sulle nuove tendenze, dando giudizi e valutazioni filtrate attraverso la mentalit\u00e0 socialista.\nLe tendenze superomistiche nietzschiane e dannunziane vennero poco o nulla accettate da \"Critica Sociale\", convinta che gli intellettuali dovessero aprirsi e promuovere nuove forme di cultura moderna, ma intonate alla realt\u00e0 e alle esigenze della vita sociale.\nQuando l'intervento dell'Italia nella Prima guerra mondiale venne deciso nel maggio 1915 \"Critica sociale\" non smise il suo neutralismo n\u00e9 le proprie ragioni riformiste e allo scoppio della rivoluzione bolscevica nell'ottobre del 1917, pur non negando la legittimit\u00e0 del metodo rivoluzionario dei bolscevichi, contest\u00f2 la possibilit\u00e0 della sua applicazione in Italia.\nIl conflitto tra le due principali tendenze socialiste si accentu\u00f2 e divent\u00f2 insanabile. Al Congresso di Livorno nel gennaio del 1921, la corrente maggiormente filo-rivoluzionaria, di cui Amadeo Bordiga era il rappresentante pi\u00f9 autorevole, usc\u00ec dal partito e fond\u00f2 il Partito Comunista d'Italia del quale egli divent\u00f2 il primo segretario.\nDal 1922 alla soppressione.\nDopo la marcia su Roma (28 ottobre 1922) e la presa del potere dei fascisti, \"Critica Sociale\" venne sottoposta a censure e sequestri e con lealt\u00e0, ma priva di strategie, difese con coraggio l'ordine democratico travolto dal regime.\nGli ultimi articoli militanti uscirono all'indomani dell'assassinio di Giacomo Matteotti (10 giugno 1924).\nAl termine dell'anno 1925 \"Critica Sociale\" si rifugi\u00f2 sul terreno culturale-ideologico ma viene comunque soppressa con la legge fascista che vietava la stampa d'opposizione.\nL'ultimo fascicolo, il n. 18-19, riporta la data 16 settembre - 15 ottobre 1926.\nUn mese dopo i partiti d'opposizione furono sciolti.\nIl secondo dopoguerra.\n\"Critica Sociale\"\" riprese le pubblicazioni nel 1945 con l'autorizzazione del comando alleato in Italia firmato l'11 agosto. La dirigevano Antonio Greppi, il futuro primo sindaco di Milano dopo la Liberazione, e Ugo Guido Mondolfo, che la \"eredit\u00f2\" direttamente da Filippo Turati a Parigi (dove usc\u00ec un unico numero per impedire che alcuni esponenti vicini al PCI si impossessassero della testata). In questo periodo vi collaborava Giuseppe Pera, dietro lo pseudonimo di \"Arturo Andrei\".\nNon era una rivista di partito, anche se al primo congresso del PSI dopo la Liberazione (aprile del 1946 a Firenze) \"Critica Sociale\" present\u00f2 una mozione contro la fusione tra comunisti e socialisti. Appoggiando Giuseppe Saragat con un apporto del 14 per cento circa di voti congressuali, diede un contributo che permise a Saragat di vincere il congresso e di proporre un pi\u00f9 blando \"patto di unit\u00e0 d'azione\" tra PSI e PCI. Il patto durer\u00e0 solo un anno: nel 1947 a Palazzo Barberini, Saragat romper\u00e0 contestando il Fronte popolare che si stava organizzando per le elezioni politiche del 1948.\nDa allora la rivista fece sempre riferimento a Giuseppe Faravelli e, poi, a Beonio Brocchieri della sinistra del PSDI di Saragat, scontando un certo isolamento politico che porter\u00e0 alla crisi della casa editrice durante gli anni '70.\nFu Bettino Craxi, appena eletto segretario del PSI nel 1976, a voler raccogliere le azioni della casa editrice di \"Critica Sociale\" per impedirne la scomparsa. Da allora la rivista sostenne sempre la linea cosiddetta \"autonomista\" del nuovo leader socialista, impegnandosi in modo particolare sul terreno della solidariet\u00e0 ai gruppi del dissenso anti-sovietico nei paesi dell'Est europeo, pubblicando in cirillico e in inglese il periodico \"LISZY\" di Ji\u0159\u00ed Pelik\u00e1n, attivo organizzatore di collegamenti tra dissidenti dopo la Primavera di Praga, periodico redatto e stampato a Milano presso la \"\"Critica Sociale\" negli anni '70.\nLa direzione di Ugoberto Alfassio Grimaldi (1974-81) dette alla rivista un notevole rilancio, caratterizzandola anche con una maggiore apertura verso argomenti culturali. Una nuova interruzione delle pubblicazioni si registr\u00f2 nel biennio 1992-'94, in seguito allo scioglimento del PSI.\nDopo lo scioglimento del PSI.\n\"Critica Sociale\"\" riprese le pubblicazioni in modo difficoltoso dopo due anni di interruzione nel 1994, unica testata giornalistica impegnata a contestare apertamente il clima creatosi attorno all'inchiesta nota come \"Mani Pulite\", esponendosi attraverso la collana \" I quaderni di Critica Sociale\" nel pubblicare opuscoli di controinformazione sulle inchieste della Procura di Milano nella maggior parte scritti da Bettino Craxi dall esilio tunisino. Denuncio' la limitazione della rappresentanza politica attraverso l'introduzione del maggioritario sostenendo la superiorit\u00e0 del sistema proporzionale da sempre sostenuto fin dagli albori della rivista.\nDal 2000 le pubblicazioni tornarono ad essere regolarmente mensili e dal 2005 la rivista ha adottato come nuovo sottotitolo quello di \"\"Colloqui italo-britannici\" per sottolineare il sostegno all'esperienza del New Labour di Tony Blair e le antiche e comuni radici nel socialismo fabiano di fine Ottocento, un socialismo non marxista di stampo liberal-democratico.\nNel 2011, in occasione dell'anniversario dei 120 anni dalla sua fondazione (15 gennaio 1891 - 15 gennaio 2011), \"Critica Sociale\" ottenne il riconoscimento dell'Alto Patronato della Presidenza della Repubblica da parte di Giorgio Napolitano. L'anniversario fu celebrato nel segno della comune radice con il 150 anniversario dell'Unit\u00e0 d'Italia. Sotto questo aspetto, \"Critica Sociale\"\" \u00e8 stata riconosciuta come una fonte preziosa di documentazione del processo di costruzione della nuova societ\u00e0 nazionale post-unitaria. In particolare la rivista, con la sua attenzione al movimento socialista e al PSI, ha patrocinato l'ingresso del movimento dei lavoratori nel nuovo Stato unitario."}
{"id": "1077791", "revid": "767487", "url": "https://it.wikipedia.org/wiki?curid=1077791", "title": "Pietra reggina", "text": "La Pietra Reggina, Pietra di Lazz\u00e0ro \u00e8 una roccia sedimentaria calcarea, molto utilizzata in edilizia, in particolar modo a Reggio Calabria, dove viene usata per gran parte dell'arredo urbano fin dal I millennio a.C.Proviene essenzialmente dalle cave del promontorio di Capo dell'Armi nei pressi di Lazz\u00e0ro, periferia sud della citt\u00e0 da cui la roccia, detta anticamente dai latini \"Leucopetra\", prende oggi il nome di \"Reggina\" o \"di Lazz\u00e0ro\".\nAspetti geologici.\nLe peculiarit\u00e0 morfologiche del rilievo e il contrasto che questo crea con le piatte pianure alluvionari della Fiumara Melaro a est e della Fiumara San Vincenzo a ovest, sono evidentemente determinate dalle elevate capacit\u00e0 di resistenza all'erosione e alla degradazione della roccia che compone la struttura del rilievo. Si tratta di un complesso litologico che la carta geologica della Calabria definisce: Calcare a briozoi di Capo dell'Armi.\nLa formazione rocciosa da cui si estrae la pietra reggina \u00e8 costituita da calcari e calcari arenacei grigi e bruno chiari, localmente anche conglomeratici, che verso l'alto passano a calcareniti di colore grigiastro. In questi litotipi si osservano con una certa frequenza fenomeni di cross-bedding e ci\u00f2, unitamente ad altri elementi di carattere paleontologico, fa pensare ad un ambiente di sedimentazione di scogliera, con acque poco profonde. Le rocce pi\u00f9 propriamente calcaree sono dominanti a Capo dell'Armi mentre le arenarie raggiungono il loro massimo sviluppo nella parte superiore del complesso, come tipicamente avviene sulla dorsale che da Lazz\u00e0ro risale fino a San Basilio, Madonna dell'Oleandro e Sarto. Ovviamente i due litotipi possono avere usi diversi e i migliori vengono commercializzati con la denominazione di Pietra di Lazz\u00e0ro o pi\u00f9 comunemente Pietra Reggina.\nA prescindere dai calcari in cui la calcite \u00e8 nettamente predominante, le analisi petrografiche eseguite sulle calcareniti hanno permesso di definirne la costituzione principale. I clasti sono formati da quarzo, feldspati, miche, frammenti di rocce vulcaniche e calcite. Il cemento \u00e8 costituito da abbondantissima calcite e nella pasta di fondo sono numerosi i fossili. La grana della roccia \u00e8 media. Si tratta di calcarenite (arenaria quarzoso-silicatico-quarzosa a cemento carbonatico) costituita da frammenti fossili carbonatici (aragonitee calcite microcristallina) riferibili a detriti di molluschi (bioclasti) ed a svariati resti a tessitura microcellulare o alveolare e di clasti arenacei a base di quarzo, ortoclasio, plagioclasi sodicocalcici, microclino, biotite, muscovite, clorite, minerali opachi (ossidi femici) e da carbonati. Talora nella massa si rivengono denti di squalo e le caratteristiche perle nere."}
{"id": "1077792", "revid": "1543377", "url": "https://it.wikipedia.org/wiki?curid=1077792", "title": "Photocrossing", "text": "Il photocrossing si pu\u00f2 assimilare al bookcrossing, ma vien fatto con le fotografie.\nSi pu\u00f2 pensare come un messaggio in bottiglia, dove il ricordo di un momento viene affidato al caso e quindi ceduto ad altre persone.\nOppure \u00e8 come un flickr analogico.Il fine del photocrossing \u00e8 puramente poetico.\nIl fenomeno \u00e8 recente e si sta sviluppando.\nIn realt\u00e0 il fenomeno originariamente prende corpo dal PhotoTag, dove ad essere \"rilasciata nell'ambiente\" era una intera fotocamera usa e getta, poi tracciata in maniera precisa in rete.\nIl Photo tag fu il principale fenomeno ispiratore di quello che diventer\u00e0 il BookCrossing in senso stretto.\nIl progetto Cameo di Kevin Fox, forse il primo ispiratore moderno di tutti questi fenomeni (13 novembre 1998), PhotoTag e PhotoCrossing sono spesso confusi e identificati l'uno per l'altro. Il termine Photocrossing, genericamente pu\u00f2 raggrupparli tutti.\nRilasciare una foto.\nSi prende una foto e la si lascia in giro con attaccato un biglietto con cui si chiede a chi la trova di tenerla e di fare la stessa cosa con una o pi\u00f9 delle proprie.\nMeetup.\nPeriodicamente vengono organizzati dei meetup locali dove le persone\nsi incontrano e portano le fotografie che hanno trovato e, magari, ritrovano\nquelle che hanno lasciato."}
{"id": "1077793", "revid": "32658", "url": "https://it.wikipedia.org/wiki?curid=1077793", "title": "Pietra di Lazzaro", "text": ""}
{"id": "1077794", "revid": "32658", "url": "https://it.wikipedia.org/wiki?curid=1077794", "title": "Pietra di Lazz\u00e0ro", "text": ""}
{"id": "1077795", "revid": "32658", "url": "https://it.wikipedia.org/wiki?curid=1077795", "title": "Grigio di Calabria", "text": ""}
{"id": "1077800", "revid": "287204", "url": "https://it.wikipedia.org/wiki?curid=1077800", "title": "Armoriale dei comuni della C\u00f4te-d'Or", "text": "Questa pagina contiene le armi (stemma e blasonatura) dei comuni della C\u00f4te-d'Or."}
{"id": "1077801", "revid": "32658", "url": "https://it.wikipedia.org/wiki?curid=1077801", "title": "Fiumara amendolea", "text": ""}
{"id": "1077802", "revid": "109875510", "url": "https://it.wikipedia.org/wiki?curid=1077802", "title": "Surya Bahadur Thapa", "text": "Il quinto mandato, iniziato il 5 giugno 2003, \u00e8 terminato con le dimissioni quando il malcontento popolare ha indotto re Gyanendra a formare un nuovo governo guidato da Sher Bahadur Deuba.\nThapa \u00e8 stato a capo del Rastriya Janashakti Party (RJP = partito nazionale del potere del Popolo), un partito nazionalista e filomonarchico nato da una scissione del Rastrya Prajatantra Party, di cui \u00e8 presidente Pashupati Rana. \nIl 31 gennaio 2008, a due mesi dalla data fissata per le elezioni all'Assemblea Costituente, \u00e8 stato ricevuto dal Re insieme a Pashupati Rana, a Gobinda Raj Joshi in polemica con la linea seguita dal Partito del Congresso e ad alcuni giornalisti."}
{"id": "1077803", "revid": "110157", "url": "https://it.wikipedia.org/wiki?curid=1077803", "title": "Gospi\u0107", "text": "Gospi\u0107 (, in italiano \"Gospici\", desueto) \u00e8 una citt\u00e0 di 12.729 abitanti della Croazia capoluogo della regione della Lika e di Segna. \nGeografia antropica.\nInsediamenti.\nIl comune di Gospi\u0107 comprende i seguenti 50 insediamenti:\nAleksinica, Barlete, Bilaj, Brezik, Bru\u0161ane, Budak, Bu\u017eim, Debelo Brdo I, Debelo Brdo II, Divoselo, Donje Pazari\u0161te, Drenovac Radu\u010dki, Gospi\u0107, Kalinova\u010da, Kani\u017ea Gospi\u0107ka, Klanac, Kru\u0161\u010dica, Kru\u0161kovac, Kuklji\u0107, Li\u010dki \u010citluk, Li\u010dki Novi, Li\u010dki Osik, Li\u010dki Ribnik, Mala Plana, Medak, Mogori\u0107, Mu\u0161aluk, Novoselo Bilajsko, Novoselo Trnova\u010dko, Ornice, Ostrvica, Ote\u0161, Pavlovac Vreba\u010dki, Po\u010ditelj, Podstrana, Podo\u0161tra, Popova\u010da Pazari\u0161ka, Rastoka, Rizvanu\u0161a, Smiljan, Smiljansko Polje, \u0160iroka Kula, Trnovac, Vaganac, Velika Plana, Veliki \u017ditnik, Vranovine, Vrebac, Zavo\u0111e, \u017dabica."}
{"id": "1077804", "revid": "767487", "url": "https://it.wikipedia.org/wiki?curid=1077804", "title": "E-health", "text": "L'e-health (scritto anche eHealth) \u00e8 un termine relativamente recente utilizzato per indicare la pratica della salute attraverso il supporto di strumenti informatici, personale specializzato e tecniche di comunicazione medico-paziente. L'e-health \u00e8 quindi il complesso delle risorse, soluzioni e tecnologie informatiche di rete applicate alla salute ed alla sanit\u00e0.\nDescrizione.\nIl termine \u00e8 al centro di una disputa in quanto alcuni affermano che sia intercambiabile con il termine \"health care informatics\" mentre altri lo utilizzano nel senso pi\u00f9 stretto del termine, ovverosia la pratica dell'healthcare attraverso l'uso di Internet. Il termine pu\u00f2 quindi comprendere una vasta gamma di significati i cui limiti possono essere da una parte la medicina/healthcare e dall'altra l'informazione tecnologica:"}
{"id": "1077809", "revid": "76963", "url": "https://it.wikipedia.org/wiki?curid=1077809", "title": "Josep Irla i Bosch", "text": "Biografia.\nJosep Irla nacque a Sant Feliu de Gu\u00edxols; fu il primo di tre fratelli.\nVenne eletto deputato al Parlamento di Catalogna, e successivamente (1932) al Parlamento spagnolo.\nFu membro di Sinistra Repubblicana di Catalogna e occup\u00f2 il ruolo di presidente del Parlamento di Catalogna dal 1938 fino alla morte di Llu\u00eds Companys (1940), e successivamente, dopo che Francisco Franco ebbe soppresso la Generalitat de Catalunya, fu presidente di quest'ultima in esilio dopo la morte di Companys. \nFece parte, insieme ad altri politici catalani, del governo catalano in esilio, di cui Josep Tarradellas fu successivamente presidente.\nSi dimise da questa carica nel 1954 e mor\u00ec quattro anni pi\u00f9 tardi, in esilio in Francia.\nJosep Tarradellas gli succedette alla presidenza della Generalitat.\nFu membro della Massoneria."}
{"id": "1077811", "revid": "25903", "url": "https://it.wikipedia.org/wiki?curid=1077811", "title": "Josep Irla", "text": ""}
{"id": "1077812", "revid": "6923", "url": "https://it.wikipedia.org/wiki?curid=1077812", "title": "Mercedes R170", "text": ""}
{"id": "1077813", "revid": "63727", "url": "https://it.wikipedia.org/wiki?curid=1077813", "title": "Mercedes R171", "text": ""}
{"id": "1077817", "revid": "1013865", "url": "https://it.wikipedia.org/wiki?curid=1077817", "title": "Po\u017eega (Croazia)", "text": "Po\u017eega (pron. ) (in ted. \"Poschegg\", in ungherese \"Pozsega\") \u00e8 una citt\u00e0 della Croazia capoluogo della regione di Po\u017eega e della Slavonia. Dal 1997 \u00e8 sede vescovile."}
{"id": "1077818", "revid": "1543377", "url": "https://it.wikipedia.org/wiki?curid=1077818", "title": "Heckler &amp; Koch XM8", "text": "Il Heckler &amp; Koch XM8 \u00e8 un fucile d'assalto progettato dalla Heckler &amp; Koch, che era l'obiettivo di un progetto del 2002 finanziato dagli Stati Uniti che intendevano con questa nuova arma sostituire l'M4 e l'M16 attualmente in uso all'esercito americano, e tutte le loro varianti.\nProgettazione.\nPer dare il via al progetto si era deciso di prendere come base il fucile G36 prodotto dalla Heckler &amp; Koch, nota azienda tedesca fabbricante d'armi (la mitraglietta MP5 nelle sue varie versioni \u00e8 prodotta proprio da questa azienda).\nNella fase iniziale del progetto la carabina XM8 (X da \"eXperimental\", in quanto prototipo; se fosse stata avviata la produzione il nome dell'arma sarebbe stato semplicemente M8) era considerata una parte secondaria del progetto rispetto al fucile XM29, detto anche OICW.\nTuttavia numerosi vantaggi hanno convinto gli statunitensi ad abbandonare la progettazione di quello che avrebbe dovuto essere il futuro M29, per concentrarsi sull'M8.\nIl 31 ottobre 2005 il progetto \u00e8 stato infine formalmente sospeso in quanto \u00abpending further US Army reevaluations of its priorities for small caliber weapons, and to incorporate emerging requirements identified during Operation Enduring Freedom and Operation Iraqi Freedom. The Government will also incorporate studies looking into current capability gaps during said reevaluation\u00bb (dai documenti ufficiali dell'US Army); in sintesi, l'esercito americano aveva fatto una rivalutazione delle sue priorit\u00e0 di spesa per le armi di piccolo calibro, in base anche ad altri elementi che erano emersi durante le operazioni Enduring Freedom e Iraqi Freedom e ai risultati che emergeranno da studi in via di completamento.\nL'arma usa il calibro 5,56 \u00d7 45\u00a0mm NATO.\nVantaggi.\nI vantaggi dell'arma erano i seguenti:\nI primi test sull'XM8 sono stati compiuti nel 2003 ed hanno dato esito positivo. La sospensione del progetto, a tutto il 2007, rende assai improbabile una produzione in serie.\nVarianti.\nL'XM8 ha quattro varianti: la Carabina XM8 che presenta una canna di 318\u00a0mm alla quale \u00e8 possibile aggiungere un lanciagranate XM329 da 40\u00a0mm; la seconda versione \u00e8 XM8 PDW (\"Personal Defence Weapon\"), con canna da 229\u00a0mm; la terza versione chiamata XM8 Sharpshooter ha una canna di 508\u00a0mm; infine la quarta versione XM8 (Automatico per supporto di squadra), ha una canna da 508\u00a0mm e una capacit\u00e0 di 100 colpi. Ogni variante corrisponde a diversi utilizzi: la carabina di base con l'eventuale aggiunta del lanciagranate \u00e8 un'arma di linea, come anche la versione per il supporto di squadra; la PDW \u00e8 invece una versione che potrebbe essere adatta alle azioni dei corpi speciali di polizia, vista la sua compattezza, mentre infine il Sharpshooter \u00e8 destinato all'utilizzo da parte dei tiratori scelti.\nTutte le versioni possono sparare anche dopo essere state messe a contatto con l'acqua.\nLunghezza canna: 318\u00a0mm\nSerbatoio: 30 colpi\nLunghezza canna: 318\u00a0mm\nSerbatoio: 30 colpi\nLunghezza canna: 229\u00a0mm\nSerbatoio: 30 colpi\nLunghezza canna: 508\u00a0mm\nSerbatoio: 30 colpi\nLunghezza canna: 508\u00a0mm\nSerbatoio: a tamburo con 100 colpi"}
{"id": "1077819", "revid": "117584154", "url": "https://it.wikipedia.org/wiki?curid=1077819", "title": "Microscopio polarizzatore", "text": "Un microscopio polarizzatore, o microscopio ottico polarizzatore a luce trasmessa, detto anche microscopio da petrografia, \u00e8 un microscopio ottico modificato per usare luce polarizzata per l'osservazione dei campioni.\n\u00c8 usato in settori specifici dell'analisi microscopica, in particolare la mineralogia, nel qual caso si riesce a raccogliere dei dati univoci e oggettivi per il riconoscimento del minerale (grazie appunto all'utilizzo di luce polarizzata).\nDifferenze tra microscopio ottico e polarizzatore.\nIn linea generale, la sua funzione primaria \u00e8 quella di fornire un'immagine ingrandita di un oggetto posto sul tavolino portaoggetti, esattamente come un microscopio ottico, in comune con il quale ha molte sue componenti. A questo proposito, due sistemi di lenti contribuiscono a creare l'ingrandimento visibile: l'obiettivo e l'oculare.\nIl primo \u00e8 costituito da una serie di lenti poste a precisi intervalli che producono un primo ingrandimento e forniscono un'immagine nitida. L'oculare ingrandisce ulteriormente questa figura (considerando comunque la presenza di eventuali macchie dovute alla non perfetta pulizia delle lenti); spesso \u00e8 fornito di un reticolo a forma di croce, costituito da due linee nere perpendicolari, che prende il nome di crocifilo, orientato nelle direzioni Nord-Sud ed Est-Ovest. Lo scopo di quest'ultimo \u00e8 quello di centrare il campione (in mineralogia \u00e8 spesso un granulo di minerale o roccia); \u00e8 inoltre indispensabile qualora si vogliano allineare delle direzioni cristallografiche, su cui si vogliano operare delle misure angolari.\nCome per tutti i microscopi ottici, l'ingrandimento totale si determina moltiplicando l'ingrandimento dell'obiettivo per quello dell'oculare. Per esempio:\nformula_1\nCi\u00f2 che distingue un microscopio polarizzante da quello ottico \u00e8:\nComponenti.\nSeguendo il percorso dall'osservatore al campione, le componenti di microscopio polarizzatore sono (sono evidenziati quelli presenti esclusivamente nei microscopi polarizzanti):\nMetodi di analisi.\nIl tipo di uso che si fa del polarizzatore e dell'analizzatore porta a tre differenti metodi di analisi:\nApplicazioni.\nLa mineralogia e la petrografia sono le due scienze che maggiormente si avvalgono di questo tipo di strumentazione. In questi ambiti, infatti, si riescono ad inquadrare alcune importante propriet\u00e0 dei minerali, motivo per cui il microscopio polarizzante rimane ancora un mezzo privilegiato per ricavare risultati che si otterrebbero altrimenti con analisi pi\u00f9 complesse e costose.\nSi ricorda che, attualmente, mentre la mineralogia si avvale del microscopio polarizzante con scarsa frequenza (a causa della diffusione di mezzi pi\u00f9 potenti, precisi e veloci di analisi), in petrografia questa tipologia di analisi \u00e8 ancora basilare e consente di ottenere ottimi risultati.\nIn questo contesto, possono essere analizzati soltanto minerali (o in generale campioni) trasparenti, ovvero che si lasciano attraversare dalla luce. In caso contrario, minerali opachi creerebbero una figura completamente nera dovuta all'impossibilit\u00e0 di lasciarsi attraversare dalla luce (per questo tipo di minerali si ricorre allo studio un microscopio in riflessione, con microscopi binoculari o con microscopi metallografici).\n\u00c8 utile notare che la figura scura o nera che si forma in questi casi non si pu\u00f2 definire come di \u201cestinzione\u201d (vedi sopra).\nVantaggi e svantaggi.\nL'utilizzo, nelle discipline sopra citate, del microscopio da petrografia rispetto ad altre strumentazioni ha due vantaggi:\nDi contro, per ottenere analisi verosimili e corrette, occorre un esperto osservatore, che sappia ben interpretare il campione preso in esame, ma soprattutto che il campione sia lavorato in maniera corretta; \u00e8 essenziale quindi affidare questo tipo di preparazioni a personale specializzato."}
{"id": "1077820", "revid": "729019", "url": "https://it.wikipedia.org/wiki?curid=1077820", "title": "Omar al-Mukhtar", "text": "Biografia.\n\u02bfOmar al-Mukht\u0101r nacque da una famiglia di contadini in un villaggio sito tra Barca e Marawa, appartenente alla trib\u00f9 dei Minifa, nella regione della Cirenaica, allora vassalla con la Tripolitania dell'Impero ottomano.\nI suoi genitori erano Mukht\u0101r b. \u02bfOmar e \u02bf\u0100\u02beisha bt. Mu\u1e25\u0101rib. Il giovane \u02bfOmar perse il padre all'et\u00e0 di 16 anni e pass\u00f2 la giovinezza in povert\u00e0, studiando per otto anni nella scuola coranica di Giarabub (Giaghb\u016bb), citt\u00e0 santa della \"\u1e6dar\u012bqa\" della \"San\u016bsiyya\", prima di proseguire i suoi studi nella madrasa di Zanzur (Janz\u016br). Divenne un apprezzato conoscitore del Corano e un imam e ader\u00ec poi alla confraternita dei Senussi.\nJ\nLa resistenza nel deserto.\nNell'ottobre del 1911 la Regia Marina, sotto il comando dell'ammiraglio Faravelli, intim\u00f2 la resa alla guarnigione turca di Tripoli. Ottenutone un rifiuto, iniziarono le operazioni belliche e i forti della citt\u00e0 furono bombardati. La citt\u00e0 fu occupata il 5 ottobre dai marinai della Regia Marina. \u02bfOmar al-Mukht\u0101r inizi\u00f2 subito la lotta, avendo dalla sua parte un seguito che andava da 2000 a 3000 guerriglieri. Agli eventi seguenti presero parte per la prima volta i combattenti senussiti di \u02bfOmar al-Mukht\u0101r. A seguito della nomina a governatore della Tripolitania italiana di Giuseppe Volpi nel 1922, la politica italiana nei confronti dei guerriglieri libici riprese a farsi pi\u00f9 aggressiva. Ci\u00f2 spinse diversi capi libici, tra cui al-Mukht\u0101r, a contrastare la colonizzazione italiana.\nIdr\u012bs al-Senussi il 21 dicembre 1922 si trasfer\u00ec nel Regno d'Egitto in volontario esilio e, al contempo, nomin\u00f2 suo fratello Muhammad al-Rida governatore della Senussia e al-Mukht\u0101r comandante militare. Al-Mukht\u0101r conosceva molto bene il territorio arido e desertico della Libia e gi\u00e0 dal 1924 aveva unificato sotto il suo comando gran parte della guerriglia anti-coloniale. La tattica di al-Mukht\u0101r consisteva in brevi e violenti attacchi a sorpresa, dai quali rapidamente poi si disimpegnava. A tutto ci\u00f2 si aggiungeva la conoscenza del territorio e il sostanziale appoggio delle trib\u00f9 locali. Infatti le piccole formazioni guidate da al-Mukht\u0101r riuscivano facilmente a filtrare le aree sotto controllo italiano celandosi tra la popolazione.\nNel 1926 gli uomini di al-Mukht\u0101r erano concentrati nel Gebel dove avevano ricevuto cospicui rinforzi; contro di essi ai primi di marzo furono organizzati dei rastrellamenti da parte del Regio Esercito. Le forze senussite continuarono comunque a compiere azioni di disturbo, come l'attacco alla \"Ridotta Siena\" nel corso del quale furono presi prigionieri quattro carabinieri e quattro cacciatori d'Africa, che pi\u00f9 tardi furono ritrovati uccisi. Un altro attacco fu portato nei dintorni di Bengasi, ma fu respinto dalle truppe del Regio Esercito, che riuscirono a contrattaccare efficacemente infliggendo pesanti perdite.\nL'impiego delle autoblindo da parte italiana comport\u00f2 una serie di successi che restrinse sempre pi\u00f9 l'area del Gebel nelle mani dei senussi. Ai successi italiani si aggiunse inoltre l'occupazione dell'importante centro religioso senusso nell'oasi di Giarabub. Pur ripetutamente sconfitti, i senussi riuscirono a reagire, realizzando nel corso dell'estate numerosi attacchi che portarono alla sostituzione del governatore Ernesto Mombelli, al cui posto fu nominato come governatore Attilio Teruzzi. In questo periodo, secondo le pur lacunose notizie che giungevano, al-Mukht\u0101r, abbandonato il proprio \"duar\", continu\u00f2 la propria attivit\u00e0 di guerrigliero, muovendosi rapidamente con circa una cinquantina di sudanesi per sfuggire agli aerei italiani.\nAl-Mukht\u0101r mantenne buoni rapporti con le trib\u00f9 Braasa e Dorsa che avevano aderito alla ribellione, mentre reag\u00ec con razzie di cavalli e dromedari e intimidazioni nei confronti delle trib\u00f9, soprattutto della costa, che si erano sottomesse agli italiani. Agli inizi del 1927, Teruzzi, convinto che ai ribelli non dovesse essere lasciato il tempo di riorganizzarsi e altres\u00ec dovesse essere loro impedito di attaccare le popolazioni che si erano sottomesse agli italiani, lanci\u00f2 una serie di operazioni, ma il 28 marzo un battaglione eritreo and\u00f2 incontro ad un disastro quando fu attaccato da al-Mukht\u0101r ad ar-Raheyba: dei 756 soldati che lo componevano, 310 furono uccisi.\nIl nuovo generale Ottorino Mezzetti, resosi conto che gli uomini di al-Mukht\u0101r si rifugiavano nel deserto interno dove gli automezzi italiani non potevano raggiungerli per mancanza di autonomia, decise di mutare tattica e di utilizzare mezzi pi\u00f9 efficienti e di muoversi su pi\u00f9 colonne per operare manovre avvolgenti che circondassero l'avversario e ricorrendo inoltre all'aviazione. Mezzetti senza alcun preavviso mosse le proprie truppe alle quattro del mattino verso il Gebel, cogliendo i senussi alla sprovvista e sconfiggendoli in una serie di scontri. Tra l'8 e l'11 agosto fu distrutto il \"dor\" degli \u02bfAb\u012bd, che erano considerati tra i principali alleati di al-Mukht\u0101r. Nonostante i successi italiani, alla fine dell'estate le razzie contro le popolazioni sottomesse ricominciarono e nel giro di un anno le forze comandate da al-Mukht\u0101r vennero stimate intorno alle 750 unit\u00e0 dotate di 300 cavalli.\nNonostante la ripresa attivit\u00e0 dei senussi, alcuni importanti elementi se ne distaccarono, come Mohammed er-Reda, che era il fratello di Idr\u012bs al-Senussi e rappresentante politico della Senussiyya, il quale accett\u00f2 la pacificazione. Il 29 novembre \u02bfOmar al-Mukht\u0101r attacc\u00f2 presso Slonta, un campo dove si trovava la trib\u00f9 Braasa che si era sottomessa, invadendolo con 250 cavalieri ed infierendo anche su donne e bambini.\nAlla fine del 1927 era chiaro che, nonostante i successi italiani, questi non erano stati risolutivi, poich\u00e9 le perdite dei Senussi venivano rapidamente rimpiazzate, traendo nuove forze dalla popolazione, ed era altres\u00ec evidente che le razzie ai danni delle popolazioni sottomesse allargavano il distacco tra queste ed i ribelli.\nLa tregua e la ripresa delle ostilit\u00e0.\nNel dicembre 1928 il governo della Cirenaica e della Tripolitania fu assunto dal generale Pietro Badoglio. Immediatamente Badoglio proclam\u00f2 alle popolazioni che non si erano sottomesse che, se avessero deposto le armi, avrebbero ottenuto la pace, in caso contrario vi sarebbe stata la guerra. Nella primavera del 1929 fu avviata la riconquista del Fezzan, altra regione che all'epoca sfuggiva al dominio italiano. Nel giugno 1929 al-Mukht\u0101r giunse ad un accordo con il vicegovernatore Domenico Siciliani che port\u00f2 ad una tregua di due mesi. Il 20 ottobre al-Mukht\u0101r fece sapere che considerava fallito l'accordo; infatti l'8 novembre 1929, su ordine dello stesso al-Mukht\u0101r, a Gasr Benigdem una pattuglia italiana composta da sei militari, uscita per riparare una linea telegrafica, fu attaccata dai libici e registr\u00f2 quattro caduti e il giorno seguente il bestiame di una trib\u00f9 che si era sottomessa fu razziato.\nIl governatore della Tripolitania Emilio De Bono, venuto a conoscenza della ripresa degli attacchi contro i militari italiani e contro le trib\u00f9 pacificate, diede ordine di \"rompere qualunque forma di trattativa o di tolleranza coi ribelli\". Nel giro di un mese gli italiani reagirono con imponenti quanto inconcludenti rastrellamenti. Il 10 gennaio 1930 Siciliani accus\u00f2 al-Mukht\u0101r di essere un \"traditore\", annunciando \"lotta senza quartiere\". Pi\u00f9 tardi al-Mukht\u0101r giustific\u00f2 la ripresa delle ostilit\u00e0 per il tentativo riuscito da parte del governo coloniale di ottenere la defezione del capo politico Muhammad al-Rida dallo schieramento ribelle.\nGli ultimi scontri.\nNel marzo 1930 il vice-governatore Domenico Siciliani fu avvicendato con Rodolfo Graziani, considerato da De Bono come pi\u00f9 energico.\nGi\u00e0 il 29 maggio 1930 Graziani diede ordine di arrestare i capi delle zaw\u0101ya (pl. di \"z\u0101wiya\"). La chiusura delle zaw\u0101ya era gi\u00e0 stata ipotizzata nel 1928, ma non vi era stato dato seguito per il timore di inimicarsi i capi religiosi del paese. I beni di ogni z\u0101wiya furono acquisiti dal demanio, ufficialmente per finanziare la costruzione di moschee per la popolazione. In realt\u00e0 le zaw\u0101ya erano propriet\u00e0 del demanio ottomano e di alcune trib\u00f9, ma erano state acquisite illegittimamente dai senussi nel periodo in cui gli italiani si erano ritirati sulla costa, sottraendole ai legittimi titolari.\nIl sequestro dei beni riguard\u00f2 solo quelli delle strutture religiose e non quelli dei capi religiosi, dato che \"non era intendimento infierire contro le persone, ma attaccare l'istituzione\"; solo in seguito, e per decisione di Badoglio, il provvedimento contro le zawiya fu esteso anche alla Tripolitania e ai beni personali dei capi senussiti. Il sequestro dei beni delle \"z\u0101wiya\" fu devastante per al-Mukht\u0101r, che si trov\u00f2 improvvisamente senza finanziamenti. Pietro Badoglio, desideroso di chiudere definitivamente la questione con i ribelli libici, ordin\u00f2 a Graziani di allontanare la popolazione del Gebel al Akhdar presso cui al-Mukht\u0101r trovava ricovero e protezione e di trasferirla in appositi campi di concentramento sulla costa, ancor prima della nomina di Graziani si era infatti evidenziato che la sola opzione militare non era sufficiente per fiaccare la resistenza libica ma si doveva coinvolgere nella repressione l'intera popolazione che forniva assistenza.\nLe popolazioni del deserto del Gebel furono quindi spostate negli appositi campi costruiti sulla costa, di cui i pi\u00f9 importanti erano Marsa Brega, Soluch, Agedabia, El-Agheila, Sidi Ahmed e El-Abiar. La costruzione dei numerosi campi non manc\u00f2 di suscitare polemiche in tutto il mondo arabo. La scelta che si rivel\u00f2 decisiva nello sconfiggere il ribellismo in Cirenaica, come pi\u00f9 tardi ammise lo stesso al-Mukht\u0101r, nasceva dal bisogno di scindere in maniera definitiva le popolazioni sottomesse dai ribelli i quali avevano dimostrato una notevole vitalit\u00e0. La maggior parte delle popolazioni seminomadi dell'interno fu quindi fatta affluire nei campi di concentramento.\nGraziani inoltre fece costruire una barriera di 270 chilometri di filo spinato lungo il confine egiziano tra il porto di Bardia e l'oasi di Giarabub, sede della confraternita senussita. L'obiettivo era di impedire l'arrivo di sostegni economici e militari attraverso il permeabile confine orientale. L'allestimento del reticolato dur\u00f2 da aprile a settembre del 1931 e a sua guardia furono poste, oltre a sette compagnie di \u00e0scari e al gruppo sahariano, anche una squadriglia aerea. Altri reparti erano invece posti a presidio dei pozzi.\nLe oasi di Taizerbo e di Cufra.\nAl fine di isolare maggiormente \u02bfOmar al-Mukht\u0101r fu avviata l'occupazione delle oasi del deserto, iniziando dall'oasi di Taizerbo, su cui l'aviazione italiana sganci\u00f2 anche bombe all'iprite. L'occupazione dell'oasi di Cufra si svolse in due fasi distinte; dato che non esistevano piste adeguate, l'azione fu preceduta da una intensa opera di ricognizione e di bombardamento gi\u00e0 nell'agosto 1930. Infine il 16 dicembre 1930 part\u00ec una imponente colonna composta da circa 2000 uomini e numerosi mezzi,\u00b9 che fu preceduta da nuovi ripetuti bombardamenti dell'aviazione. La colonna italiana giunse sull'obiettivo il 19 gennaio 1931. Lo scontro tra i ribelli libici e i reparti italiani di Lorenzini e Maletti fu durissimo e, come riport\u00f2 il quotidiano britannico The Times, costrinse circa 500 beduini privi di acqua ad avventurarsi nel deserto per sfuggire alla cattura. Molti di coloro che si erano dispersi nel deserto furono trovati morti, circa 200 secondo la documentazione italiana.\nL'occupazione di Cufra rafforz\u00f2 notevolmente il sistema di sorveglianza sulla fascia sud della Cirenaica e permise di stringere l'assedio contro i ribelli di al-Mukht\u0101r, ma da un punto di vista militare la spedizione non fu determinante.\nPi\u00f9 importante fu invece il colpo psicologico inferto alla guerriglia libica, che perse parte del sostegno che aveva da parte delle popolazioni.\nLa cattura.\nPrivato del sostegno della popolazione e di quello economico a seguito della costruzione del reticolato sul confine egiziano, nell'estate del 1931, a \u02bfOmar al-Mukht\u0101r erano rimasti solo 700 uomini e Graziani avvi\u00f2 lunghe trattative, ma, quando fu chiaro che non avrebbero sortito alcun risultato, si risolse nell'impiegare l'esercito e fece circondare l'area in cui si trovavano i ribelli. L'11 settembre 1931, nella piana di Got-Illf\u00f9, Al-Mukht\u0101r fu avvistato dall'aviazione italiana, ordin\u00f2 ai suoi uomini di dividersi per sfuggire alla cattura, ma venne ferito al braccio e gli fu ucciso il cavallo. Catturato dagli squadroni libici a cavallo durante gli scontri di Uadi Bu Taga, fu portato a Bardia e poi trasferito a Bengasi sul cacciatorpediniere \"Orsini\".\nBadoglio, in un telegramma del 14 settembre, ordin\u00f2 a Graziani di \"fare regolare processo e conseguente sentenza, che sar\u00e0 senza dubbio pena di morte, farla eseguire in uno dei grandi concentramenti popolazione indigena\". Inoltre Badoglio dispose di far eseguire la sentenza nel pi\u00f9 importante campo di concentramento per libici, in modo che fosse vista dal maggior numero di persone. Il processo avvenne nel \"Palazzo Littorio\" di Bengasi in maniera sommaria; secondo Giorgio Candeloro, Omar al-Mukhtar avrebbe avuto diritto allo \"status\" di prigioniero di guerra e quindi il suo processo sarebbe stato del tutto illegale.\nL'accusa contro al-Mukht\u0101r, portata dal PM, colonnello Giuseppe Bedendo, si bas\u00f2 principalmente sull'aver riaperto le ostilit\u00e0 dopo gli accordi di pace del 1929 con l'attacco a Gasr Benigdem, in cui una pattuglia italiana, uscita per riparare una linea telegrafica, aveva subito l'uccisione di quattro militari e per l'uccisione di prigionieri italiani. Per tutta la durata del processo al-Mukht\u0101r mantenne un atteggiamento fiero e neg\u00f2 risolutamente di essersi mai sottomesso al governo coloniale italiano. Il 15 settembre fu pronunciata la condanna a morte. Indicativo di questo clima di giustizia sommaria il fatto che fu condannato a dieci giorni di cella di rigore il suo difensore d'ufficio, il capitano Roberto Lontano, che nell'arringa difensiva aveva sostenuto che al-Mukht\u0101r, non essendosi mai sottomesso e non avendo mai ricevuto finanziamenti dall'Italia, ricadeva nel \"diritto di guerra\".\nL'esecuzione avvenne alle 9 del mattino del 16 settembre 1931 a Soluch, 56 chilometri a sud di Bengasi, in Cirenaica, dove arrivarono ventimila libici per assistere all'esecuzione del settantenne \u02bfOmar al-Mukht\u0101r, le cui ultime parole furono quelle di un noto versetto coranico: \"Inn\u0101 li-ll\u0101hi wa inn\u0101 ilayHi r\u0101gi\u02bf\u016bna\" (\"A Dio apparteniamo ed a Lui ritorniamo\").\nRiconoscimenti.\nIn Libia \u02bfOmar al-Mukht\u0101r \u00e8 considerato eroe nazionale e sul luogo dell'esecuzione, a Soluch, c'\u00e8 un monumento che la ricorda; dal 1951 la sua tomba si trova a Bengasi, davanti all'ex Palazzo del Littorio. Oggi l'effigie di \u02bfOmar al-Mukht\u0101r \u00e8 riprodotta sulle banconote da 10 \"d\u012bn\u0101r\" libici. Anche in Italia, a Isnello, in provincia di Palermo, nel maggio del 2000 gli \u00e8 stata dedicata una via. Gli ultimi anni di vita di \u02bfOmar al-Mukht\u0101r, pur con molte inesattezze, sono stati raccontati nel film \"Il leone del deserto\" del 1981, in cui l'interpretazione del protagonista \u02bfOmar al-Mukht\u0101r \u00e8 affidata ad Anthony Quinn. Il film non \u00e8 mai stato proiettato ufficialmente in Italia in quanto \"lesivo dell'onore dell'esercito italiano\" fino all'11 giugno 2009 quando fu proiettato dalla piattaforma televisiva Sky.\nIn occasione della sua prima visita ufficiale in Italia, il 10 giugno 2009, il leader libico Mu\u02bfammar Gheddafi si present\u00f2 all'aeroporto italiano di Ciampino accompagnato dall'anziano figlio di al-Mukht\u0101r, con appuntata al petto la fotografia che ne ritraeva l'arresto."}
{"id": "1077822", "revid": "729019", "url": "https://it.wikipedia.org/wiki?curid=1077822", "title": "Long Range Desert Group", "text": "Long Range Desert Group (LRDG) fu una formazione della British Army attiva durante la seconda guerra mondiale. L'unit\u00e0 nacque in Egitto all'indomani della dichiarazione di guerra italiana (giugno 1940), su iniziativa del Maggiore Ralph A. Bagnold, coadiuvato dai capitani Pat Clayton e Bill Kennedy Shaw.\nL'unit\u00e0 agiva alle dirette dipendenze del Generale Archibald Wavell, ed era specializzata in ricognizione a lungo raggio, raccolta di informazioni e navigazione nel deserto. In tali funzioni, si trov\u00f2 spesso a confrontarsi con il suo equivalente italiano, le Compagnie auto-avio sahariane. L'LRDG fu sciolta alla fine della guerra.\nOrganizzazione.\nLe pattuglie dell'LRDG erano composte da militari neozelandesi, rhodesiani e britannici, appositamente selezionati per la loro attitudine alle attivit\u00e0 in ambienti difficili; in seguito vennero formate anche pattuglie con soldati indiani.\nAnche se la sua organizzazione operativa cambi\u00f2 diverse volte nel corso del tempo, la sua struttura di base era costituita da diverse \"\"Patrols\", costituite da due ufficiali e 28-32 sottufficiali e soldati di truppa, su 11 veicoli (camion armati da deserto e jeep); in seguito, l'unit\u00e0 operativa di base divenne la \"Half-Patrol\"\", composta da un ufficiale e 15-20 sottufficiali e soldati, su 5-6 veicoli.\nOperazioni.\nDurante i combattimenti nel teatro di operazioni nordafricano, tra il 1940 ed il 1943, le pattuglie motorizzate dell'LRDG condussero numerose missioni di ricognizione a lungo raggio ed incursioni di profondit\u00e0 dietro le linee italo-tedesche.\nChiamato anche \"Mosquito Army\" da Wavell, mentre i soldati dello Special Air Service preferivano definirlo il \"Libyan Desert Taxi Service\", l'LRDG effettu\u00f2 spesso operazioni di supporto alle incursioni dei commando del SAS, delle forze della Francia Libera e degli irregolari della \"Popski's Private Army\", oltre che operazioni di inserzione dietro le linee nemiche di agenti britannici ed arabi sotto copertura.\nUna delle sue operazioni pi\u00f9 celebri fu l'Operazione Hyacint, un attacco condotto contro la citt\u00e0 di Barce ed il suo aeroporto, che ebbe luogo il 13 settembre 1942."}
{"id": "1077824", "revid": "669954", "url": "https://it.wikipedia.org/wiki?curid=1077824", "title": "British Army", "text": "Il British Army (\"Esercito britannico\") \u00e8 la componente terrestre delle forze armate britanniche. Nacque nel 1707 con l'unificazione dei governi e delle forze armate di Inghilterra e Scozia nel Regno Unito di Gran Bretagna, incorporando reggimenti preesistenti dei due regni e quindi posto sotto il controllo del War Office di Londra.\nNel 2006 ne facevano parte 107\u00a0730 soldati, altri 38\u00a0460 appartenevano al Territorial Army. Per distinguerla dal \"Territorial Army\", il British Army \u00e8 indicato anche come \"Regular Army\".\nLa forza armata \u00e8 oggi dispiegata in molte zone di guerra di tutto il mondo come parte di forze di combattimento e di forze di peacekeeping delle Nazioni Unite.\nDiversamente dalla Royal Navy, dai Royal Marines e dalla Royal Air Force, il British Army non ha l'aggettivo \"Royal\" nel suo nome perch\u00e9 alcune unit\u00e0 con cui fu formato nel 1707 gi\u00e0 non avevano il prefisso \"Royal\" nel proprio.\nStoria.\nIl British Army si form\u00f2 inizialmente dall'unione dello Scottish Army con l'English Army dopo l'unificazione del Regno d'Inghilterra con il Regno di Scozia, a formare il Regno di Gran Bretagna nel 1707. Nel nuovo British Army vennero incorporati tutti i reggimenti esistenti scozzesi e inglesi e la sua nuova sede venne posta a Londra.\nDopo l'ascesa al trono di Guglielmo III e Maria II, l'Inghilterra venne coinvolta nella guerra della Grande Alleanza essenzialmente per evitare che i francesi potessero invadere la Gran Bretagna per restaurare al trono il cattolico padre di Maria II, Giacomo II. A seguito degli Acts of Union 1707 e nel 1801 con la creazione del Regno Unito, la politica estera britannica fu essenzialmente improntata a cercare di contenere l'espansione delle altre potenze europee come Francia e Spagna. La Spagna, dominante potenza mondiale e principale ostacolo alle ambizioni inglesi oltreoceano, era stata vincente per quasi due secoli di storia europea. Le ambizioni territoriali dei francesi, a ogni modo, avevano portato alla guerra di successione spagnola e alle guerre napoleoniche. sino alla guerra di Crimea russa. Dopo il 1745 le reclute vennero derivate essenzialmente dalla Scozia al punto che a met\u00e0 del secolo quasi un terzo degli ufficiali proveniva da quelle terre.\nAll'epoca della fine della guerra dei sette anni nel 1763, la Gran Bretagna e il suo successore Regno Unito si erano distinti come i principali leader militari ed economici nel mondo.\nIl primo Impero britannico.\nL'Impero britannico era andato espandendosi nei secoli con l'inclusione di colonie, protettorati e dominions nelle Americhe, in Asia e in Australasia. Anche se la Royal Navy era reputata come vitale per la sopravvivenza stessa dell'Impero britannico e per la predominanza dell'Inghilterra, l'esercito inglese gioc\u00f2 un ruolo fondamentale nella colonizzazione dell'India e di altre regioni. I suoi tipici compiti erano quelli di presidiare le colonie con guarnigioni, prendere importanti aree strategiche e partecipare ad azioni per pacificare i confini delle colonie, oltre a provvedere il supporto ai governi alleati, a sopprimere i rivali militari dell'Inghilterra e proteggere i coloni dalle potenze straniere e dai nativi ostili.\nI soldati britannici inoltre furono fondamentali per la presa di alcuni territori importanti, permettendo all'impero di espandersi con facilit\u00e0. Tra le azioni pi\u00f9 significative ricordiamo le battaglie della guerra dei sette anni, della Rivoluzione americana, delle guerre napoleoniche, della prima e della seconda guerra dell'oppio, della ribellione dei Boxer, delle guerre di Nuova Zelanda, della ribellione indiana del 1857, della prima e della seconda guerra boera, dei Raid feniani, della guerra d'indipendenza irlandese, oltre a molti interventi in Afghanistan, e nella guerra di Crimea.\nCome il suo predecessore, il British Army combatt\u00e9 Spagna, Francia e Paesi Bassi per ottenere la supremazia in Nord America e nelle Indie Occidentali. Con l'aiuto anche di alcuni nativi, l'esercito inglese conquist\u00f2 la Nuova Francia durante la guerra dei sette anni e successivamente schiacci\u00f2 le forze indigene nella guerra di Pontiac.\nIl British Army non riusc\u00ec invece a soffocare la ribellione delle colonie americane; nonostante numerose vittorie tattiche locali, le truppe britanniche mostrarono notevoli difficolt\u00e0 a fronteggiare le forze americane dell'Esercito Continentale supportati dai combattivi reparti di miliziani, e subirono due gravi sconfitte nella battaglia di Saratoga e nella battaglia di Yorktown. Le truppe britanniche durante la guerra d'indipendenza americana, furono rafforzate da numerosi reparti di truppe mercenarie tedesche, disciplinate e ben addestrate, i cosiddetti Assiani. Dopo otto anni di guerra la Gran Bretagna dovette riconoscere l'indipendenza delle Tredici colonie ma mantenne il possesso del Canada.\nIl British Army venne pesantemente coinvolto nelle guerre napoleoniche nelle quali l'esercito prest\u00f2 servizio in un gran numero di campagne in Europa (tra cui la Guerra peninsulare), nei Caraibi, nel Nord Africa e poi anche in Nord America. La guerra tra il Regno Unito e il Primo Impero francese di Napoleone Bonaparte fece s\u00ec che l'esercito britannico raggiungesse il suo picco massimo armando, nel 1813, 250\u00a0000 uomini, nel British Army durante le guerre napoleoniche erano inquadrati anche reparti tedeschi dell'Hannover e la cosiddetta King's German Legion. Una coalizione anglo-olandese con le armate prussiane sotto il comando del duca di Wellington e del feldmaresciallo von Blucher, sconfisse Napoleone nella battaglia di Waterloo nel 1815.\nSu altri fronti gi\u00e0 l'Inghilterra era stata coinvolta, politicamente e militarmente, in Irlanda sin dalla fondazione della Signoria d'Irlanda per opera del papa nel 1171. Il dittatore repubblicano inglese Oliver Cromwell aveva avviato una campagna essenzialmente per la repressione dei villaggi irlandesi e delle loro rivolte (scagliandosi in particolare su Drogheda) perch\u00e9 avevano supportato i realisti durante la guerra civile inglese. Oltre a questo conflitto latente, con l'Irlanda erano forti i contrasti coi nazionalisti locali, che ritenevano di essere costantemente sfruttati come produzione di risorse dall'Inghilterra. Per parte loro gli irlandesi in quel frangente riuscirono a raccogliere un esercito di volontari per tentare di emulare i coloni americani, anche se in questo caso (viste le passate esperienze in Nord America) il governo inglese adott\u00f2 provvedimenti tali che resero inefficace questa forza militare locale. Lo stesso British Army si trov\u00f2 a combattere contro i ribelli irlandesi, protestanti e cattolici, dapprima a Ulster e poi a Leinster (gli United Irishmen di Theobald Wolfe Tone) della ribellione del 1798.\nOltre a combattere gli eserciti degli altri imperi europei (e dei coloni statunitensi nella guerra del 1812), nella battaglia per la supremazia universale, il British Army combatt\u00e9 contro i cinesi nella prima e nella seconda guerra dell'oppio, nella ribellione dei Boxer, contro le trib\u00f9 M\u0101ori nelle guerre della Nuova Zelanda, contro le forze di Nawab Shiraj-ud-Daula e gli ammutinati della British East India Company nella ribellione di Sepoy del 1857, i boeri nella prima e nella seconda guerra boera, i feniani irlandesi in Canada durante i Raid feniani e i separatisti irlandesi nella guerra anglo-irlandese.\nLa crescente estensione dell'Impero britannico, l'inadeguatezza e l'inefficienza dei vecchi metodi dimostrati dal periodo successivo alle guerre napoleoniche, e la formazione della Milizia, della Yeomanry e delle Volunteer Forces, portarono alle Riforme Cardwell e Childers sul finire del XIX secolo, che diedero al British Army la sua forma moderna, ridefinendo il sistema regimentale. Il British Army a ogni modo peccava ancora di alcune carenze. Alla fine dell'Ottocento, l'esercito appariva numericamente modesto e tecnicamente antiquato soprattutto nel settore dell'artiglieria e del supporto logistico. Inoltre era lacerato dai contrasti tra la cosiddetta \"fazione africana\", formata intorno al comandante in capo feldmaresciallo Garnet Wolseley, e la \"fazione indiana\", guidata dal feldmaresciallo Frederick Roberts. A causa di questi dissidi interni e delle manchevolezze tecniche e tattiche, le forze britanniche non diedero una grande dimostrazione di efficienza durante la seconda guerra boera.\nAlla morte della regina Vittoria l'esercito britannico non aveva ancora uno stato maggiore generale, n\u00e9 una divisione permanente in corpi, n\u00e9 una coscrizione. Le Riforme Haldane del 1907, portarono formalmente alla creazione della Territorial Force come volontari della riserva dell'esercito, riorganizzando la Volunteer Force, la Milizia e la Yeomanry.\nLe guerre mondiali.\nLa predominanza del Regno Unito venne posta ancora in gioco dalle altre potenze mondiali con l'inizio del Novecento, prima tra tutte la Germania. Un secolo prima, la Francia era una delle potenze fondamentali dello scenario europeo, e il principale alleato britannico era costituito dai domini dell'Hannover che erano compresi proprio tra i principati tedeschi settentrionali. Dalla met\u00e0 del XIX secolo, Regno Unito e Francia iniziarono un percorso di ravvicinamento sino a giungere ad allearsi contro la Russia per evitare la spoliazione da parte di quest'ultima dei territori dell'Impero ottomano (anche se fu proprio il terrore di un'invasione francese in Inghilterra a portare alla formazione della Volunteer Force). Dal primo decennio del XX secolo, a ogni modo, il Regno Unito si ritrov\u00f2 alleato con Francia (con l'Entente Cordiale) e la Russia, e quando nel 1914 scoppi\u00f2 la prima guerra mondiale, l'esercito inglese invi\u00f2 un corpo di spedizione in Francia e Belgio per impedire l'occupazione di tali territori da parte dei tedeschi. Il British Army cre\u00f2 il Mediterranean Expeditionary Force in Egitto e lo invi\u00f2 poi a Gallipoli nel tentativo fallito di riprendere Costantinopoli e assicurare le vie navali verso la Russia. Dopo la ritirata da Gallipoli quasi 400\u00a0000 uomini in 13 divisioni del Mediterranean Expeditionary Force e le forze in Egitto formarono una riserva strategica chiamata Egyptian Expeditionary Force. Con gran parte delle riserve strategiche inviate sul Fronte occidentale, un Egyptian Expeditionary Force composto di due divisioni a cavallo inglesi e una australiana e neozelandese dell'Eastern Force, riuscirono a difendere il canale di Suez e Romani nel 1916 dalle incursioni tedesche e ottomane. queste forze presero il Sinai e mantennero le locali linee di comunicazione, ma all'inizio del 1917 la loro avanzata venne bloccata a Gaza sino alla fine dell'anno quando nuovi rinforzi presero Beersheba, gran parte della Palestina meridionale e Gerusalemme. Le forze di Allenby, che includevano anche unit\u00e0 dell'Indian Army che andarono a rimpiazzare le truppe inglesi impegnate nel conflitto mondiale, catturarono la parte meridionale della Valle del Giordano nel 1918 e portarono avanti due attacchi ad Amman ed Es Salt e occuparono parte della Valle del Giordano, durante i preparativi per l'assalto finale del settembre di quell'anno nella battaglia di Megiddo. Come risultato della cattura delle armate ottomane per opera dell'Egyptian Expeditionary Force, venne siglato un armistizio il 31 ottobre 1918.\nLa Grande Guerra si dimostr\u00f2 uno dei teatri bellici pi\u00f9 devastanti per la storia militare britannica, lasciando sul campo circa ottocentomila morti e due milioni di feriti. Nella prima parte della guerra, le forze professionali dell'esercito britannico vennero coinvolte nelle principali battaglie sul continente tra cui la cruenta e logorante battaglia della Somme. L'avanzamento nelle tecnologie port\u00f2 anche nel British Army all'uso del carrarmato, con la creazione del Royal Tank Regiment, e il progredire anche nel progetto dei velivoli, con la costituzione del Royal Flying Corps, che sar\u00e0 decisivo nelle future battaglie. La guerra di trincea fu la strategia dominante del fronte occidentale, e l'uso dei gas chimici port\u00f2 alla devastazione pi\u00f9 totale.\nLa seconda guerra mondiale scoppi\u00f2 nel 1939 con l'invasione tedesca della Polonia. Le rassicurazioni degli inglesi ai polacchi portarono l'Impero britannico a dichiarare guerra alla Germania. Nuovamente un British Expeditionary Force venne inviato in Francia, solo per poi essere velocemente costretto alla ritirata dalle truppe tedesche che occuparono dapprima i Paesi Bassi e poi la Francia nel 1940. Solo l'evacuazione di Dunkirk salv\u00f2 l'intero British Expeditionary Force dalla completa distruzione.\nSuccessivamente, a ogni modo, l'esercito britannico raggiunse un successo decisivo nel teatro africano sconfiggendo italiani e tedeschi nella battaglia di El Almein e prese parte con un ruolo importante all'invasione della Normandia insieme agli altri eserciti alleati Quasi la met\u00e0 dei soldati alleati sbarcati il 6 giugno 1944 in Normandia erano britannici. Nel lontano Oriente, il British Army si scontr\u00f2 coi giapponesi a Burma. La seconda guerra mondiale vide l'esercito britannico sviluppare inoltre il proprio Special Air Service, unit\u00e0 di commando paracadutate.\nL'era postcoloniale.\nDopo la fine della seconda guerra mondiale, il British Army venne significativamente ridotto in grandezza, anche se il servizio nazionale continu\u00f2 sino al 1960. Questo periodo vide inoltre il processo di decolonizzazione cominciato con la partizione prima e l'indipendenza poi dell'India e del Pakistan, seguite dall'indipendenza delle colonie inglesi in Africa e Asia. Secondo gli accordi internazionali, il Regno Unito ridusse ulteriormente il proprio esercito, fatto che comunque non imped\u00ec l'intervento in Corea nel 1950 e a Suez nel 1956. Un gran numero di truppe britanniche rimase inoltre in Germania assistendo al ritiro delle truppe sovietiche dopo l'occupazione. Il British Army of the Rhine fu di stanza in Germania in quegli anni. La guerra fredda vide il significativo avanzare delle tecnologie belliche nel British Army.\nMalgrado il declino dell'Impero britannico, l'esercito continuava a venire impiegato nel mondo, combattendo guerre ad Aden (Emergenza di Aden), nel Borneo (Confronto tra Indonesia e Malesia), Cipro (Emergenza di Cipro), Kenya (Rivolta Mau Mau) e Malaya (Emergenza malese). Nel 1982 l'esercito britannico, assieme ai Royal Marines, fu il punto chiave della cattura delle Isole Falkland durante il conflitto locale con l'Argentina.\nNei tre decenni successivi al 1969, l'esercito britannico venne pesantemente impiegato nell'Irlanda settentrionale, in supporto al Royal Ulster Constabulary (poi Police Service of Northern Ireland) nel conflitto coi gruppi paramilitari repubblicani. Venne cos\u00ec a formarsi l'Ulster Defence Regiment con reclute locali, reggimento che poi divenne il Royal Irish Regiment nel 1992, prima di essere sciolto nel 2006. Pi\u00f9 di 700 soldati vennero uccisi durante i tumulti in Irlanda.\nL'esercito oggi.\nPersonale.\nIl British Army \u00e8 una forza meramente professionale dal termine del National service nel 1960. Gli elementi dell'esercito assunti a pieno titolo sono detti \"Regular Army\" sin dalla creazione del \"Territorial Force\" nel 1908. La grandezza e la struttura del British Army \u00e8 in continua evoluzione, ma al 1\u00ba luglio 2012 esso contava 107\u00a0340 soldati (103\u00a0590 regolari, 3\u00a0750 Gurkhas) e 31\u00a0600 Territorial soldiers per una forza combinata di 138\u00a0500 soldati. Oltre a questi vi sono 121\u00a0800 uomini di riserva.\nLe future trasformazioni del British Army vengono definite \"Army 2020\", risultato della Strategic Defence and Security Review dell'ottobre del 2010 che ha apportato delle modifiche e alcune revisioni nel campo. Army 2020 \"assicurer\u00e0 che il British Army rimanga il pi\u00f9 capace esercito della sua classe e permetter\u00e0 di mantenere la sicurezza per il 2020 e oltre\". Inizialmente, nell'ottobre del 2010, lo Strategic Defence and Security Review sottoline\u00f2 la riduzione dell'esercito regolare di 7\u00a0000 unit\u00e0 per un rafforzamento progressivo di 95\u00a0000 unit\u00e0 entro il 2015.\nLa tabella sottostante mostra la tendenza storica del personale del British Army dal 1750 al 2012. Il Territorial Army \u00e8 entrato in vigore sono nel 1908.\nEquipaggiamento.\nFanteria\nLa principale arma della fanteria del British Army \u00e8 il fucile d'assalto L85A2, talvolta equipaggiato con una lanciagranate L17A2 e con molte varianti come il L86A2, il Light Support Weapon (LSW) ed il L22A2. Il fuoco di supporto viene provvisto dal FN Minimi e dal L7 General Purpose Machine Gun (GPMG); il fuoco indiretto da mortai da 51 e 81\u00a0mm. Fucili da cecchini utilizzati includono l'L118A1\u00a07.62\u00a0mm, l'L115A3 ed il AW50F, tutti prodotti dall'Accuracy International. Alcune unit\u00e0 utilizzano l'L82A1\u00a0.50 calibro Barrett. Pi\u00f9 recentemente \u00e8 stato adottato l'L128A1 (Benelli M4) 'combat shotgun', soprattutto per i combattimenti nei quartieri dell'Afghanistan.\nVeicoli corazzati\nIl principale carro armato da battaglia impiegato dal British Army \u00e8 il Challenger 2. 386 Challenger 2 sono stati consegnati tra il 1991 e il 1995. All'aprile 2019 risultano in servizio 227 esemplari, che saranno ulteriormente ridotti con il programma di aggiornamento LEP (Life Extension Projec) che sar\u00e0 applicato a soli 148 esemplari. Tra gli altri veicoli armati in uso si ricordano il Supacat \"Jackal\" MWMIK e l'Iveco \"Panther\" CLV. Il Warrior Infantry Fighting Vehicle \u00e8 il principale veicolo meccanizzato da trasporto e combattimento per le truppe, con diverse varianti come il Saxon APC ed il FV430 series.; inoltre l'esercito britannico impiega comunemente anche il Land Rover Wolf e il Land Rover Defender.\nArtiglieria\nL'esercito inglese usa tre principali sistemi di artiglieria: il Multi Launch Rocket System (MLRS), l'AS-90 e l'L118. Il MLRS \u00e8 stato per la prima volta utilizzato nell'Operazione Granby ed il suo raggio copre un'area di 70\u00a0km. L'AS-90 \u00e8 un cannone autopropellente da 155\u00a0mm. L'L118 Light Gun \u00e8 un cannone da 105\u00a0mm usato prevalentemente in supporto alla 16 Air Assault Brigade, 19 Light Brigade e 3 Commando Brigade (Royal Marines). Il Rapier FSC Missile System \u00e8 il principale sistema antiaereo dell'esercito inglese, utilizzato sin dall'epoca della Guerra delle Falkland e lo Starstreak HVM (High Velocity Missile) \u00e8 altrettanto utilizzato a lancio singolo o da veicoli.\nAviazione dell'esercito\nL'Army Air Corps (AAC) \u00e8 un tipo di aviazione alle dirette dipendenze dell'esercito, anche se solitamente la RAF contribuisce alle operazioni coi propri elicotteri. Il primo elicottero in uso stabile nell'esercito \u00e8 il Westland WAH-64 Apache, versione modificata dell'US AH-64 Apache che ha rimpiazzato il Westland Lynx AH7 nel ruolo di anticarro. L'11 luglio 2016 il ministro della difesa di Londra ha annunciato di avere sottoscritto un contratto da 2,3 miliardi di dollari con Boeing (cosa che ha destato scalpore in quanto li si poteva ordinare all'AgustaWestland) per l'acquisto di 50 AH-64E \"Apache Guardian\". Il Lynx resta in servizio come scorta armata, soveglianza e utilit\u00e0 secondaria. Altri tipi utilizzati sono il Westland Gazelle ed il Bell 212 per il supporto specifico dei rifornimenti L'Eurocopter AS 365N Dauphin \u00e8 utilizzato per la Special Operations Aviation ed il Britten-Norman Islander \u00e8 utilizzato per operazioni di controllo e sorveglianza.\nConflitti recenti ed attuali.\nGuerra del Golfo Persico.\nLa fine della Guerra fredda vide un significativo taglio nelle spese per gli armamenti cos\u00ec come delineato nelle Options for Change. Malgrado questo, l'esercito inglese venne utilizzato in diversi scenari contribuendo con 50.000 uomini in Iraq nell'ambito della Guerra del Golfo. Le forze britanniche vennero poste di stanza in Kuwait dopo la liberazione del paese.\n47 soldati morirono durante il conflitto.\nConflitti nei Balcani.\nIl British Army venne impiegato in Jugoslavia nel 1992; inizialmente questa forza era parte della United Nations Protection Force. Nel 1995 il comando venne trasferito all'IFOR e poi allo SFOR. Le truppe attualmente dispiegate nell'area sono parte dell'EUFOR. Pi\u00f9 di 10.000 uomini vennero inviati in loco. Nel 1999 le forze britanniche al comando dello SFOR vennero inviate in Kosovo durante il locale conflitto. Il comando venne quindi trasferito al KFOR. Tra il 1993 ed il giugno del 2010, 72 soldati morirono nelle operazioni in Bosnia, Kosovo e Macedonia.\nGuerra in Afghanistan.\nNel novembre del 2001 il Regno Unito, come parte dell'Operation Enduring Freedom con gli Stati Uniti, invase l'Afghanistan per fermare le azioni dei talebani. La 3\u00aa divisione venne impiegata a Kabul, contribuendo alla liberazione della capitale. La 3 Commando Brigate dei Royal Marines (parte della Royal Navy ma con un discreto numero di uomini provenienti dall'esercito), pattugli\u00f2 le montagne locali. Il British Army \u00e8 attualmente concentrato nella lotta contro i talebani e nel mantenimento della sicurezza nella provincia di Helmand. Circa 9.000 soldati (tra cui marines, aviatori e marinai) si trovano ancora oggi in Afghanistan, distinguendosi per essere la seconda forza militare dell'area per grandezza dopo gli Stati Uniti. Circa 500 soldati britannici sono stati inviati in rinforzo nel 2009, portando il totale di uomini impiegati nell'area a 9.500. Nel dicembre del 2012 il primo ministro David Cameron ha annunciato che nel corso del 2013 verranno ritirate dall'Afghanistan 3.800 uomini, portando il numero degli impiegati a 5.200. Le operazioni di combattimento sono previste a conclusione nel 2014. Tra il 2001 ed il maggio del 2012 sono morti 414 soldati britannici in Afghanistan.\nGuerra in Iraq.\nNel 2003, il Regno Unito fu tra i principali contributori assieme agli Stati Uniti dell'invasione dell'Iraq, inviando un totale di 46.000 uomini in loco. Il British Army ottenne il controllo delle regioni meridionali dell'Iraq e mantenne la pace nella citt\u00e0 di Bassora sino alla ritirata il 30 aprile 2009. 179 soldati britannici sono morti nel corso delle operazioni in Iraq.\nI \"Troubles\".\nPur avendo guarnigioni permanenti in Irlanda del Nord, il British Army venne inizialmente impiegato in loco a capo di una missione pacificatrice col tentativo di indebolire gli attacchi degli Unionisti sui Nazionalisti a Derry ed a Belfast e di prevenire futuri attacchi dei Lealisti alle comunit\u00e0 cattoliche. L'operazione ebbe nome Operazione Banner e perdur\u00f2 dal 1969 al 2007 in supporto del Royal Ulster Constabulary (RUC) e del suo successore, il Police Service of Northern Ireland (PSNI). Dal Good Friday Agreement siglato nel 1998 vi \u00e8 stata una significativa riduzione delle truppe inglesi in Irlanda del Nord. Nel 2005, dopo che il Provisional Irish Republican Army ebbe annunciato la fine dei conflitti in Irlanda del Nord, il British Army smantell\u00f2 i posti di blocco e ritir\u00f2 diverse truppe.\nL'Operazione Banner termin\u00f2 alla mezzanotte in punto del 31 luglio 2007, portando a conclusione un conflitto della durata straordinaria di 38 anni, il pi\u00f9 lungo nella storia del British Army. L'Operazione Helvetic rimpiazz\u00f2 l'Operazione Banner nel 2007 mantenendo molti uomini in servizio. Dal 1971 al 1997 un totale di 763 militari inglesi sono rimasti uccisi in Irlanda del Nord.\nFormazione e struttura.\nLa struttura del British Army \u00e8 piuttosto complessa per via delle differenti origini dei vari reparti che lo costituiscono. Esso \u00e8 grossolanamente diviso in Esercito Regolare (soldati in pieno regime) e Territorial Army (soldati a leva ed a chiamata).\nIn termini della sua struttura militare, esso ha due organizzazioni parallele, una amministrativa ed una basata sull'operativit\u00e0.\nAmministrativa\nOperazioni\nStruttura ed unit\u00e0.\nLe unit\u00e0 per operazioni standard sono strutturate come segue, anche se diverse unit\u00e0 hanno una loro propria struttura, convenzioni, nomi e grandezza:\nI Corpi sono composti da due o pi\u00f9 divisioni, ma oggi raramente sono impiegati in toto per via della grandezza del British Army.\nAl posto del battaglione, inoltre, pu\u00f2 essere creata sul campo un'apposita conformazione di uomini. Un gruppo di battaglia \u00e8 composto anche da un reggimento armato e da un battaglione di fanteria, con unit\u00e0 che possono essere aggiunte o rimosse a seconda delle esigenze. Il risultato \u00e8 un insieme di veicoli armati, fanteria, artiglieria, genieri ed unit\u00e0 di supporto, solitamente composto da 600-700 unit\u00e0 al comando di un Tenente Colonnello.\nUn certo numero di corpi dell'esercito utilizza forme alternative per indicare unit\u00e0 come il battaglione, la compagnia o il plotone. Tra questi ci sono il Royal Armoured Corps, il Corps of Royal Engineers, il Royal Logistic Corps ed il Royal Corps of Signals che usano reggimento (per battaglione), squadrone (per compagnia) e truppa (per plotone). La Royal Artillery \u00e8 l'unica ad utilizzare il termine reggimento sia per il corpo che per il battaglione, rimpiazzando la compagnia col termine batteria e plotone con truppa.\nDivisioni.\nIl British Army ha due divisioni operative attualmente.\nVi sono inoltre dieci brigate che non sono parte di alcuna divisione e che vanno direttamente a rapporto del Support Command.\nComponenti dell'aviazione.\nIl British Army opera anche a fianco della Royal Air Force come parte di una Joint Force, anche se l'esercito dispone di un proprio Army Air Corps. Gli elicotteri militari di tutti e tre i servizio sono comandati dal Joint Helicopter Command.\nForze speciali.\nIl British Army contribuisce a due delle tre formazioni di forze speciali del Comando delle United Kingdom Special Forces; lo Special Air Service Regiment e lo Special Reconnaissance Regiment. La formazione pi\u00f9 famosa \u00e8 lo Special Air Service Regiment. La SAS comprende un reggimento di regolari e due reggimenti di Territorial Army.\nIl reggimento di regolari, il 22 SAS, ha il proprio quartier generale e deposito a Hereford e consiste di cinque squadroni: A, B, D, G e riserva con un ramo d'allenamento. I due reggimenti di riserva della SAS; 21 SAS e 23 SAS hanno un ruolo ancora pi\u00f9 limitato, ovvero quello di provvedere al deposito per i gruppi UKSF.\nLo Special Reconnaissance Regiment (SRR), formato nel 2005 con truppe esistenti, mantiene compiti di sorveglianza speciale. Special Forces Support Group sono formate dal 1\u00ba battaglione del Parachute Regiment, con gruppi di Royal Marines e RAF Regiment. Gli Special Forces Support Group sono sotto il diretto controllo dell'Operational Control of Director Special Forces."}
{"id": "1077835", "revid": "773636", "url": "https://it.wikipedia.org/wiki?curid=1077835", "title": "LRDG", "text": ""}
{"id": "1077839", "revid": "486946", "url": "https://it.wikipedia.org/wiki?curid=1077839", "title": "La nascita di una Nazione", "text": ""}
{"id": "1077844", "revid": "126257", "url": "https://it.wikipedia.org/wiki?curid=1077844", "title": "Bevera (affluente del Lambro)", "text": "La Bevera \u00e8 un torrente della Brianza, che scorre nelle province di Lecco e Como.\nNasce dal Colle di San Genesio, nel comune di Colle Brianza, e scorre in direzione est-ovest confluendo da sinistra nel Lambro presso Baggero, frazione di Merone. Attraversa i comuni di Colle Brianza, Santa Maria Ho\u00e8, Rovagnate, Castello di Brianza, Barzago, Garbagnate Monastero, Sirone, Molteno, Bosisio Parini, Rogeno, Bulciago, Costa Masnaga, Merone, Nibionno\nA Molteno raccoglie le acque del principale affluente, il Gandaloglio, che nasce in due rami distinti nel comune Galbiate presso le localit\u00e0 di Figina e Toscio ed attraversa successivamente i comuni di Ello, Dolzago ed Oggiono. Il suo bacino idrografico si estende per circa 42\u00a0km\u00b2.\nL'esondazione del torrente Bevera e del Lambro \u00e8 stata causata da un'alluvione in Brianza nel novembre 2002."}
{"id": "1077846", "revid": "782150", "url": "https://it.wikipedia.org/wiki?curid=1077846", "title": "Lorenzo Sabatini", "text": "Fu un seguace del Parmigianino e del Vasari. Sue opere si trovano a Bologna nella Basilica di San Giacomo Maggiore, a Roma nel Vaticano e nella Pinacoteca Nazionale di Bologna."}
{"id": "1077847", "revid": "767487", "url": "https://it.wikipedia.org/wiki?curid=1077847", "title": "Y&amp;T", "text": "I Y&amp;T (Yesterday &amp; Today) sono un gruppo heavy metal formatosi nel 1973 a Oakland, California.\nIl gruppo di San Francisco venne fondato nei met\u00e0 anni 70 sotto il nome di Yesterday &amp; Today. Iniziarono come cover band rimanendo praticamente sconosciuti fino al cambio di nome in Y&amp;T. Il primo disco ad ottenere un certo successo fu \"Earthshaker\" del 1981.\nI brani di successo della band possono essere \"\"Summertime Girls\" e \"Mean Streak\"\". \"In Rock We Trust\" del 1984 fu il loro disco di maggior successo vendendo circa 450\u00a0000 copie, ottenendo il disco d'oro. In carriera hanno venduto oltre 4 milioni di dischi.\nStoria.\nFondati nella zona della baia di San Francisco, il gruppo composto da Dave Meniketti alla voce e chitarra solista, Phil Kennemore al basso e Leonard Haze alla batteria, inizi\u00f2 la carriera attorno al 1973 sotto il nome di Yesterday &amp; Today, nome ispirato al titolo di un disco dei Beatles. Venne quindi arruolato Joey Alves, chitarrista ritmico proveniente da una band rivale. In realt\u00e0 la prima incarnazione dei Yesterday &amp; Today comprendeva Haze, Robin Irons alla chitarra, Bobby Gardner al basso e Wayne Stitzer al piano e trombone. La rivoluzione della formazione avvenne con l'introduzione di Meniketti e Kennemore.\nUno dei primi successi del quartetto avvenne nel 1974 con la vittoria della competizione tra band \"Battle of the Bands\". La London Records firm\u00f2 un accordo con il gruppo emergente dopo averli notati al fianco dei Queen al Community Theater di Berkeley nel 1975. Il debutto discografico omonimo \"Yesterday &amp; Today\", viene pubblicato nel 1976 ed apprezzato all'interno della scena underground. Segu\u00ec \"Struck Down\" nel 1978. Presto il gruppo seppe costruirsi un'ottima reputazione nella Bay Area, supportando regolarmente band come Journey, The Doobie Brothers e Montrose. In seguito debuttarono a Los Angeles come gruppo di supporto ai Kiss e i Jo Jo Gunne al Civic Auditorium di Santa Monica. Sfortunatamente le vendite del disco non ottennero vendite rilevanti, e vennero bocciati dalla loro etichetta. Cambiato titolo in Y&amp;T, il gruppo firm\u00f2 per la A&amp;M Records supportando poco dopo i M\u00f6tley Cr\u00fce.\nNel 1981 il gruppo pubblica per la A&amp;M \"Earthshaker\", che venne ben accolto dai fan e dalla critica. Negli USA, seguirono tour di supporto a AC/DC e Kiss, mentre nel Regno Unito apparvero al \"Monsters Of Rock\" di Castle Donington, dove per\u00f2 vennero mal accolti con il lancio di bottiglie. Nel frattempo, Ozzy Osbourne contatt\u00f2 Meniketti come sostituzione per Brad Gillis, tuttavia il frontman rifiut\u00f2 l'offerta.\nGli Y&amp;T si spostarono in Inghilterra per registrare il prossimo disco con il produttore Chris Tsangarides. Con \"Black Tiger\", virarono su sonorit\u00e0 raffinate e produzioni di maggiore qualit\u00e0. Tsangarides venne coinvolto anche nella produzione del disco successivo, \"Mean Streak\", che venne lanciato dalla radio hit \"\"Midnight In Tokyo\". Seguirono tour in Europa al fianco di Ozzy Osbourne ma sfortunatamente, il sesto album in studio, \"In Rock We Trust\", fall\u00ec nelle vendite, sebbene il singolo estratto nel 1985 \"Summertime Girls\"\", fece guadagnare al gruppo la posizione migliore nelle classifiche della loro carriera. Lo stesso anno Dave Meniketti partecip\u00f2 al progetto \"Hear n' Aid\", ideato da Ronnie James Dio a cui parteciparono molte star della scena heavy metal a scopo di beneficenza per l'Africa. I Y&amp;T guadagnarono una maggiore popolarit\u00e0 aprendo il tour dei M\u00f6tley Cr\u00fce del loro album \"Theatre of Pain\", e successivamente furono impegnati al fianco degli Heart e Aerosmith nel 1986.\nIl gruppo si costru\u00ec una buona schiera di fedeli fan ma ebbe difficolt\u00e0 a trovare una hit che li portasse al reale successo. Cos\u00ec i Y&amp;T sciolsero il contratto con la A&amp;M, mentre segu\u00ec la dipartita del batterista Leonard Haze. Questo riemerse negli anni 90 nella band di Ian Gillan (ex Deep Purple, Black Sabbath, Gillan), dopo una breve esperienza nei Le Mans nel 1987.\nA sostituirlo fu Jimmy DeGrasso che con la band registr\u00f2 il disco \"Contagious\" nel 1987, che venne rilasciato dalla loro nuova label, la Geffen Records. Alves abbandon\u00f2 poco dopo la pubblicazione, mentre il disco del 1990 \"Ten\" vedeva nel ruolo di chitarrista ritmico Stef Burns. Sotto il suo vero nome Stef Burnbaum, il chitarrista aveva avuto esperienze con i Berlin e Michael Bolton e sar\u00e0 in futuro chitarrista per Vasco Rossi. Inoltre Jimmy DeGrasso, pur essendo accreditato come batterista per l'album \"Ten\", registr\u00f2 solo due delle tracce del disco, mentre la maggior parte dei brani vennero suonati da Steve Smith dei Journey.\nNonostante una lunga carriera composta da una vasta discografia, la formazione di San Francisco non riusc\u00ec a raggiungere un rilevante successo internazionale, e decise di sciogliersi nel 1990.\nBurns trov\u00f2 subito un ruolo nella band di Alice Cooper con cui pubblic\u00f2 i dischi \"Hey Stoopid\" (1991) e \"The Last Temptation\" (1994). DeGrasso registr\u00f2 con la cantante canadese Fiona il disco \"Squeeze\" (1992), poi venne arruolato come turnista per i White Lion per un breve periodo nel 1991 prima del loro scioglimento, e successivamente milit\u00f2 nei Suicidal Tendencies con cui incise l'album \"Suicidal For Life\" (1994). Meniketti nel frattempo collabor\u00f2 con Peter Frampton. Dopo cinque anni, i Y&amp;T si riunirono nel 1995 dando alle stampe il disco \"Musically Incorrect\", e nel 1997 \"Endangered Species\". Tuttavia si ritirarono presto dalle scene. La versione giapponese di \"Endangered Species\" vedeva l'aggiunta di due tracce bonus, \"\"Rocco\" e \"Hands of time '97\"\". Stef Burns pubblic\u00f2 il disco solista \"Swamp Tea\" nel 1998. DeGrasso entr\u00f2 nei Megadeth durante lo stesso anno.\nReunion.\nI Y&amp;T, con la formazione composta da Meniketti, Kennemore, Haze e Burns, si riunirono per una breve serie di date nel novembre 2001. Dall'estate 2002 Meniketti intraprese qualche show come solista, ma resuscit\u00f2 i Y&amp;T ancora una volta in novembre in occasione di alcuni concerti come \"headliner\" e al fianco di Montrose e Journey. Seguirono alcune date in Spagna nel febbraio 2003. Infine suonarono al \"Monsters Of Rock\" UK tour con Whitesnake e Gary Moore in maggio.\nNel 2002 Meniketti continu\u00f2 parallelamente la carriera solista dando vita al progetto \"Meniketti\" composto da Myron Dove (turnista per gli Steelheart) al basso, Tony Stead alle tastiere e Chris Miller dietro i tamburi.\nIl progetto Meniketti diede alla luce il disco omonimo \"Meniketti\" nel 2002 seguito dal disco dal vivo \"Live In Japan\" nel 2003.\nIn luglio l'ex chitarrista Joey Alves apparve come turnista in occasione delle date europee. Allo stesso tempo, venne pubblicata una raccolta di rarit\u00e0, demo e inediti chiamata \"UnEarthed Vol. 1\" che venne pubblicata nel dicembre '03. L'anno successivo segue la seconda raccolte \"UnEarthed Vol. 2\", che era distribuita tramite il sito ufficiale.\nNel giugno 2006 Leonard Haze abbandon\u00f2 il gruppo per differenze musicali venendo sostituito dall'ex-Soulmotor Mike Vanderhule.\nNel primo 2007 Dave Meniketti apparve come ospite nel nuovo disco dei Lizzy Borden \"Appointment with Death\".\nNel 2009, Y&amp;T hanno firmato un contratto con l'italiana Frontiers Records per la pubblicazione del dodicesimo album da studio della band, uscito nel maggio 2010 intitolato Facemelter, che \u00e8 stato il loro primo album da studio dopo tredici anni (da Endangered Species del 1997).\nY&amp;T hanno suonato al Download Festival, a Donington Park nel giugno 2010.\nIl 7 gennaio 2011, il bassista Phil Kennemore \u00e8 morto all'et\u00e0 di 57 anni dopo una breve battaglia col cancro ai polmoni.\nNel 2012 esce l'album dal vivo Live at the Mystic con una formazione che vede Dave Meniketti (chitarra e voce), John Nymann (chitarra), Brad Lang (basso) e Mike Vanderhule (batteria), l'album \u00e8 dedicato a Phil Kennemore.\nL'11 settembre 2016 il sito internet metalitalia.com da notizia che Leonard Haze, ex batterista e membro fondatore degli Y&amp;T, \u00e8 morto all\u2019et\u00e0 di sessantuno anni. Era affetto da broncopneumopatia cronica ostruttiva da alcuni anni.\nIl 13 marzo 2017 sempre il sito metalitalia.com da la notizia che il chitarrista originale degli Y&amp;T, Joey Alves, \u00e8 morto all\u2019et\u00e0 di 63 anni a causa di una grave colite ulcerosa e altre complicanze della malattia.\nAd oggi l\u2019unico membro originale che ancora suona negli Y&amp;T \u00e8 il cantante e chitarrista Dave Meniketti."}
{"id": "1077848", "revid": "1610576", "url": "https://it.wikipedia.org/wiki?curid=1077848", "title": "Valerio Spinelli", "text": "Carriera.\n\u00c8 proprio tra le mura di casa che Valerio riesce a mettersi in luce, comparendo in prima squadra tra le file della Serapide Pozzuoli. Nel 1999 iniziano le esperienze lontano da casa: a Rieti in B1 nella Sebastiani del celebre Brunamonti, Willie Sojourner e Vendemini, detentrice di una Coppa Kora\u0107. Qui finisce gli studi presso l'Impsaa di Rieti e poi si trasferisce a Teramo in B1, poi nel 2000 e nel 2001 due stagioni in Campania, una con la maglia di Scafati in Legadue ed un'altra tra le file di Caserta in serie B1.\nNel 2002 inizia un fantastico biennio con Montecatini in Legadue, in entrambe le stagione viaggia con quasi 18 punti a partita, riuscendo cos\u00ec ad imporsi all'attenzione del grande basket italiano. Tra le varie squadre che lo cercano, \u00e8 il Basket Napoli che gli permette di giocare in Lega A.\nIl primo anno nel massimo campionato \u00e8 contraddistinto da un ottimo rendimento che gli vale anche la convocazione in Nazionale. Nell'ultima stagione, Valerio contribuisce a portare il basket partenopeo ai massimi livelli italiani: semifinali scudetto, Coppa Italia e accesso diretto in Eurolega.\nNel 2007 passa alla Legea Scafati. Nel novembre 2007 rescinde il suo contratto e firma un biennale con Pallacanestro Biella. Nel novembre 2009 firma un contratto con il Basket Club Ferrara. Nel luglio 2010 passa tra le file della Scandone Avellino.\nDal 4 luglio 2015 \u00e8 direttore sportivo della Societ\u00e0 Sportiva Felice Scandone. Dimessosi il 14 luglio, il 18 luglio firma un contratto biennale da giocatore con Reggio Calabria."}
{"id": "1077849", "revid": "125423358", "url": "https://it.wikipedia.org/wiki?curid=1077849", "title": "Roberto Colaninno", "text": "Biografia.\nSposato, con due figli entrambi imprenditori: il primogenito Matteo, \u00e8 deputato dal 2008 nelle file del Partito Democraticoe dal 2019 in Italia Viva, il secondogenito Michele \u00e8 amministratore delegato e direttore generale di IMMSI, la finanziaria di famiglia. \nRoberto Colaninno, ragioniere, \u00e8 presidente di IMMSI e Piaggio ed \u00e8 membro del CdA dell'Alitalia. Ha origini pugliesi, la sua famiglia \u00e8 di Acquaviva delle Fonti (BA).\nCarriera.\nOlivetti.\nLa sua carriera di manager ha inizio in FIAAM FILTER, azienda italiana di componenti per auto con sede a Mantova, di cui diviene amministratore delegato. Nel 1981 fonda la SOGEFI, societ\u00e0 di componentistica meccanica, con sede a Mantova, entrata ben presto nell'orbita della CIR dell'ingegner Carlo De Benedetti. Con l'8% Colaninno diventa quindi suo socio. Nel 1995 \u00e8 amministratore delegato di Olivetti nel momento della massima crisi dell'azienda dopo essere gi\u00e0 stata trasformata da De Benedetti prima entrando nell'elettronica e poi nell'informatica.. In quegli anni Colaninno annuncia che bisogna uscire dall'informatica e trasforma l'azienda in una \"holding\" di telecomunicazioni. Vendendo le attivit\u00e0 industriali in perdita ma senza riuscire a risanarla. E nel 1998 vende per oltre 7 miliardi di euro anche Omnitel, all'epoca secondo gestore nazionale dei cellulari, ai tedeschi della Mannesmann, societ\u00e0 che in seguito verr\u00e0 assorbita dall'inglese Vodafone. Nella vendita c'\u00e8 anche Infostrada, attiva nella telefonia fissa.\nTelecom Italia.\nAll'inizio del 1999 lancia una offerta pubblica di acquisto (opa) totalitaria su Telecom Italia, la pi\u00f9 grande operazione di leveraged buyout mai realizzata in Italia (e una delle pi\u00f9 importanti a livello globale). Pagando a tutti gli azionisti un prezzo considerato equo dalla Borsa: \u00e8 la prima volta che accade in Italia. Come soci dell'operazione ha un gruppo di imprenditori-finanzieri del triangolo Brescia-Cremona-Mantova, soprannominato la \"razza padana\" dell'imprenditoria, guidati da Emilio Gnutti e riuniti nella societ\u00e0 Hopa S.p.A. e in una finanziaria domiciliata in Lussemburgo di nome Bell.\nL'operazione ha successo ma \u00e8 avvenuta in gran parte a debito. Colaninno diventa presidente e amministratore delegato, il gruppo degli imprenditori-finanzieri bresciani &amp; amici crea una struttura di societ\u00e0 a cascata in modo da avere prima il controllo di fatto dell'Olivetti e poi quello della Telecom, nei successivi due anni Telecom si rafforza notevolmente a livello internazionale ed estende i settori d'attivit\u00e0, dalla telefonia fissa alla mobile, da Internet alla televisione, dalle comunicazioni satellitari ai sistemi informatici. Finendo per aumentare il gi\u00e0 alto livello di debiti dell'Olivetti e per caricare di debiti anche la Telecom. Nel luglio 2001 Colaninno si dimette perch\u00e9 in contrasto con l'azionista Bell, di cui non era socio, sulla decisione di vendere Telecom a Marco Tronchetti Provera (Pirelli) e sulle strategie finanziarie di Bell rispetto a Telecom. Al momento delle dimissioni di Roberto Colaninno, il debito di Olivetti non era stato ribaltato in Telecom per una precisa strategia finanziaria dello stesso Colaninno. Alla fine del 2001 l'indebitamento del sistema Olivetti-Telecom, fatto da Colaninno per finanziare la scalata del 1999, \u00e8 comunque di 38 miliardi. \nPer le cariche che abbandonava nell'Olivetti Colaninno fu liquidato con una buonuscita di 17 milioni e mezzo di euro oltre a un prezzo molto alto per le sue azioni Olivetti che, come lui stesso ammise, lo ha reso \"molto ricco\". Come buonuscita per le cariche ricoperte in Telecom Italia, decise, dopo che il nuovo vertice di Telecom Italia non gliela pag\u00f2, di rivalersi sui suoi soci bresciani che avevano trattato la vendita del pacchetto di controllo della Olivetti alla Pirelli ottenendo con una transazione altri 10 milioni di euro. \nPiaggio.\nNel 2002 Colaninno acquista IMMSI (nata dallo scorporo degli immobili della Sirti, societ\u00e0 della galassia Telecom operante nel settore delle reti telefoniche), societ\u00e0 operante nel settore immobiliare, trasformata da Colaninno in una Holding di Partecipazioni Industriali e quotata in Borsa. Nel 2003 attraverso IMMSI acquista Piaggio con un'operazione di leveraged buyout. La societ\u00e0 ha gi\u00e0 subito un leveraged buyout nel 1999, quando \u00e8 stata rilevata dalla Morgan Granfell, banca d'affari che fa capo alla Deutsche Bank. Si trova quindi con un indebitamento di 557 milioni di euro. Cos\u00ec nel 2006 Colaninno la porta in Borsa.\nAttualmente \u00e8 presidente di IMMSI e di Piaggio, che oggi \u00e8 il pi\u00f9 grande produttore europeo e il quarto mondiale di veicoli a 2 e a 3 ruote, e che si sta espandendo nei mercati dell'Asia (dall'India al Vietnam) e del Sudamerica. Il Gruppo Piaggio opera con diversi marchi, oltre al proprio: Vespa, Gilera, Scarabeo, Aprilia, Moto Guzzi, Derbi, Ape, Piaggio Veicoli Commerciali.\nAl gruppo IMMSI fa capo anche la societ\u00e0 di cantieristica navale Intermarine di Sarzana (cedutagli dal gruppo Montedison nel 2003) che dal 31 dicembre 2012 ha incorporato la Rodriquez Cantieri Navali di Messina. L'Intermarine ad agosto 2009, quando operava quasi prevalentemente nel settore militare, si \u00e8 aggiudicata un contratto del valore di 198,7 milioni di euro per l'ammodernamento di otto cacciamine della Marina Militare Italiana, classe \"Gaeta\". Il contratto prevede la realizzazione e l'installazione di nuovi apparati del sistema di combattimento delle unit\u00e0 navali, costruite dalla stessa Intermarine e consegnati alla marina tra il 1992 e il 1996. L'azienda nel precedente mese di giugno ha varato anche un altro cacciamine da 52,5 metri per la Marina finlandese e ha costruito decine di guardacoste e vedette per la Guardia di Finanza.\nCAI.\nNel 2008 viene costituita, in seguito a una iniziativa di Silvio Berlusconi, una \"NewCo\", la CAI - Compagnia Aerea Italiana, una societ\u00e0-veicolo che intende acquisire l'Alitalia dal bilancio in rosso ma solo dopo aver provocato il fallimento pilotato della compagnia di bandiera pubblica. La societ\u00e0, presieduta dallo stesso Colaninno e formata, con la regia di Intesa Sanpaolo guidata all'epoca da Corrado Passera, da una ventina di imprenditori definiti \"patrioti\" da Berlusconi, riesce, dopo estenuanti trattative, a raggiungere un accordo con i sindacati confederali (CGIL, CISL, UIL e UGL) il 25 settembre 2008 e quindi il 12 dicembre 2008 firma con il commissario straordinario Augusto Fantozzi l'atto di acquisto di Alitalia. Addossando alla collettivit\u00e0 (contribuenti, piccoli azionisti, creditori della vecchia compagnia) un costo che l'economista Tito Boeri ha calcolato di 4 miliardi di euro.\nNegli anni i conti non migliorano. Dal 2015 altro cambiamento: la CAI - Compagnia Aerea Italiana attraverso la sussidiaria MidCo S.p.A. \u00e8 azionista al 51% della nuova Alitalia con il 49% in mano a Etihad Airways.\nProcedimenti penali.\nCondannato a 4 anni e 1 mese di relcusione per bancarotta nel crac Italcase-Bagaglino nel dicembre 2006 e interdetto dai pubblici uffici per 5 anni, \u00e8 assolto in appello nel maggio 2009.\nRispetto ai due capi di imputazione che gli erano stati contestati, i magistrati hanno accertato che in un caso il fatto non sussisteva e nell'altro caso che Colaninno non aveva commesso il fatto. Dal casellario giudiziario non risulta pi\u00f9 nessuna iscrizione a suo carico.\nIl 5 ottobre 2015 viene rinviato a giudizio insieme con altre 16 persone tra cui Corrado Passera e Carlo De Benedetti in riguardo alle indagini per le morti d'amianto della Olivetti; il 18 luglio 2016 \u00e8 l'unico a essere assolto.\nLa finanza creativa.\nSul libro \"La paga dei padroni\" vengono spiegati i meccanismi attraverso i quali Roberto Colaninno, coadiuvato da Rocco Sabelli, abbia potuto realizzare alcune scalate, citando l'acquisizione della Telecom Italia e quella della Piaggio. Gli autori scrivono che nella maggior parte dei casi i capitali utilizzati per l'acquisizione delle societ\u00e0 vengono scaricati sulle aziende stesse sotto forma di debiti, aziende che si trovano a ripartire con uno \"zaino\" pesante. Non si ferma solo a questo ma spiega anche come i compensi dei manager derivino da speculazioni azionarie a danno dei risparmiatori che investono su queste nuove societ\u00e0 non appena esse vengono quotate in Borsa. Le azioni vengono poste sul mercato a prezzi gonfiati, i manager realizzano i propri guadagni vendendo le azioni che si sono assegnati, poi le azioni scendono al loro reale valore di mercato e gli unici a rimetterci sono gli investitori e i piccoli risparmiatori.\nNon risulta peraltro che Colaninno abbia mai posseduto stock option n\u00e9 di IMMSI n\u00e9 del Gruppo Piaggio."}
{"id": "1077850", "revid": "767487", "url": "https://it.wikipedia.org/wiki?curid=1077850", "title": "Animal Factory", "text": "Animal Factory \u00e8 un film neo-noir del 2000 diretto da Steve Buscemi, tratto dall'omonimo romanzo di Edward Bunker.\nSi svolge interamente nella prigione di San Quentin, negli USA.\nTrama.\nRon Decker (Edward Furlong), giovane di buona famiglia, viene arrestato per possesso di marijuana. In prigione il ragazzo si attira le simpatie di Earl Copen (Willem Dafoe), che all'inizio lo aiuta con i primi problemi all'interno della prigione. Ma il ragazzo, poco prima dell'udienza definitiva, viene quasi stuprato da un carcerato e per vendetta lo accoltella insieme a Earl. Quando viene scoperto, riceve una pessima nota di comportamento e il giudice, preoccupato di rilasciare una persona pericolosa, conferma la sentenza di 5 anni di reclusione.\nTornato dentro, Earl gli propone di evadere e, dopo aver valutato i vari rischi, i due decidono di scappare attraverso il camion della spazzatura, usando delle sbarre di ferro per fermare la pressa. Al momento dell'evasione, Ron riesce ad entrare nella pressa mentre Earl viene quasi scoperto da una guardia, e torna indietro. Il ragazzo riesce cos\u00ec ad evadere, mentre Earl resta in prigione.\nTematiche.\nIl tema principale \u00e8 sicuramente quello del rapporto di solidariet\u00e0 fra detenuti, spesso pi\u00f9 forte di quello tra cosiddetti \"civili\" e di comportamenti pi\u00f9 umani anche delle guardie carcerarie. Inoltre \u00e8 evidente voler definire il carcere come \"fabbrica delle bestie\". Il film mostra infatti come in un ambiente in cui si \u00e8 costantemente a rischio e sotto pressione, anche piccoli delinquenti come il protagonista si possono facilmente trasformare in assassini."}
{"id": "1077851", "revid": "1652635", "url": "https://it.wikipedia.org/wiki?curid=1077851", "title": "Casimiroa edulis", "text": "Casimiroa edulis La Llave \u00e8 una pianta tropicale, e semi tropicale, della famiglia delle Rutaceae. La pianta \u00e8 originaria del Messico orientale e della Costa Rica. Localmente \u00e8 nominata Zapote blanco (Sapote Bianco), ma il termine \"sapote\" (dal Nahuatl \"tzapotl\") \u00e8 solo generico, nel senso che descrive, con diversi aggettivi, molti frutti diversi che abbiano la caratteristica di essere dolci e succosi. \nEsistono molti frutti, appartenenti anche a famiglie diverse (Sapotaceae, Ebenaceae, ecc.) che assumono tale nome comune.\nDescrizione.\n\u00c8 un albero sempreverde alto da 8 a 15\u00a0m, molto ramificato. Le sue foglie sono aromatiche, composte, con cinque foglioline rosso-rame e poi verdi, strette 2\u20133\u00a0cm, e lunghe da 10 a 18\u00a0cm.\nIn primavera sbocciano grappoli di fiori profumati verdi o bianchi. \nEsistono principalmente due variet\u00e0, quella con i frutti (drupe) verdi, e quella a frutti gialli, con polpa rispettivamente bianca o giallastra. I frutti hanno un diametro da 6 a 12\u00a0cm, la polpa burrosa \u00e8 commestibile, il seme \u00e8 amaro, narcotico, e non \u00e8 commestibile.\nAlcaloidi contenuti.\nI frutti sono noti ai nativi per avere semi che inducono sonnolenza, sono infatti anche conosciuti come \"sapote del sonno\". La pianta era conosciuta per questo anche al tempo degli Aztechi. \nLa pianta \u00e8 conosciuta molto poco, probabilmente anche altre parti della pianta (foglie, corteccia) contengono alcaloidi.\nI semi devono la loro tossicit\u00e0 al contenuto in alcaloidi, che farmacologicamente potrebbero essere attivi come anticancerogeni; la loro attivit\u00e0 \u00e8 allo studio per il tumore del colon. Non si sono ancora definiti i bilanci degli effetti.\nAmbiente.\nLa pianta non ha particolari esigenze di suolo, resiste a -6\u00a0\u00b0C, specie se in suolo arido. Brusche gelate possono indurre caduta di foglie, senza gravi problemi.\nColtivazione.\nSono state selezionate alcune variet\u00e0 che presentano una ridotta capacit\u00e0 impollinatrice, mentre altre ne hanno in grande sovrabbondanza, ignorando questo fatto alcuni coltivatori ne hanno segnalato una difficile fruttificazione per esemplari isolati.\nDi norma la pianta \u00e8 tagliata da giovane a un metro di altezza allo scopo di indurre una forma gi\u00e0 ramificata dalla base, e allargata, per limitare lo sviluppo in altezza.\n\u00c8 una pianta dalla crescita rapida, con legno debole."}
{"id": "1077854", "revid": "367445", "url": "https://it.wikipedia.org/wiki?curid=1077854", "title": "Nuoto per salvamento", "text": "Il nuoto per salvamento \u00e8 una disciplina sportiva appartenente alle specialit\u00e0 acquatiche patrocinate dalla FIN. \nFinalit\u00e0.\nQuesta specialit\u00e0 comprende pi\u00f9 gare: alcune in piscina, altre sulla spiaggia, nel mare o laghi. L'attivit\u00e0 agonistica nazionale e internazionale si articola su prove individuali e/o staffette, il tutto \u00e8 finalizzato a simulare agonisticamente una situazione pi\u00f9 o meno veritiera di salvataggio in acqua. In piscina ci sono 11 tipologie diverse di gara che l'atleta pu\u00f2 decidere di fare a sua discrezione anche a seconda della categoria di appartenenza. Secondo il regolamento FIN ci sono diversi tipi di gara. \u00c8 molto importante che chi vuole fare il bagnino si alleni con la disciplina del salvamento in mare aperto.\nL'Italia.\nIn Europa si prediligono le prove in vasca (nelle quali l'Italia eccelle), ma negli ultimi anni l'Italia sta cercando di uniformarsi agli altri continenti introducendo le prove oceaniche, dominate a livello internazionale da australiani e neozelandesi.\nLa storia.\nIl Salvamento in Italia nasce ufficialmente il 28 settembre 1899 nel palazzo comunale di Ancona grazie alla spinta determinante di Arturo Passerini con il nome di Societ\u00e0 Italiana di Salvamento (SIS) \"Natatorium\" e con lo scopo di \"divulgare\u201d, con la pratica del Nuoto, l'addestramento al salvamento e al pronto soccorso degli asfittici e incrementare la costruzione di piscine natatorie.\nI padri fondatori di questa nuova e differente disciplina vanno ricercati tra i nuotatori italiani pi\u00f9 appassionati che, circa un decennio prima della fondazione, decisero di ampliare i limiti alla loro attivit\u00e0 affrontando in tutte le stagioni e su qualsiasi distanza le acque aperte. Per questo motivo vennero chiamati \"rari nantes\", riprendendo il verso dell'Eneide di Virgilio che ritraeva i pochi superstiti della flotta troiana distrutta dalla tempesta inviata da Giunone, \"rari nantes in gurgite vasto\" (rari nuotatori -sparsi- nel vasto gorgo). Questo epiteto, dato a quegli i impavidi atleti, divenne storia e da allora nacquero le prime societ\u00e0 natatorie italiane che esibivano con orgoglio il nome di \u201cRari Nantes\u201d, la cui capostipite fu la Rari Nantes Roma, fondata nel 1891. Queste societ\u00e0 si diedero come scopo principale la pratica del Nuoto per Salvamento, con l'obiettivo di istituire Scuole per la formazione di questi atleti ed effettuare gare di addestramento in questa disciplina.\nLa Societ\u00e0 Italiana di Salvamento e le sue sezioni (a seguito della Rari Nantes Roma si fondarono le societ\u00e0 Rari Nantes ad Ascoli, Palermo, Napoli, Torino, Milano, Viareggio, Castellamare di Stabia, Bari e Pizzo Calabro) si distinsero per un'intensa attivit\u00e0 educativa basata sulla didattica degli stili del nuoto, su corsi di salvamento e di pronto soccorso per asfittici: programma di base che fu adottato dalle Forze Armate. Le sue finalit\u00e0, sia pure con gli ovvi adattamenti temporali, sono perseguite ancora oggi. I corsi terminavano normalmente con delle competizioni (antesignane, quindi, delle gare moderne) e con saggi di abilit\u00e0 natatoria, di salvamento e di primo soccorso.\nL'affinit\u00e0 delle attivit\u00e0 tra SIS e FIRN (Federazione Italiana Rari Nantes) \u00e8 iniziata nel settembre 1899 e si \u00e8 consolidata nel 1930, mediante l'obbligo per la categoria allievi del conseguimento del brevetto di abilit\u00e0 nel salvamento di primo grado decretato dalla nuova Federazione Italiana Nuoto (ex FIRN). Questa unione ha il suo naturale completamento nel 1936 con l'annessione della Societ\u00e0 Italiana di Salvamento alla FIN, diventandone la sua Sezione di Salvamento grazie all'intervento del CONI.\nNel 1960 grazie ai risultati ottenuti dalla sezione Salvamento per quanto riguarda l'assistenza e per il movimento sociale creato, le Autorit\u00e0 di governo italiane hanno riconosciuto il brevetto di Assistente Bagnanti marino della FIN Sezione Salvamento quale titolo valido a disimpegnare l'attivit\u00e0 di assistente bagnanti di salvataggio nell'ambito degli stabilimenti balneari marini.\nIn campo internazionale importanti trasformazioni hanno portato nel 1994 alla creazione della ILS (International Life Saving Federation) di cui la FIN Salvamento \u00e8 tra i soci fondatori. Nel settembre 2004 si sono svolti a Viareggio (Italia) i Campionati Mondiali di Salvamento.\nOggi, molte societ\u00e0 di nuoto italiane aggiungono questa disciplina alle loro squadre agonistiche, mentre altre creano una propria squadra differenziata all'altra. Questa disciplina attualmente fa parte della F.I.N.. Non \u00e8 riconosciuta come uno sport olimpico.\nTecniche di trasporto del manichino.\nIl concorrente pu\u00f2 scegliere tra due tecniche di trasporto del manichino: a stile libero o sul dorso o a delfino. Per quanto riguarda il trasporto a stile libero, il concorrente deve recuperare all'altezza del collo il manichino che si trova adagiato sul fondo con la parte inferiore poggiata al muro e la testa rivolta verso il concorrente; una volta recuperato, si avr\u00e0 la possibilit\u00e0 di sistemarlo entro la linea dei 5 m (naturalmente il manichino deve stare sul dorso e leggermente inclinato cosicch\u00e9 la testa rimanga fuori dall'acqua) con una mano mentre muove l'altro braccio come una normale bracciata stile libero e batte i piedi; con questa tecnica \u00e8 consigliabile respirare meno volte possibili e dalla parte del braccio che si muove. Inoltre secondo i nuovi regolamenti della Federazione Italiana Nuoto approvati il 17/12/2014, trasportare il manichino con la testa immersa non \u00e8 motivo di squalifica.\nQuanto al trasporto sul dorso, il concorrente afferra il manichino sotto il mento con una mano in modo che rimanga fuori la testa mentre con l'altro braccio \"rema\", ovvero lo muove ripetutamente dall'alto verso il basso arrivando a toccarsi la coscia per guadagnare pi\u00f9 spazio possibile (immaginate una mezza bracciata a rana durante l'apnea); le gambe si devono muovere a rana; a una spinta con il braccio corrisponde un colpo di gambe a rana. Nel caso si usi questa tecnica, \u00e8 consigliabile sostituire l'ultima bracciata a rana prima dell'arrivo con una bracciata a dorso, in modo da darsi la spinta per toccare il muro d'arrivo.\nGare in piscina.\nIndividuali.\nNuoto con ostacoli (50, 100 o 200 m)\nAl segnale di partenza, i concorrenti si tuffano in acqua e nuotano per la distanza prevista per la categoria d'appartenenza, passando sotto gli ostacoli immersi. La prova termina quando il concorrente tocca la parete d'arrivo. I concorrenti devono emergere dopo il tuffo di partenza, prima del primo ostacolo; dopo esser passato sotto ciascun ostacolo; e dopo la virata prima di sottopassare un ostacolo. I concorrenti possono darsi una spinta sul fondo della piscina quando emergono da ciascun ostacolo. \u201cEmergere\u201d significa che la testa del concorrente rompe il livello della superficie dell'acqua.\nTrasporto manichino (50 m)\nAl segnale di partenza gli atleti si tuffano e nuotano per 25 m e poi s'immergono per recuperare in superficie un manichino sommerso, entro 5 m dalla linea di recupero. Il concorrente poi trasporta il manichino fino all'arrivo.\nPercorso misto manichino (50 o 100 m)\nAl segnale di partenza, il concorrente si tuffa in acqua e nuota per la distanza prevista per la categoria d'appartenenza, s'immerge e nuota sott'acqua, verso il manichino (o sacchetto) che \u00e8 posizionato sul fondo. Il concorrente recupera il manichino entro i 5 m dalla linea di recupero e lo trasporta per la distanza rimanente fino a toccare la parete d'arrivo.\nGli atleti possono respirare durante la virata, ma non dopo che i piedi hanno lasciato la parete di virata e fino a che non riemergono con il manichino. I concorrenti possono spingersi dal fondo della piscina quando riemergono con il manichino.\nTrasporto manichino con pinne (100 m)\nAl segnale di partenza gli atleti si tuffano e nuotano per 50 m con le pinne, poi recuperano in superficie un manichino sommerso, entro 10 m dalla parete di virata. Il concorrente poi trasporta il manichino fino all'arrivo. I concorrenti, al momento del recupero del manichino, non sono obbligati a toccare la parete di virata della piscina con la mano, ma almeno con le pinne s\u00ec. I concorrenti possono spingersi dal fondo della piscina quando riemergono con il manichino.\nTrasporto manichino con pinne e torpedo (100 m)\nAl segnale di partenza, il concorrente si tuffa in acqua e nuota 50 metri con le pinne ed il torpedo di salvataggio. Dopo aver toccato la parete di virata il concorrente fissa il torpedo di salvataggio attorno al manichino, entro 5 m dalla parete dove era posizionato il manichino, che galleggia in superficie e lo traina fino all'arrivo. La prova termina quando il concorrente tocca la parete d'arrivo.\n\"Superlifesaver\" (200 m)\nAl segnale di partenza, il concorrente si tuffa in acqua e nuota a \"crawl\" per 75 m, e poi si immerge a recuperare un manichino sommerso. Il concorrente riporta il manichino in superficie entro la linea dei 5 m e lo trasporta fino alla parete di virata. Il concorrente, al momento del recupero del manichino, se la base \u00e8 a contatto con la parete, non \u00e8 obbligato a toccare la parete. Dopo aver toccato la parete di virata, il concorrente lascer\u00e0 il manichino.\nAl passaggio dei 100 m il concorrente, rimanendo in acqua, effettua la vestizione (indossa le pinne ed il torpedo di salvataggio). Dopo aver toccato la parete il concorrente deve fissare il torpedo di salvataggio attorno al manichino riempito solo fino a met\u00e0, che galleggia entro 5 m dalla parete, e lo traina fino all'arrivo.\nLancio della corda\nIn quest'evento a tempo, il concorrente lancia una corda non zavorrata ad un membro della stessa squadra posizionato in acqua ad una distanza approssimativa di 12 m e recupera la \"vittima\" fino a bordo vasca. Il concorrente in acqua, raggiunto dalla corda, la afferra con le mani e pu\u00f2 battere i piedi fino a bordo vasca.\nStaffette.\nStaffetta con manichino (4 \u00d7 25 m)\nQuattro concorrenti, a turno, trasportano un manichino per circa 25 m ciascuno.\nIl 1\u00ba concorrente parte dall'acqua tenendo un manichino con una mano (la bocca ed il naso al di sopra della superficie dell'acqua), e con la mano libera si regge al bordo di partenza, oppure alla maniglia del blocco di partenza (dorso). Al segnale di partenza il concorrente trasporta il manichino per circa 25 m e lo passa al secondo concorrente. In vasca da 50 m, il cambio tra il 1\u00ba ed il 2\u00ba concorrente deve essere effettuato in zona cambio tra 23 e 27 m; in vasca da 25 m, il 2\u00ba concorrente, che deve essere in contatto con la parete almeno con una mano, non pu\u00f2 toccare il manichino fino a quando il 1\u00ba concorrente non ha toccato la parete d'arrivo.\nIl 2\u00ba concorrente trasporta il manichino fino a toccare la parete di virata e lo passa al terzo concorrente che si trova a contatto con la parete di virata con almeno una mano. Il terzo concorrente pu\u00f2 toccare il manichino solo dopo che il secondo ha toccato la parete di virata.\nIl 3\u00ba concorrente trasporta il manichino circa per 25 metri e lo passa al quarto concorrente. In vasca da 50 m, il cambio tra il 3\u00ba ed il 4\u00ba concorrente deve essere effettuato in zona cambio tra 73 e 77 m; in vasca da 25 m il 4\u00ba concorrente, che deve essere in contatto con la parete almeno con una mano, non pu\u00f2 toccare il manichino fino a quando il 3\u00ba concorrente non ha toccato la parete d'arrivo.\nIl 4\u00ba concorrente completa la prova trasportando il manichino fino a toccare la parete d'arrivo con qualsiasi parte del corpo.\nI concorrenti non possono lasciare il manichino fino a quando il concorrente successivo non lo ha afferrato (una mano deve sempre essere in contatto con il manichino).\nStaffetta ostacoli (4 \u00d7 50 m)\nAl segnale di partenza, il primo concorrente si tuffa in acqua e nuota 50 m passando sotto due ostacoli. Dopo che il primo concorrente tocca la parete d'arrivo il secondo, il terzo e il quarto concorrente, uno per volta ripeteranno il percorso.\nI concorrenti devono emergere dopo il tuffo di partenza, prima del primo ostacolo, dopo esser passato sotto ciascun ostacolo e dopo la virata prima di sottopassare un ostacolo. \"Emergere\" significa che la testa del concorrente rompe il livello della superficie dell'acqua.\nI concorrenti possono darsi una spinta sul fondo della piscina quando emergono da ciascun ostacolo. Nuotare contro o urtare un ostacolo non comporta squalifica.\nStaffetta Mista (4 \u00d7 50 m)\nAl segnale di partenza il 1\u00ba concorrente percorre 50 m senza pinne.\nCon un tuffo dopo che il primo concorrente tocca la parete, il secondo nuota per 50 metri con le pinne.\nCon un tuffo dopo che il secondo concorrente tocca la parete, il terzo nuota per 50 metri trainando un torpedo. Il terzo concorrente tocca la parete di virata.\nIl quarto concorrente \u00e8 in acqua indossando le pinne con almeno una mano a contatto con la parete di virata. Il quarto concorrente prende i finimenti ed il terzo concorrente assume il ruolo di \"vittima\", tiene il torpedo con entrambe le mani mentre \u00e8 trainato per 50 m dal 4\u00ba concorrente fino all'arrivo. Sia il quarto sia il terzo concorrente devono partire dalla parete di virata. La vittima deve essere in contatto con il torpedo di salvataggio prima di passare la linea dei 5 metri.\nQuando la sommit\u00e0 della testa della vittima \u00e8 ai 5 metri la sagola deve essere completamente tesa. La prova termina quando il quarto concorrente tocca la parete d'arrivo con la vittima in contatto con il torpedo.\nLa vittima, mentre \u00e8 rimorchiata, pu\u00f2 aiutare solamente con le gambe; non \u00e8 permessa alcun'altra assistenza. La vittima deve tenersi al corpo principale del torpedo di salvataggio con entrambe le mani - non sulla corda o sull'anello d'attacco, ma gli \u00e8 permesso riposizionare le proprie mani durante il traino senza squalifica. Il quarto concorrente deve avere almeno una mano a contatto con la parete di virata, quando il terzo concorrente tocca la parete, il quarto concorrente pu\u00f2 spingersi dalla parete con le mani, braccia o piedi.\nTrasporto del sacchetto Esordienti A e B (50 m).\nDopo il segnale di partenza, il concorrente si tuffa in acqua e nuota 25 m; questa fase di gara deve essere effettuata in emersione. Il concorrente quindi s'immerge verso il sacchetto sommerso, lo recupera prendendolo per la zona di presa, lo solleva ed emerge prima che la sommit\u00e0 del proprio capo passi la linea dei 5 m dopo il recupero e lo trasporta tenendolo almeno con una mano nella zona di presa fino all'arrivo.\nSe al momento del recupero il sacchetto \u00e8 a contatto con la parete di virata, il concorrente non \u00e8 obbligato a toccare la parete.\nProve oceaniche.\nIndividuali.\nN.B.: Le prove riportare di seguito sono quelle fatte nel circuito della Federazione Internazionale\n\"Frangente\" o Gara nel frangente \nGli atleti partono di corsa dalla linea di partenza sulla spiaggia, devono nuotare intorno al percorso segnalato dalle boe, ritornare sulla spiaggia e terminare passando tra le bandierine.\nCorsa-Nuoto-Tavola\nGli atleti devono correre dalla linea di partenza, sulla spiaggia, fino ad aggirare una bandiera di virata e entrare in acqua. Essi dovranno nuotare fino alle boe e girarci intorno, ritorneranno a riva e gireranno di nuovo intorno alla bandiera di virata e si dirigeranno verso la propria tavola, per tornare nuovamente in acqua e raggiungere le boe stabilite. La gara termina con il ritorno degli atleti al traguardo sulla spiaggia.\nBandierine sulla spiaggia\nGli atleti stanno sdraiati proni sulla spiaggia in posizione di partenza. Al \"via\" devono alzarsi, girarsi e correre per afferrare le bandierine piantate verticalmente nella sabbia a 20m di distanza dalla linea di partenza. Il numero delle bandierine \u00e8 per ogni alzata inferiore da una a tre rispetto al numero degli atleti; saranno eliminati gli atleti che non riusciranno ad afferrare una delle bandierine. \nGara con tavola\nI concorrenti dovranno stare sulla linea di partenza. Al segnale gli atleti dovranno entrare in acqua con la tavola, e remare con le mani intorno alle boe, ritornare sulla spiaggia, e attraversare la linea del traguardo.\nSprint sulla spiaggia\nsi tratta di una gara di corsa di 90 metri con la difficolt\u00e0 delle buche irregolari della spiaggia.\nCanoa\nSi tratta di completare un percorso andata e ritorno verso il largo aggirando delle boe. Si parte e si arriva in acqua, come una normale gara di canoa. Le canoe sono molto diverse dalle tradizionali, sono completamente aperte e molto difficili da far stare in equilibrio.\nOceanman/woman\nGli atleti dovranno coprire un percorso di m.1200, diviso in una frazione di nuoto, una con la tavola, una con la canoa, e per una frazione di sprint sulla spiaggia. La sequenza delle frazioni sar\u00e0 sorteggiata all'inizio di ogni gara.\nIronman\nSi tratta di fare la gara di canoa, tavola, corsa e nuoto, di fila e senza un ordine preciso. L'ordine \u00e8 sorteggiato poco prima dell'inizio della gara.\nStaffette.\nStaffetta con torpedo\nLa prova \u00e8 effettuata da quattro persone: una vittima, un nuotatore con il torpedo e due soccorritori. L'atleta vittima nuota fino alla boa, quando la tocca il nuotatore entra in acqua con pinne e torpedo e va a recuperare la vittima; quando si avvicinano alla riva i soccorritori prendono la vittima e la trasportano oltre la linea di arrivo di corsa.\nStaffetta sprint sulla spiaggia\nLe squadre saranno composte da quattro atleti che gareggeranno in una gara di staffetta su un percorso di 90m lineari su sabbia.\nSalvataggio con tavola\nUn membro della squadra dovr\u00e0 nuotare per circa 120m fino alla boa stabilita, segnalare il suo arrivo e aspettare l'arrivo del secondo atleta che lo recuperer\u00e0 caricandolo sulla tavola, remeranno insieme verso la riva e passeranno con la tavola la linea del traguardo posta sulla spiaggia.\nStaffetta Ocean\nLa staffetta \u00e8 composta da 3 atleti. Il primo frazionista dovr\u00e0 correre fino al suo compagno di squadra, che partir\u00e0 dopo essere stato toccato. Il secondo frazionista nuoter\u00e0 fino alle boe e ritorner\u00e0 verso la spiaggia dove girer\u00e0 intorno ad una bandiera posta a riva e toccher\u00e0 il terzo frazionista, che dovr\u00e0 raggiungere con la tavola un'altra boa, pi\u00f9 distante della precedente e tornare a riva. La gara si conclude quando l'ultimo frazionista oltrepassa la linea d'arrivo posta sulla spiaggia con in mano la tavola.\nIn un senso pi\u00f9 estensivo del termine, si intendono, tutte le attivit\u00e0 atte a preservare l'integrit\u00e0 e soccorrere la vita umana in prossimit\u00e0 di un ambiente acquatico, con opportune tecniche attuabili da un assistente bagnanti oppure un bagnino di salvataggio."}
{"id": "1077864", "revid": "45951", "url": "https://it.wikipedia.org/wiki?curid=1077864", "title": "Nevicata del Secolo", "text": ""}
{"id": "1077872", "revid": "2056951", "url": "https://it.wikipedia.org/wiki?curid=1077872", "title": "Neanide", "text": "La neanide \u00e8 uno degli stadi giovanili dello sviluppo postembrionale degli insetti a metamorfosi incompleta. Questo stadio giovanile non compare pertanto negli olometaboli.\nSotto certi aspetti le neanidi corrispondono alle larve degli olometaboli, ma, a differenza di queste, la loro morfologia \u00e8 sostanzialmente simile a quella degli adulti, dai quali differiscono in generale per le minori dimensioni, per l'assenza delle ali e per l'immaturit\u00e0 degli organi riproduttivi."}
{"id": "1077873", "revid": "57332", "url": "https://it.wikipedia.org/wiki?curid=1077873", "title": "Sempronio Tuditano", "text": ""}
{"id": "1077874", "revid": "69794", "url": "https://it.wikipedia.org/wiki?curid=1077874", "title": "Pareto", "text": ""}
{"id": "1077875", "revid": "212348", "url": "https://it.wikipedia.org/wiki?curid=1077875", "title": "Arma di distruzione di massa", "text": "La locuzione arma di distruzione di massa (in inglese \"Weapon of mass destruction\") viene usato per descrivere un'arma capace di uccidere indiscriminatamente una grande quantit\u00e0 di esseri viventi. Questa definizione comprende diversi tipi di armi, tra cui armi nucleari, armi biologiche, armi chimiche (a volte riferite con la sigla NBC) e armi radiologiche.\nIn ambito militare viene usato anche il termine ABC (Atomic Biological Chemical), sostituito dal termine NBC (Nuclear Biological Chemical) dopo l'invenzione della bomba all'idrogeno e infine da CBRN (Chemical Biological Radiological Nuclear) in seguito alla crescente consapevolezza della minaccia rappresentata dalle armi radioattive, anche se non esplosive (come le cosiddette bombe sporche).\nA causa dell'impatto indiscriminato di questo tipo di armi, il timore di un loro ricorso ha influenzato politiche, movimenti sociali ed \u00e8 stato il soggetto di molti film. Lo sviluppo e il controllo di armi di distruzione di massa varia da nazione a nazione e a livello internazionale.\nStoria.\nIl termine venne usato per la prima volta nel 1937 in riferimento al bombardamento di Guernica in Spagna, ma in seguito ai bombardamenti atomici di Hiroshima e Nagasaki e durante la seconda guerra mondiale, il suo significato si rifer\u00ec maggiormente all'uso di armi non-convenzionali.\nOrigine.\nUn articolo del \"Times\" del 28 dicembre 1937 riguardante il bombardamento di Guernica, anche se in quell'epoca il Giappone stava effettuando ricerche nel campo della armi biologiche (vedere Unit\u00e0 731) e le armi chimiche erano gi\u00e0 state largamente usate.\nNel 1945, subito dopo i bombardamenti atomici di Hiroshima e Nagasaki, le Nazioni Unite stabilirono la prima risoluzione, riguardante la creazione della Commissione per Energia Atomica, dove era contenuta la frase:\nUn altro utilizzo del termine si trova nel Trattato sullo spazio extra-atmosferico del 1967, anche se non contiene alcuna definizione.\nUtilizzo nel controllo degli armamenti.\nPrima di allora, il termine \"WMD\" era usato ampiamente nella comunit\u00e0 del controllo sulle armi. I termini Atomico, Biologico e Chimico (ABC) e il successivo Nucleare, Biologico e Chimico (NBC) vennero introdotti col tempo.\nGuerra NBC \u00e8 l'espressione utilizzata per indicare la guerra nucleare, biologica (o batteriologica) e chimica. Per guerra NBC si intende guerra con l'uso di testate nucleari, biologiche e chimiche come le bombe nucleari, bombe sporche, testate batteriologiche (con botulino, vaiolo, ecc.) e bombe chimiche che rilasciano gas vescicanti, gas acidi, cloro, bromo, ecc.\nCome protezione durante un attacco NBC si usano apposite mantelline e maschere antigas con appositi filtri; ma queste protezioni sono efficaci soltanto per evitare la contaminazione durante il fallout nucleare (la prima ricaduta).\nLa Convenzione per le armi biologiche del 1972 incluse esplicitamente le armi biologiche e chimiche all'interno della definizione di WMD:\nLa definizione estesa venne adottata anche dalla risoluzione 687 del 1991 e dalla Convenzione sulle armi chimiche del 1993.\nGuerra fredda e Guerra al terrorismo.\nLa parola \"WMD\" entr\u00f2 in disuso durante le prime fasi della Guerra fredda, quando era usata principalmente in riferimento alle armi nucleari. A quell'epoca, i quantitativi statunitensi di armi termonucleari erano considerati un deterrente necessario contro un attacco dell'Unione Sovietica (vedere Distruzione mutua assicurata). Quindi i politici statunitensi favorevoli oppure non contrari a questo tipo di armi usarono il termine militare meno dispregiativo \"armi strategiche\".\nNel 1990 e durante la guerra del golfo nel 1991, il termine torn\u00f2 di uso comune tra i politici e nei media. A quell'epoca, era utilizzato in riferimento alle riserve di armi di una nazione avversaria, e in particolare alle presunte armi chimiche presenti in Iraq durante il regime di Saddam Hussein (tuttavia mai rinvenute). All'alba della cosiddetta \"guerra al terrorismo\", la connotazione dispregiativa del termine venne sfruttata per motivare l'opinione pubblica statunitense a favore della guerra. Quindi \"Arma di distruzione di massa\" sostitu\u00ec \"Arma strategica\". Dopo gli attentati dell'11 settembre 2001, l'immaginario collettivo venne influenzato dagli attacchi a base di antrace facendolo diventare un sinonimo di arma biologica o dispositivo per il bioterrorismo. L'utilizzo del termine crebbe nel 2002 durante la successiva crisi in Iraq e nel caso Nigergate, dove l'ipotetica e mai confermata presenza di armi di distruzione di massa in Iraq divenne la giustificazione principale dell'invasione dell'Iraq del 2003, nonostante pareri contrari, come quello dell'ex-ispettore capo dell'ONU Scott Ritter.\nAltri documenti espansero la definizione di arma di distruzione di massa includendo le armi radiologiche: i militari statunitensi fanno riferimento al termine come:\nUso e controllo.\nLo sviluppo e l'utilizzo delle armi di distruzione di massa viene regolato da trattati e convenzioni internazionali, anche se non tutti i paesi li hanno firmati e ratificati:\nLa risoluzione 1540 del Consiglio di sicurezza delle Nazioni Unite il 28 aprile 2004 riconosce la minaccia alla pace internazionale e alla sicurezza dalle armi nucleari, chimiche e biologiche, assieme ai loro mezzi per utilizzarle; inoltre richiama uno sforzo maggiore da parte delle nazioni per limitare la loro proliferazione.\nQueste armi, specialmente quelle nucleari, sono state usate solo durante la seconda guerra mondiale, perch\u00e9 il loro utilizzo \u00e8 essenzialmente un \"invito\" a un contrattacco con lo stesso tipo di armi, generando un'escalation che potrebbe facilmente distruggere buona parte della popolazione mondiale. Durante la guerra fredda, questa consapevolezza divenne nota come la teoria della Distruzione mutua assicurata (o \"Deterrente nucleare\") e per questo motivo non furono mai usate.\nLe WMD sono state utilizzate per giustificare la dottrina del presidente degli Stati Uniti George W. Bush della cosiddetta guerra preventiva contro gli \"stati canaglia\", che sono sospettati di possedere o sviluppare un tale tipo di arma. I detrattori di tale strategia fanno notare come gli Stati Uniti sono la nazione che possiede la maggior quantit\u00e0 di tali armi, e sono l'unica nazione che abbia mai usato armi nucleari (Bombardamenti atomici di Hiroshima e Nagasaki), mentre altri sostengono che questa strategia \u00e8 mirata verso nazioni che hanno intenzioni pericolose e che le attuali potenze nucleari hanno mostrato riluttanza all'utilizzo di armi di distruzione di massa tranne in circostanze estreme. Tali garanzie non sarebbero quindi state fornite da nazioni come la Corea del Nord."}
{"id": "1077876", "revid": "1226", "url": "https://it.wikipedia.org/wiki?curid=1077876", "title": "Armi di distruzione di massa", "text": ""}
{"id": "1077878", "revid": "533647", "url": "https://it.wikipedia.org/wiki?curid=1077878", "title": "Belmonte Mezzagno", "text": "Belmonte Mezzagno (\"U Minzagnu\" in dialetto palermitano) \u00e8 un comune italiano di abitanti della citt\u00e0 metropolitana di Palermo in Sicilia.\nFa parte dell'area metropolitana di Palermo, bench\u00e9 non ci sia alcuna continuit\u00e0 urbana fra il centro urbano e il proprio capoluogo, essendo entrambi separati dalla barriera orografica di Monte Grifone che vi si frappone. Belmonte fu fondata da Giuseppe Ventimiglia Principe di Belmonte nel XVIII secolo.\nGeografia fisica.\nTerritorio.\nBelmonte Mezzagno \u00e8 una cittadina situata ai piedi del pizzo \"Belmonte\" (a ovest) dal quale prende il nome. Dista circa 13\u00a0km dal centro del capoluogo. \u00c8 anche circondata dai rilievi di \"Pizzo Neviera\" a sud-ovest, dalle colline delle \"Montagnole\" a est e dal rilievo di Monte Santa Caterina, prolungamento del Monte Grifone a nord, che contribuiscono a creare una sorta di anfiteatro naturale intorno al centro urbano.\nL'unico accesso al paese era dato una volta da una mulattiera che percorreva la valle nota come \"la Scala\" la quale collegava Belmonte a Palermo. Il paese \u00e8 attraversato dal torrente Landro o Oleandro che confluisce pi\u00f9 avanti nel fiume Eleuterio. Nelle vicinanze della cittadina siciliana si trovano le localit\u00e0 di soggiorno di Gibilrossa e Piano Stoppa appartenenti per la maggior parte al comune di Misilmeri, mentre parte integrante del territorio belmontese, adiacente a Gibilrossa, \u00e8 la localit\u00e0 del \"Fortino\" nota anche per una certa presenza di archeologia bellica risalente all'ultimo conflitto mondiale. Altre localit\u00e0 di soggiorno nell'ambito comunale sono la valle di Piano Casale - il cui territorio \u00e8 estensivamente coltivato a ulivi - e SS. Salvatore il cui originario nome dialettale \u00e8 \"U Sarbaturi\".\nClima.\nTipico clima mediterraneo, con la stagione estiva calda e asciutta, inverno fresco e piovoso. Nella tabella sono elencate le temperature medie annuali massima e minima e le precipitazioni medie annuali.\nLa classificazione climatica \u00e8 quella appartenente alla fascia C\nOrigini del nome.\nFino al 1776 il nome del paese era Mezzagno, da quella data in poi il paese assunse la denominazione Belmonte nel 1864 fu nuovamente aggiunto il nome Mezzagno. Il primo nome \u00e8 dall'omonimo pizzo Belmonte \"740 m s.l.m.\" che sovrasta la citt\u00e0, sul secondo nome le ipotesi sono pi\u00f9 di una, anticamente doveva esistere un casale di origine araba di nome Mezzagno, un'altra ipotesi un po' leggendaria che fa risalire il nome alla parola mezz'agno, mezzo agnello con questo i contadini che avevano le terre in enfiteusi dovevano pagare ogni anno al Principe. Un'altra ipotesi del nome \u00e8 il termine che probabilmente significherebbe terra di mezzo o territorio situato fra diverse valli o ancora mezza altezza.\nStoria.\nSimboli.\n\"Interzato in palo: nel primo, troncato: A) d'oro, a quattro gigli di verde, posti uno, uno, due, uno; B) di rosso, alla bordura d'argento, caricata di quattro plinti di rosso, due in capo, due in punta posti in palo; nel secondo interzato in fascia: A) partito: a destra inquartato in decusse, d'argento e di rosso; B) d'azzurro, a tre torri d'argento, murate di nero, poste due, una; C) d'argento, al leone di nero; nel terzo, di verde, a sei palle d'oro, poste in cinta, una, due, due, una. Ornamenti esteriori da comune.\"\nIl feudo.\nLe prime notizie certe del feudo Menzagno risalgono al 2 ottobre 1439, quando viene citato nel testamento di Pietro di Afflitto. In esso si dice: \u201cEssere stato posseduto il detto Feudo da\u2019 suoi antichi\u201d.\nPietro lo trasmise ai suoi discendenti in linea primogeniale maschile, successero:\nAlla morte di Vincenzo, alla moglie Elisabetta Morso, fu concesso il titolo di Principessa da Filippo IV il 2 settembre 1627. Questo avvenne dopo che il figlio dei due, Marchisio d'Afflitto, battezz\u00f2 la Baronia definendola Principato di Belmonte, atto inserito nel Real privilegio di popolare il feudo (\"Licentia Populandi\") concesso dal Re il 22 agosto 1625. Nonostante l\u2019ottenimento della \"Licentia\", il principe Marchisio non riusci a popolare il feudo di Belmonte.\nEssendo morto senza figli, a Marchisio successe il fratello Alvaro. Egli spos\u00f2 Giovanna Alliata, dal loro matrimonio nacque Isabella.\nElla spos\u00f2 Agesilao Bonanni, Morta Isabella senza figli, il titolo fu ereditato dal cugino Vincenzo (1648).\nEgli spos\u00f2 Ninfa Bellacera, dal loro matrimonio nacque Gerardo Melchiorre d'Afflitto.\nQuesti spos\u00f2 Giovanna Gaetani, dal loro matrimonio nacque Ninfa d'Afflitto, ultima erede della casata.\nNinfa d'Afflitto spos\u00f2 Francesco Ventimiglia separando i destini di Belmonte da quelli della famiglia d'Afflitto. infatti, da allora il feudo Belmonte pass\u00f2 tra i possedimenti della nobile famiglia Ventimiglia.\nMonumenti e luoghi d'interesse.\nArchitetture religiose.\nChiesa Madre.\nLa Chiesa Madre (1756) del paese \u00e8 dedicata al SS. Crocifisso e si trova in piazza Garibaldi (la piazza principale del paese).\nLa Chiesa \u00e8 collocata nella parte superiore della piazza principale, nel centro del paese. Artisticamente c'\u00e8 da notare: il Prospetto imponente, ma equilibrato e una bella e originale scalinata a due bracci, scalone realizzato sulle orme delle ville settecentesche, che si rif\u00e0 ai temi del tardo barocco, a cui del resto si ispira tutto il prospetto.\nIl corpo della Chiesa ha una superficie di 200 mq.; la facciata si innalza per circa 30 mt. La costruzione della Chiesa, iniziata nel 1752, \u00e8 stata completata dopo 4 anni. \u00c8 stata eretta canonicamente il 26 febbraio 1756 e dedicata al Santissimo Crocifisso il 29 ottobre 2016.\nDi notevole pregio, al centro del prospetto sopra il portale, \u00e8 lo stemma dei Ventimiglia. Ai lati di esso il Principe di Belmonte, tenne molto alla posa di due lastre marmoree, recanti delle scritte che sono il \"Curriculum\" di s\u00e9:\nAnno del Signore 1776.\nL'interno della Chiesa, a navata unica, \u00e8 arricchito all'abside, da un magnifico crocifisso voluto, intorno al 1772, da Giuseppe Emanuele Ventimiglia che ne cur\u00f2 personalmente la realizzazione.\nOltre a questo ne fece costruire un altro per la Chiesa di Santo Stefano di Quisquina: altro borgo presente nei suoi possedimenti.\nIl crocifisso ligneo, di sicura scuola napoletana, sofferma lo sguardo dell'osservatore su un Cristo morente, quindi sofferente ma ancora vivo.\nNotevoli sono i due Altari, nelle pareti laterali della Chiesa: su di essi si trovano due grandi tele, raffiguranti una S. Rosalia l'altra la S. Famiglia: attribuite alla scuola di Pietro Novelli.\nA meta navata, sulla destra, \u00e8 visitabile il Battistero di S. Giovanni Battista; arricchito da un altare dedicato all'Immacolata Concezione.\nUscendo, nella parte alta, \u00e8 visibile il coro e l'imponente organo a canne.\nOltre alla chiesa madre \u00e8 da citare la chiesa delle Anime Sante del Purgatorio, (1843) con l'attiguo convento delle Suore Cappuccine di \"Madre Maria di Ges\u00f9 Santocanale.\"\nMadonna dei Poveri.\nLa Chiesa venne edificata nel 1930, dopo che, l'anno prima, veniva demolita la precedente Chiesa Madonna dei Poveri a causa di gravi carenze strutturali. La costruzione di tale Chiesa era terminata nel maggio 1865. La venerazione alla Madonna dei Poveri avveniva attraverso l'affresco che si trova nell'abside alla destra dell'altare, affresco che si trovava anche nell'antica chiesa. a lei rivolgevano la preghiera le persone pi\u00f9 povere, coloro a cui mancava il necessario per il loro sostentamento. Non solo quelli a cui mancava il pane, ma anche dei poveri in spirito, cio\u00e8 coloro che erano lontani dalla fede.\nCon l'arrivo delle prime pandemie, soprattutto del colera, quando i belmontesi capirono che il contagio avveniva non solo tra viventi, ma anche avendo contatto con i morti dovuti a tale patologia, cominciarono a seppellirli intorno a tale Chiesa. Ci\u00f2 avvenne durante le pandemie di colera del 1848 e del 1884-85 e durante quella della febbre spagnola del primo decennio del novecento.\nSuccessivamente all'affresco venne aggiunto l'antico quadro che venne posizionato nell'abside realizzato dal Maestro Bottino nel 1929, la profonda devozione a questa immagine spinse i belmontesi a ricorrere alla Madonna dei Poveri nei periodi di siccit\u00e0 o di gravi carestie; ci\u00f2 avveniva con processioni che partivano dalla Chiesa Madre per raggiungere la Chiesetta. Allora non era facilissimo come lo \u00e8 adesso, infatti per raggiungerla vi era soltanto un sentiero spesso immerso nel fango.\nNegli anni si sono susseguiti i lavori di restauro, i pi\u00f9 importanti sono stati quelli promossi da Andrea Piraino nel 1966 e nel '70, e quelli promossi dalla Parrocchia che hanno dato un meraviglioso volto alla Chiesetta sia fuori che dentro, dove \u00e8 stato realizzato un quadro che ha sostituito il precedente, che \u00e8 stato posizionato in sacrestia. Lavori che si sono conclusi nell'aprile 2017.\nMadonna del Rosario.\nTutto nasce dalla devozione ad un quadro un po' particolare. Il dipinto, che ritrae la Madonna del Rosario con accanto San Domenico in ginocchio, \u00e8 stato trovato tra i sassi nel terreno antistante la chiesetta (al di sotto della strada) nel 1921 da dei contadini impegnati in lavori in quel fondo. Gli operai lo calcolarono come una cianfrusaglia e lo posero con poco interesse lontano da l\u00ec, l'indomani mattina, misteriosamente, il quadro venne ritrovato nello stesso punto dove era stato trovato il giorno prima. Non facendo particolare attenzione all'accaduto, i contadini lo tolsero nuovamente da l\u00ec; l'indomani stessa storia: il quadro di nuovo l\u00ec. A questo punto quegli uomini capendo che non si trattava di un quadro come tutti gli altri, costruirono una cappella - ancora rintracciabile all'interno della chiesa, entrando sulla sinistra - e ve lo posero.\nQualche tempo dopo, il proprietario del terreno dove sorgeva la cappella decise di costruire, con l'aiuto di 9 operai, la piccola chiesetta che ancora possiamo ammirare, posizionando il quadro nell'abside.\nI costruttori furono: Vischonte Benedetto; La Barbera Francesco; Tumminia Sebastiano; Greco Salvatore; Traina Francesco e Giuseppe; Chinnici Antonio; Martorana Filippo e Greco Giuseppe.\nCol passare degli anni, alcuni devoti decisero che sarebbe stato meglio posizionare nell'abside una statua che riproducesse il soggetto del dipinto, cosi fecero: scavarono una nicchia dietro l'altare, vi posero la statua coprendo l'abside con un vetro, poi tolto, e misero il quadro in un piccolo altare laterale.\nNella chiesetta, ancora oggi nel mese di maggio viene recitato quotidianamente il Rosario animato da un'anziana signora belmontese (che ringrazio per le preziose informazioni) che oltre a prendersi cura dell'aspetto estetico della chiesetta, cosa ancora pi\u00f9 importante, ne cura la memoria.\nQuesta storia ricorda molto da vicino gli avvenimenti che portarono alla costruzione della chiesa Madonna del Rosario di Tagliavia: anche l\u00ec nacque tutto dal misterioso ritrovamento di un quadro.\nArchitetture civili.\nLo Stagnone.\nLo \"Stagnone\" era un'importante opera idraulica ipogea del XVIII Secolo. Serviva per approvvigionare il paese. Costruito a ridosso della matrice e progettato da Giovanni Battista La Licata per volere del Principe Giuseppe Emanuele Ventimiglia .Oggi \u00e8 un vano libero di 350\u00a0m\u00b2 ed \u00e8 stato restaurato dal comune che ha provveduto a creare pure un accesso indipendente da \"via Stagnone\"; in futuro dovrebbe ospitare il \"Museo dell'Acqua.\"\nFontane.\nAbbiviratura vecchia risale al 1902, sita in piazza Tenente Chinnici\nVille comunali.\nVilla comunale Madre Teresa di Calcutta, zona via Michelangelo Buonarroti.\nAree di interesse naturalistico.\nGrotte di origine carsica.\nNel territorio belmontese sono presenti diverse grotte di origine carsica, Antro scala dei Muli, Grotta dei Laghetti, Pozzo Fiandra, Pozzo Landro, Sette Camere, Zubbietto Pizzo Neviera, Zubbio.\nTradizioni locali.\nBelmonte Mezzagno \u00e8 di fondazione pi\u00f9 recente rispetto ad altri comuni contigui (seconda meta del '700) e questo ha significato che il centro del palermitano ha gradualmente assorbito popolazione dall'esterno, anche grazie alla prossimit\u00e0 del capoluogo regionale, in modo dinamico, vista la tendenza naturale degli abitanti all'accoglienza e all'integrazione di nuovi afflussi di popolazione; pur essendo un comune confinante con il capoluogo, Belmonte \u00e8 per\u00f2 riuscita a mantenere una propria atmosfera peculiare senza trasformarsi in un classico \"paese-dormitorio\" tipico di molte aree prossime a grandi concentrazioni urbane.\nA causa di questa fondazione recente anche le tradizioni sono abbastanza recenti (ad esempio, mentre la tradizione della \"Vampa di San Giuseppe\" (vedi oltre) ha un'origine cristiana recente mancano riti folkloristici ancestrali di origine anche occulta o leggende di origine rurale millenaria o plurisecolare connessi con il paganesimo presenti altrove in Sicilia, come il celebre Ballo dei diavoli di Prizzi); dette tradizioni locali, che riguardano pi\u00f9 la fede religiosa che la superstizione, sono state preservate dagli abitanti perch\u00e9 considerate parte del proprio patrimonio culturale nonostante la trasformazione da centro prevalentemente agricolo a centro a economia diversificata.\nUna tradizione locale vuole che i cittadini si rechino il 3 maggio di ogni anno sul Pizzo Belmonte (detto \"la Santa Croce\" a causa della presenza di una Croce sulla vetta) per ricordare il Calvario di Ges\u00f9 Cristo. Si tratta di una vera e propria escursione di tipo alpinistico data la natura impervia del Monte, il quale \u00e8 cosparso di 13 cappelle che fungono da tappe della Via Crucis.\nAltri due pellegrinaggi tradizionali erano quello del 7 ottobre alla \"Cappella del Rosario\" e quello alla Chiesa di \"Madonna dei Poveri\" in maggio.\nBelmonte conserva anche diverse tradizioni ormai non pi\u00f9 molto comuni nel resto della Sicilia, come la tradizione della \"Vampa di San Giuseppe\", che consiste nell'accensione di una catasta di legna che viene piazzata in un ampio luogo appropriato; (piazza \"Giuseppe Mazzini\") durante il rito vengono pronunciate delle invocazioni scandite ripetutamente in lingua siciliana locale rivolte proprio al Santo come omaggio devozionale finch\u00e9 la catasta non viene consumata dal fuoco. Ci\u00f2 avviene la vigilia del 19 marzo. Organizzato dalla confraternita di \"San Giuseppe\".\nIl centro del Palermitano mantiene anche la tradizione delle Confraternite o \"Congregazioni\", associazioni cattoliche consacrate a diverse figure religiose come santi o rappresentazioni varie di Ges\u00f9 Cristo o di Maria di Nazareth le quali sono molto presenti nella vita sociale di molti cittadini.\nQueste si occupano, fra l'altro, dell'accompagnamento (obbligatorio) dei defunti appartenenti alla propria congregazione lungo il corteo funebre dalla Parrocchia del SS.Crocifisso al Cimitero Comunale, una pratica molto comune a Belmonte, snodandosi quindi per le vie principali del centro urbano e di alcuni compiti legati al funerale della persona deceduta. Esse precedono il feretro nel corteo funebre, appena dopo la banda musicale (\"con una marcia funebre\") che a sua volta apre il corteo funebre.\nLe confraternite diffondono anche l'annuncio dei compiti e obblighi dei confratelli attraverso un banditore che gira per le vie del paese. I membri della Confraternita del Crocifisso (o in dialetto, \"I Fratelli r'u Signuri\") hanno il compito particolare di presiedere ad alcuni momenti religiosi della Settimana Santa in parrocchia, a turno e in maniera continuata durante la giornata, indossando un cappuccio appuntito che ricopre interamente il volto e che lascia scoperti solo gli occhi, oltre agli indumenti propri della Confraternita a cui appartengono. Tale copricapo \u00e8 analogo a quelli portati delle Confraternite Spagnole durante la Settimana santa, specialmente quelle di Siviglia.\nI \"Tamburinai\" sono delle figure ancora molto vive nel folklore belmontese e annunciano con la loro presenza, determinandolo, il percorso di processioni che si svolgeranno per le vie nei giorni seguenti alla loro comparsa.\nIl \"Corteo Nuziale\" dalla casa della sposa alla Parrocchia per le principali strade belmontesi, gi\u00e0 caduto per qualche decennio in disuso, \u00e8 stato ripreso recentemente in diversi casi da giovani coppie.\nNella settimana che comprende il 4 ottobre, festa di San Francesco D'Assisi \u00e8 ormai tradizione portare i propri animali domestici alla celebrazione della Benedizione degli Animali, evento che riscuote grande apprezzamento in particolare da parte dei pi\u00f9 piccini.\nNei giorni precedenti alle festivit\u00e0 dell'Immacolata Concezione e del Santo Natale, nelle chiese belmontesi vengono inoltre eseguiti due rispettivi lunghi canti religiosi dialettali molto caratteristici prima delle Sante Messe(le \"Novene\").\nSociet\u00e0.\nEtnie e minoranze straniere.\nSecondo i dati istat del 2011 i cittadini stranieri residenti a Belmonte Mezzagno sono 42.\nReligione.\nLa maggioranza della popolazione \u00e8 di religione cristiana di rito cattolico, fa parte dell'arcidiocesi di Palermo le chiese sono elencate su monumenti e luoghi d'interesse.\nL'altra fede cristiana presente \u00e8 quella evangelica, nata alla met\u00e0 degli anni cinquanta oggi sono presenti tre comunit\u00e0:\nEconomia.\nIndustria e Artigianato.\nNel territorio di Belmonte Mezzagno negli ultimi anni, ha avuto sviluppo il settore terziario e industriale: quest'ultimo consiste principalmente nelle aziende specializzate in ceramica e nell'utilizzo e raffinazione di materiali estratti a fini edilizi, vi \u00e8 presenza di onice.\nAgricoltura.\nIl territorio ha una diversa orografia del terreno. A volte \u00e8 impervia. Fra le essenze coltivate in prevalenza vi \u00e8 l'olivo per la produzione di Olio di oliva anche se mai si \u00e8 puntato alla valorizzazione; altre colture in atto sono le mandorle, i mandarini nella valle del Landro e radi sono i fichi d'India. In passato sviluppati erano il frassino da manna e il sommacco per la produzione di tannini e coloranti.\nInfrastrutture e trasporti.\nBelmonte Mezzagno \u00e8 collegata a Palermo dalla strada provinciale 37 di Gibilrossa che valica il Monte Grifone ed \u00e8 inoltre attraversata dalla strada provinciale 38 che conduce a Santa Cristina Gela, la strada provinciale 126 collega Belmonte Mezzagno con Misilmeri e termina nei pressi della strada statale 121 Palermo-Agrigento.\nUna linea di trasporto pubblico assicura i collegamenti con il capoluogo regionale, secondo un itinerario che attraversa le frazioni di Gibilrossa e quella palermitana di Ciaculli.\nAmministrazione.\nAltre informazioni amministrative.\nIl comune di Belmonte Mezzagno fa parte delle seguenti organizzazioni sovracomunali:\nCultura.\nIstruzione.\nLa Banda.\nL'arte della musica \u00e8 stata sempre una spiccata qualit\u00e0 della maggior parte dei cittadini di Belmonte Mezzagno.\nSi hanno notizie di una rinomata banda belmontese fin dalla seconda met\u00e0 dell'\u2018800, cio\u00e8 da quando si registra un diffuso costituirsi di bande musicali in tutta l'Italia meridionale (Puglia, Basilicata, Campania, Calabria, Sicilia). I primi riferimenti storici si trovano con Giovanni Filippo De Santis, nato a Belmonte Mezzagno il 5 aprile 1861 e morto nel 1930. Clarinettista, fu uno dei primi maestri della Banda musicale e trascrittore di parecchi brani di musica per banda. Ha diretto la banda dai primi del '900 fino al 1930. Esiste ancora oggi qualche spartito, da lui trascritto in data 1887. In questo periodo opera Vincenzo De Santis (1873 - 1957): clarinetto, fratello di Giovanni Filippo; \u00e8 rimasto nella memoria di molti musicanti, che da lui hanno appreso le nozioni della musica e la pratica dello strumento, come \"Mastru 'Nsulu\".\nNel 1933 il complesso bandistico conquista un successo cos\u00ec riconosciuto e documentato: diploma conferito alla Banda del dopolavoro di Belmonte Mezzagno, prima classificata nel primo concorso provinciale con medaglia d'Oro \u2013 1\u00ba dicembre 1933, diretta dal maestro Vincenzo Sortino. Alcune notizie documentate si trovano con il maestro Pietro Allotta, nato a Belmonte Mezzagno il 21 agosto 1892 e morto il 6 gennaio 1952. Compositore e arrangiatore, arricch\u00ec notevolmente il repertorio bandistico. Diresse la Banda di Belmonte dal 1939 al 1952, portandola ad alti livelli, oltre che a un numero di 50 elementi, tutti locali. Continua con Salvatore Bottino, nato a Belmonte il 1\u00ba agosto 1905 e morto il 1\u00ba dicembre 1956, la tradizione di maestri belmontesi. Altre notizie si rinvengono nella stampa dell'epoca che, per i concerti svolti, sotto la direzione del maestro Carmelo Castronovo, rispettivamente a:\n- Palermo \u2013 Giardino inglese 1956; \n- Bagheria \u2013 festa patronale, Giugno 1957; \n- Palermo \u2013 Foro italico, festino 1958;\ncos\u00ec ricorda: \u00abL'esecuzione dei pezzi \u00e8 stata perfetta\u2026 .l'ottimo complesso musicale ha dimostrato una preparazione veramente notevole e tale da poterlo classificare tra i migliori dell'isola\u2026 \u2026il pubblico ha apprezzato l'esecuzione dei brani con lunghi applausi\u2026 etc\u2026\u00bb.\nContinua il lavoro di formazione musicale e strumentale intrapreso dal De Santis prima e proseguito dopo da Giacomo Cappello (16 febbraio 1929 - 03 settembre 2019), flicorno tenore solista e flicorno baritono. Molti musicanti e strumentisti, adesso diplomati e facenti parte di diverse orchestre italiane, hanno appreso le prime nozioni musicali e la pratica strumentale. Capobanda dalla met\u00e0 degli anni '50, \u00e8 stato fine e sensibile solista di flicorno tenore negli anni '50-'60 con le maggiori bande siciliane e calabresi. Ispiratore, consigliere e memoria storica della Banda, la sua attivit\u00e0 continua fino ai nostri giorni. Da questo periodo continuano e si intensificano le tourn\u00e9e che vede il complesso bandistico all'apice del successo e richiestissimo, per la bravura dei suoi esecutori e solisti, in tutta la Sicilia e in Calabria. Il repertorio musicale era molto ricco e vario, infatti comprendeva, oltre al marciabile militare e sinfonico, molte sinfonie e fantasie operistiche utilizzate per i concerti serali \u201cMusica in Palco\u201d.\nNel 1968, sotto la direzione di Nicola Corbo, unica banda in Sicilia, ha introdotto, nei \u201cConcerti in Palco\u201d, due cantanti lirici, un soprano e un tenore, che sostituiranno rispettivamente il flicornino e il trombone tenore nelle arie operistiche.\nIn questo periodo ritroviamo il complesso bandistico in giro per le diverse piazze siciliane in occasione di festivit\u00e0 religiose, civili di raduni bandistici e in qualit\u00e0 di ospite d'onore per le serate di musica in palco. Nel 1981, diretta dal maestro Don Pietro Cappello, ha vinto con una coppa la prima rassegna bande di Sicilia ad Altavilla Milicia, otto le bande presenti.\nContinua a tutt'oggi la tradizione musicale belmontese con due formazioni: il complesso bandistico \"Principe di Belmonte\" e il complesso bandistico \"Pietro Allotta\", che riscuotono successo e consensi nelle piazze siciliane.\nCinema.\nBelmonte Mezzagno ha ospitato il \"set\" di alcuni importanti film:\nSport.\nCalcio.\nLa principale squadra della citt\u00e0 \u00e8 la \"Polisportiva Belmonte\", che milita in Prima Categoria. Il livello massimo raggiunto dal calcio belmontese sono tre campionati della categoria di Promozione Sicilia girone A.\nBadminton.\nIl badminton \u00e8 molto praticato, in passato Belmonte \u00e8 stata capitale del badminton in Italia, con gli scudetti della storica \"ASD Mediterranea\", nel 2015 Belmonte \u00e8 ritornata in serie a con la promozione della \"ASD Piume D'argento\".\nCuriosit\u00e0.\nIl comune di Belmonte Mezzagno nel 1997 ha rappresentato l'Italia a una puntata della trasmissione televisiva \"Giochi senza frontiere\" svoltasi a Budapest, in Ungheria."}
{"id": "1077883", "revid": "183483", "url": "https://it.wikipedia.org/wiki?curid=1077883", "title": "Tolstoi", "text": ""}
{"id": "1077888", "revid": "1856513", "url": "https://it.wikipedia.org/wiki?curid=1077888", "title": "Pluna", "text": "La PLUNA (\"Primeras L\u00edneas Uruguayas de Navegaci\u00f3n A\u00e9rea\") era la compagnia aerea di bandiera dell'Uruguay, con base tecnica e hub principale all'Aeroporto Internazionale di Carrasco di Montevideo.\nStoria.\nLa compagnia nazionale uruguaiana \u00e8 stata creata nel 1936.\nIl 5 luglio 2012 \u00e8 stata liquidata e tutte le operazioni di volo sono state interrotte."}
{"id": "1077889", "revid": "159832", "url": "https://it.wikipedia.org/wiki?curid=1077889", "title": "PLUNA", "text": ""}
{"id": "1077892", "revid": "228587", "url": "https://it.wikipedia.org/wiki?curid=1077892", "title": "Papi", "text": ""}
{"id": "1077894", "revid": "34514", "url": "https://it.wikipedia.org/wiki?curid=1077894", "title": "Gnewsense", "text": ""}
{"id": "1077896", "revid": "97348270", "url": "https://it.wikipedia.org/wiki?curid=1077896", "title": "Parenti", "text": ""}
{"id": "1077897", "revid": "1522738", "url": "https://it.wikipedia.org/wiki?curid=1077897", "title": "Tribunale speciale per la difesa dello Stato della RSI", "text": "Il Tribunale speciale per la difesa dello Stato della RSI fu un tribunale straordinario della Repubblica Sociale Italiana (RSI), operante tra il 1943 ed il 1945 nel suo territorio nazionale.\nStoria.\nIl Tribunale speciale per la difesa dello Stato della RSI viene costituito nella Repubblica Sociale Italiana con decreto legislativo del capo dello Stato n. 794 del 3 dicembre 1943, funzionando tra il 1943 ed il 1945 in sedi diverse a seconda dello sviluppo delle vicende belliche: Verona, Mantova, Padova, Bergamo, Torino.\nEsso \u00e8 erede del disciolto Tribunale speciale per la difesa dello Stato, operante nel Regno d'Italia e disciolto dopo il 25 luglio 1943 e la deposizione di Mussolini.\nIl procedimento pi\u00f9 eclatante che vede coinvolti i giudici del tribunale nel suo breve periodo di attivit\u00e0 rimane senz'altro, nel 1944, il Processo di Verona, al termine del quale sono condannati i membri del Gran Consiglio del fascismo che sfiduciarono Mussolini con l'Ordine del giorno Grandi (25 luglio 1943).\nAlla caduta della RSI le carte del tribunale pervengono a Roma al \"Tribunale supremo militare - Ufficio procedimenti dei tribunali di guerra soppressi\" che tra il 1947 e il 1956 le trasmette alle varie Procure della Repubblica competenti per territorio. Da queste i fascicoli pervengono ai Giudici Istruttori dei Tribunali con la richiesta di dichiarare 'non doversi promuovere l'azione penale'. I Giudici accolgono le richieste di archiviazione, nella maggior parte dei casi in quanto si tratta 'di azioni di guerra compiute da partigiani' o 'di operazione compiuta da patrioti per necessit\u00e0 di lotta contro tedeschi e fascisti' o ancora 'per essere ignoti gli autori del reato'.\nI fascicoli di Biella.\nDiversi fascicoli processuali sono depositati dalle varie Procure negli Archivi di Stato sparsi sul territorio nazionale. Alcuni di questi depositi si vanno ancora via via scoprendo: un significativo gruppo di essi si trova in Piemonte, rinvenuti tra le carte del Giudice Istruttore del Tribunale di Biella negli anni cinquanta e costituiscono uno dei fondi d'archivio pi\u00f9 numerosi riguardanti il tribunale speciale della Repubblica Sociale Italiana. Sono 623 fascicoli raccolti in 6 mazzi: 462 sono datati 1944, i restanti 160, 1945. Un fascicolo, datato 1938, proviene, probabilmente, dall'omonimo tribunale operante nel ventennio. Solo di 17 \u00e8 noto il nome degli imputati, per gli altri il procedimento \u00e8 aperto contro ignoti. Insieme ad altri fascicoli riguardanti il territorio del Biellese tutto il materiale si trova in uno stesso fondo dell'Archivio di Stato di Vercelli."}
{"id": "1077899", "revid": "29727", "url": "https://it.wikipedia.org/wiki?curid=1077899", "title": "Frutto della Parkia (parkia speciosa)", "text": ""}
{"id": "1077903", "revid": "15855", "url": "https://it.wikipedia.org/wiki?curid=1077903", "title": "Gaspar color", "text": ""}
{"id": "1077904", "revid": "1543377", "url": "https://it.wikipedia.org/wiki?curid=1077904", "title": "Ritratto del Conte Duca di Olivares a cavallo", "text": "Ritratto del Conte Duca di Olivares a cavallo \u00e8 un dipinto a olio su tela (313x239 cm) realizzato nel 1634 dal pittore spagnolo Diego Vel\u00e1zquez. \u00c8 conservato nel Museo del Prado.\nDon Gaspar de Guzm\u00e1n y Pimentel, conte di Olivares, nacque a Roma il 6 gennaio 1587.\nIl conte venne nominato primo ministro da Filippo IV di Spagna, che lo onor\u00f2 anche del titolo di duca di Sanl\u00facar.\nIl dipinto lo ritrae trionfalmente a cavallo, una posa inusuale per un primo ministro: l'iconografia dell'uomo politico a cavallo era solitamente riservata ai monarchi."}
{"id": "1077909", "revid": "949200", "url": "https://it.wikipedia.org/wiki?curid=1077909", "title": "Nudo sopra Vitebsk", "text": "Nudo sopra Vitebsk \u00e8 un dipinto a olio su tela (87x113 cm) realizzato nel 1933 dal pittore Marc Chagall.\n\u00c8 conservato in una collezione privata.\nIl dipinto mostra la citt\u00e0 di Vitebsk in una giornata bigia, dalle tinte dichiaratamente invernali. Alla sinistra della tela, in primo piano, un vaso di rose rosse rompe la monocromia della superficie pittorica, in evidente contrasto con lo sfondo della citt\u00e0. La parte superiore \u00e8 interamente occupata, anzich\u00e9 dal cielo, da un nudo femminile ritratto di schiena, che giace raccolto su di un lenzuolo bianco."}
{"id": "1077912", "revid": "842", "url": "https://it.wikipedia.org/wiki?curid=1077912", "title": "Final Fantasy 8", "text": ""}
{"id": "1077914", "revid": "842", "url": "https://it.wikipedia.org/wiki?curid=1077914", "title": "FFVIII", "text": ""}
{"id": "1077916", "revid": "1226", "url": "https://it.wikipedia.org/wiki?curid=1077916", "title": "Tribunale speciale per la difesa dello Stato della R.S.I.", "text": ""}
{"id": "1077919", "revid": "51535", "url": "https://it.wikipedia.org/wiki?curid=1077919", "title": "Lisa Trevor", "text": ""}
{"id": "1077923", "revid": "547992", "url": "https://it.wikipedia.org/wiki?curid=1077923", "title": "College (serie televisiva)", "text": "College \u00e8 una serie televisiva andata in onda il marted\u00ec alle 20:30 su Italia 1 a partire dal 6 marzo al 5 giugno 1990 per un totale di 14 episodi.\nIl telefilm.\nLe puntate vennero dirette da Lorenzo Castellano e Federico Moccia, figli dei registi Castellano e Pipolo che furono i registi del omonimo film del 1984.\nLe musiche sono curate da un altro figlio d'arte: Claudio Simonetti.\nLa protagonista femminile \u00e8 Federica Moro, Miss Italia nel 1982 e gi\u00e0 interprete anche del film, mentre la sua controparte maschile, nonch\u00e9 fidanzato, \u00e8 l'olandese Keith Van Hoven che sostituisce l'interprete del film Christian Vadim.\nIl collegio in questione \u00e8 femminile ed \u00e8 posizionato nei pressi di un'Accademia navale, riconducibile all'Accademia navale di Livorno, in Toscana.\nTra un compito da fare ed un esercizio da svolgere, cadetti e collegiali si incontrano e scontrano, senza - quasi - mai superare il limite di castissimi baci.\nAbbondano, invece, le botte che gli uomini prendono dalle donne, mai l'inverso.\nUna caratteristica delle coppie formatesi \u00e8 l'abbinamento di caratteri simili od opposti delle due parti.\nPur essendoci due dei personaggi presi dal film originale College del 1984, la trama seguir\u00e0 una storia a parte rispetto al suo omonimo film.\nTra gli altri interpreti, spicca il comandante dell'Accademia un elegante e paterno George Hilton, nonch\u00e9 altri due cadetti provenienti direttamente da \"I ragazzi della 3\u00aa C\": Fabio Ferrari, qui non pi\u00f9 \"simpaticone di turno\", ma prodigo ruffiano, ed il solito imbranato Fabrizio Bracconeri.\nIl telefilm \u00e8 stato prodotto da Reteitalia fu trasmesso su Italia 1, ed ha avuto ottimi risultati negli ascolti, con punte di 6 milioni di telespettatori a puntata anche nelle repliche trasmesse successivamente.\nGirato nel 1989 ed andato in onda nel 1990, successivamente \u00e8 stato riproposto in replica sia su Italia 1 che su altre reti Mediaset, come Happy Channel, Italia 2 e Mediaset Extra.\nPersonaggi.\nAltri.\nAlberto, il d.j.\nCadetto interpretato da Lucio Gardin, specializzato in comunicazioni radio nonch\u00e9 disc jockey incallito, sulla sua divisa esibisce anche i simboli di bande rocchettare come AC/DC e Led Zeppelin. "}
{"id": "1077924", "revid": "278830", "url": "https://it.wikipedia.org/wiki?curid=1077924", "title": "Federica Moro", "text": "Biografia.\nNata a Carate Brianza passa la sua prima parte di vita a Mariano Comense.\nComincia la carriera nel 1982 quando, a 17 anni, vince il titolo di Miss Italia a Sanremo. Questa vittoria le apre le porte del mondo del cinema, dove recita successivamente in vari film, dopo essersi classificata anche nella top 12 di Miss Universo 1983. Gi\u00e0 nel 1983 \u00e8 protagonista al fianco di Adriano Celentano del film campione d'incassi \"\", dove interpreta la parte di una ragazza che ruba il cuore allo scapolo pi\u00f9 impenitente che si conosca arrivando, addirittura, a sposarlo. Nello stesso anno \u00e8 inoltre tra i presentatori del programma musicale di Rai 1 \"Happy Magic\" con Sammy Barbot.\nL'anno dopo \u00e8 Arianna in \"College\", film dal quale \u00e8 stato estratto uno spin-off televisivo dallo stesso titolo del 1990, in cui \u00e8 l'interprete principale. Dopo un'altra pellicola al fianco di Celentano (\"Joan Lui - Ma un giorno nel paese arrivo io di luned\u00ec\"), nel 1986 partecipa ai due episodi di \"Yuppies\" (\"Yuppies, i giovani di successo\" e \"Yuppies 2\").\nDue anni dopo recita nella sua prima pellicola internazionale, \"La partita\", diretto da Carlo Vanzina. Il film si rivela assai modesto e fa diminuire le ambizioni cinematografiche dell'attrice. Nel 1990 \u00e8 protagonista di \"College\", uno dei telefilm cult dell'epoca insieme a \"I ragazzi della 3\u00aa C\"; \"College\" ebbe infatti un grande successo di ascolti, con punte di 6 milioni di telespettatori anche nelle repliche, e grande popolarit\u00e0 soprattutto tra i giovani.\nDopo College, su Rai 2 \u00e8 una delle protagoniste in \"Aquile\" un telefilm ambientato in una base italiana e sulla vita di alcuni piloti dell'aeronautica. Vi \u00e8 praticamente tutto il materiale volante dell'aeronautica (C-130, G.222, HH-3F, SF-260, MB-339, etc). Le produzioni che seguono, \"Ultimo respiro\" e \"Tre addii\", segnano le sue ultime apparizioni sul grande schermo. Nell'estate del 1992 presenta assieme a Paolo Bonolis su Canale 5 il \"Festival internazionale Stelle del Circo\".\nIn seguito partecipa a numerose trasmissioni televisive anche come ospite e diventa testimonial di un'importante casa di cosmetici. \u00c8 madrina della Giostra della Quintana, manifestazione storica cavalleresca che si tiene a Foligno, ogni anno, a giugno e settembre. Dal 2004 al 2006 ha condotto su Telenorba \"L'aia - Danza e suoni del Mediterraneo\", una trasmissione sulla musica folk pugliese. Nel 2011 ha condotto la trasmissione \"World Boat\" sul canale tematico Yacht &amp; Sail.\nA Lugano ha presentato per tre volte lo Spring Ball Lugano/Monte-Carlo, organizzato dall'agenzia monegasca Five Stars Events, patrocinato dal Consolato del Principato di Monaco a Lugano e sostenuto dalla Citt\u00e0 di Lugano.\nNel settembre del 2016 torna in televisione come membro della giuria tecnica di \"Miss Italia 2016\", in onda su LA7.\nSi \u00e8 da tempo ritirata dal mondo dello spettacolo per dedicarsi alla vita privata e alla famiglia."}
{"id": "1077925", "revid": "83531", "url": "https://it.wikipedia.org/wiki?curid=1077925", "title": "Bagnanti (C\u00e9zanne 1890)", "text": "Bagnanti \u00e8 un dipinto a olio su tela (60x82 cm) realizzato tra il 1890 ed il 1892 dal pittore Paul C\u00e9zanne.\n\u00c8 conservato nel Mus\u00e9e d'Orsay di Parigi.\nLa tela riprende un tema al quale molti artisti avevano prestato particolare attenzione nel corso dei secoli.\nL'opera di C\u00e9zanne mostra dieci uomini nudi o seminudi in riva a un fiume, mentre fanno un bagno o si apprestano a tuffarsi.\nL'artista non mostra pi\u00f9 interesse per gli effetti dell'acqua come gli Impressionisti, ma si concentra maggiormente sulla struttura del dipinto, che rivela una forte architettura e una prospettiva decisa: i personaggi si dispongono infatti all'interno di un cono ideale, suggerito dalle inclinazioni dei giovani ai lati del dipinto; la prospettiva \u00e8 invece resa dalla riduzione dimensionale dei personaggi dei piani arretrati e dalla modulazione del colore, in particolare degli azzurri che circondano i corpi e ne costituiscono le ombre.\nVoci correlate\nAltre opere di C\u00e9zanne a tema:"}
{"id": "1077926", "revid": "292162", "url": "https://it.wikipedia.org/wiki?curid=1077926", "title": "Caltabellotta", "text": "Caltabellotta (\"Catavi\u1e0d\u1e0dotta\" in ) \u00e8 un comune italiano di abitanti del libero consorzio comunale di Agrigento in Sicilia.\nGeografia fisica.\nTerritorio.\nDista 63\u00a0km da Agrigento e 113 da Palermo.\nStoria.\nPer la sua posizione geografica ed i suoi capisaldi territoriali venne identificata dagli storici Inveges, Boudrand e Ottavio Gaetani con l'antica citt\u00e0 Sicana di Camico sulle cui rovine sorse la greca Triocala.\nTriocala deve il suo nome a tre caratteristiche naturali che la circondano: la rocca che la rendeva inespugnabile, l'abbondanza delle acque e la fertilit\u00e0 delle sue campagne. Il suo massimo splendore fu raggiunto all'epoca di Salvio Trifone, che a capo di servi fuggitivi, install\u00f2 in questa citt\u00e0 la sua corte. Eresse un palazzo regale e regn\u00f2 fino al 99 a.C., quando il Console romano Aquilio, in una delle guerre servili, la rase al suolo. \"Et mox servili vastata Triocala bello\" (Silio Italico, 14, 270).\nRiedificata, sub\u00ec ancora la sorte della devastazione per mano degli Arabi, i quali vi eressero il \"Castello delle querce, in arabo \"Qal'at Al-Ballut\" da cui discende l'attuale nome di Caltabellotta.\nQuando in Sicilia giunsero i Normanni, Triocala venne conquistata da Ruggero I d'Altavilla nel 1090. Il sovrano inflisse una dura sconfitta agli Arabi ed a perenne ricordo edific\u00f2 sul monte un tempio in onore di San Giorgio con doppio ordine di colonnati, di cui oggi non rimane traccia.\nLa pace di Caltabellotta.\nLa Guerra dei Vespri Siciliani, ebbe fine sul monte Castello, altrimenti conosciuto come il \"Pizzo di Caltabellotta\". Il 31 agosto dell'anno 1302, probabilmente nel castello del Pizzo, si firm\u00f2 il trattato di pace, per il quale Federico III venne riconosciuto Re di Trinacria, con l'impegno a convolare a nozze con Eleonora d'Angi\u00f2, sorella di Roberto Re di Napoli, ponendo termine alla guerra del vespro.\nContea di Caltabellotta.\nLa contea di Caltabellotta nacque nel 1338 quando Federico III di Sicilia la concesse al suo ammiraglio Raimondo Peralta. Fu successivamente dominio dei Luna, dei famiglia Moncada, e degli Alvarez de Toledo.\nMonumenti e luoghi d'interesse.\nArchitetture religiose.\nNumerose architetture religiose nel corso dei secoli sono sorte a Caltabellotta, ma solo alcune di esse sono ancora consacrate. Tra queste:\nInvece, tra le chiese sconsacrate o non pi\u00f9 esistenti, perch\u00e9 ridotte a ruderi o riqualificate in altri edifici vi sono:\nNella frazione di Sant'Anna si trovano i seguenti edifici religiosi:\nSociet\u00e0.\nReligione.\nSin dall'alba del cristianesimo Triocala fu sede vescovile con il protovescovo San Pellegrino, il quale sbarcato a Capo Bianco, nella cosiddetta Piccola Cartagine, proveniente da Lucca di Grecia, quando giunse in questa citt\u00e0, sconfisse un mitologico dragone che dimorava in un antro nutrendosi giornalmente di un giovane pasto umano. Il Pellegrino, fece precipitare la bestia in un burrone e prese a dimora quella stessa grotta, fino alla fine del suo passaggio terreno, vivendo in santit\u00e0.\nCon la conquista araba, la sede vescovile fu trasferita a Sciacca ed infine con i normanni ad Agrigento.\nCultura.\nIn letteratura.\nLa citt\u00e0 viene menzionata da Boccaccio nel \"Decameron\" (giornata X, novella VII).\nNel \"Parzival\" di Wolfram von Eschenbach si menziona il castello di Clinschor definito come il castello delle meraviglie (\"Schastel Marveile\"). Clinschor \u00e8 uno stregone e negromante nonch\u00e9 un personaggio oscuro.\nLeggende.\nSecondo la tradizione popolare a Caltabellotta si concentrerebbero delle forze luciferiche. A testimonianza di tale convinzione presso una delle stanze dell'ex carcere dell'inquisizione di Palermo si trova una mappa della Sicilia disegnata da uno dei carcerati in cui la citt\u00e0 viene evidenziata con una croce. Rudolf Steiner a tal proposito scrisse: \u00abL'ostilit\u00e0 al Graal era concentrata nella fortezza di Iblis a \"Kalot Enbolot\". Ancora oggi occorre molta forza d'animo per chi si accosti a questa zona\u00bb. Steiner infatti identifica Caltabellotta come una localit\u00e0 luciferica opposta a Monsalvato sui Pirenei. Goethe stesso nel suo \"Viaggio in Italia\" cita la rocca di Caltabellotta mentre si reca a Girgenti, probabilmente avvistata di lontananza, con buona probabilit\u00e0 perch\u00e9 a conoscenza delle vicende del \"Parzival\".\nEconomia.\nAgricoltura.\nL'agricoltura \u00e8 il settore principale dell'economia, si produce principalmente olio di oliva.\nIl territorio di Caltabellotta \u00e8 compreso nella zona di produzione dell'Arancia di Ribera D.O.P..\nGeografia antropica.\nFrazioni.\nAl 15\u00ba censimento generale della popolazione e delle abitazioni dell'ISTAT (2011), il territorio di Caltabellotta risulta cos\u00ec suddiviso:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Caltabellotta fa parte delle seguenti organizzazioni sovracomunali: regione agraria n.2 (Colline del Carboj).\nInfrastrutture e trasporti.\nIl Comune \u00e8 interessato dalle seguenti direttrici stradali:"}
{"id": "1077927", "revid": "880789", "url": "https://it.wikipedia.org/wiki?curid=1077927", "title": "Il giardino di Saint-Paul", "text": "Il giardino di Saint-Paul \u00e8 un dipinto a olio su tela (64,5x49 cm) realizzato nel 1889 dal pittore Vincent van Gogh.\n\u00c8 conservato presso una collezione privata.\nIl dipinto ritrae il giardino interno del manicomio di Saint-Paul-de-Mausole, nei pressi della citt\u00e0 di Saint-R\u00e9my-de-Provence, che aveva ospitato Van Gogh durante l'anno in cui aveva deciso di ricoverarsi. Il giardino era stato in passato un antico chiostro."}
{"id": "1077928", "revid": "125768961", "url": "https://it.wikipedia.org/wiki?curid=1077928", "title": "Monte Farno", "text": "Il monte Farno, alto 1250 m s.l.m., \u00e8 situato lungo il crinale che separa la val Gandino dalla valle Seriana, in provincia di Bergamo.\nIl monte Farno, che d\u00e0 il nome alla conca di cui fanno parte il pizzo Formico e la Montagnina, si trova appena sopra il paese di Gandino ed \u00e8 considerato uno dei luoghi pi\u00f9 caratteristici della media valle Seriana, dato che la sua mole affusolata \u00e8 facilmente riconoscibile da molti punti dalla valle stessa.\nSulle pendici di questo rilievo sono stati rinvenuti resti che attestano la presenza dell'uomo gi\u00e0 dal paleolitico, ma \u00e8 verso il XVI secolo che la conca acquisisce notevole importanza per via del florido mercato della lana presente nella zona. \nDifatti, a causa del fatto che la strada di fondovalle era considerata poco sicura perch\u00e9 infestata dai briganti in localit\u00e0 ponte Nossa, i mercanti preferivano salire la montagna per poi ridiscendere a Clusone e Cerete, acquistando i prodotti lanieri direttamente dai pastori sull'altipiano della val Gandino e nella conca del Farno.\nSu queste montagne, durante la Seconda guerra mondiale, si svolsero molte lotte partigiane: in localit\u00e0 Campo d'Avene si possono ancora oggi vedere i crateri lasciati dai bombardamenti tedeschi e, poco distante, si trova il rifugio Malga Lunga, ove si consumarono le eroiche gesta dei partigiani della 53\u00aa Brigata Garibaldi, catturati ed uccisi dai nazi-fascisti. Oggi tale rifugio ospita un piccolo museo a loro dedicato.\nPer gli appassionati di montagna e di vita all'aria aperta sono disponibili vari itinerari: dai 1250 metri in cui si trova il Ristorante Monte Farno che offre servizio di ristorazione con gustosi piatti tipici e non, si aprono infatti numerosi itinerari semplici, non impegnativi ed adatti a tutti.\nEsistono anche una scuola di volo libero in parapendio ed una zona, in localit\u00e0 \"Fontanei\", attrezzata per l'arrampicata.\nNumerosi sono gli itinerari da percorrere a piedi, in bike-trial, oppure in mountain-bike.\nDurante il periodo invernale \u00e8 possibile praticare sci da fondo sulla pista, lunga circa 7,5\u00a0km, posta nella conca naturale di questa montagna. \u00c8 possibile approfittare anche della presenza del vicino rifugio Parafulmine, posto a 1535\u00a0m s.l.m. che offre vitto ed alloggio in ogni stagione dell'anno."}
{"id": "1077934", "revid": "767487", "url": "https://it.wikipedia.org/wiki?curid=1077934", "title": "Ponte delle Tette", "text": "Il Ponte de le Tette e la Fondamenta de le Tette si trovano a Venezia, al confine tra i sestieri di San Polo e Santa Croce, nella parrocchia di San Cassiano.\nStoria.\nAi tempi della Repubblica di Venezia, tutta la zona (Carampane) costituiva un vero e proprio quartiere a luci rosse, in cui abbondavano le case di tolleranza e una di queste si trovava proprio sopra al ponte delle Tette. Le prostitute, affacciandosi alle finestre in direzione del ponte sottostante, erano solite adescare i passanti mostrando loro i seni scoperti. Da qui ha origine questa singolare toponomastica.\nSecondo lo storico Tassini, tale costumanza potrebbe essere stata imposta alle meretrici da una legge della Serenissima per limitare il diffondersi dell'omosessualit\u00e0, ovvero con lo scopo di \"distogliere con siffatto incentivo gli uomini dal peccare contro natura\".\nNella cultura di massa.\n\"Al ponte de le tette\" \u00e8 il titolo di una canzone di Italo Salizzato e Emilio De Sanzuane presentata al Concorso della canzone inedita \"Leon d'oro\" al Teatro Malibran nell'anno 1984."}
{"id": "1077936", "revid": "2157822", "url": "https://it.wikipedia.org/wiki?curid=1077936", "title": "CentOS", "text": "CentOS (acronimo di Community enterprise Operating System) \u00e8 un sistema operativo concepito per fornire una piattaforma di classe \"enterprise\" per chiunque intenda utilizzare GNU/Linux per usi professionali. Si tratta di una distribuzione Linux derivata da Red Hat Enterprise Linux con cui cerca di essere completamente compatibile.\nPur installabile su architetture desktop, \u00e8 un sistema concepito, sviluppato e utilizzato per gli ambienti server. In fase di setup, tra le diverse opzioni si accede a quella di selezione del \"package\" (set di installazione) adatto per lo specifico utilizzo.\nDescrizione.\nRed Hat Enterprise Linux \u00e8 composta interamente da software libero, ma \u00e8 resa disponibile in una forma usabile (come CD-ROM di binari) solo a pagamento. Come richiesto dalla GNU General Public License e dalle altre licenze, tutto il codice sorgente \u00e8 reso disponibile pubblicamente dalla Red Hat. Gli sviluppatori di CentOS usano questo codice per creare un prodotto molto simile a Red Hat Enterprise Linux rendendolo disponibile gratuitamente per il download e l'uso, senza per\u00f2 il supporto offerto da Red Hat.\nSostanzialmente la differenza tra Red Hat e CentOS risiede principalmente nell'assenza di assistenza tecnica - attributo principale della motivazione di un pagamento economico - e il cambio del logo, dato che Red Hat \u00e8 un marchio registrato. Altre differenze risiedono nella garanzia, dato che le applicazioni finali eseguibili non vengono certificate, a differenza di quanto accade per Red Hat. L'8 dicembre 2020 \u00e8 stato annunciato da RedHat che Centos 8 sar\u00e0 l'ultima release creata a partire da RHEL 8, e che in futuro la distribuzione seguir\u00e0 un modello di rilascio \"rolling release\", cambiando nome in CentoS stream . La reazione della comunit\u00e0 \u00e8 stata prevalentemente negativa. \nEsistono anche altre distribuzioni derivate dal codice sorgente di Red Hat, ad esempio Fedora.\nPer scaricare e installare gli aggiornamenti, CentOS usa il sistema di gestione pacchetti YUM, come Red Hat (dalla versione 5; fino a quel momento Red Hat usava up2date).\nVersioni.\nCentOS 8.0.\nIl rilascio era stato inizialmente previsto per luglio 2019, ma i lavori sono stati sospesi per concentrarsi sulla versione 7.7. La release ufficiale \u00e8 stata rilasciata nel settembre 2019. CentOS 8.0 si basa su Red Hat Enterprise Linux 8.\nCentOS 7.0.\nil 7 luglio 2014 \u00e8 stata distribuita CentOS 7.0 per x86_64\nCentOS 6.0.\nIl 10 luglio 2011 \u00e8 uscita CentOS 6.0 per x86 e x86_64\nCentOS 5.0.\nCentOS 5.0 \u00e8 disponibile solo per x86 e x86_64\nCentOS 4.0.\nCentOS 4.x supporta quasi tutte quelle supportate da Red Hat Enterprise Linux:\nSupporto e aggiornamenti.\nCentOS prevede due fasi di aggiornamento nel corso del tempo:"}
{"id": "1077942", "revid": "1632387", "url": "https://it.wikipedia.org/wiki?curid=1077942", "title": "Cerberus", "text": ""}
{"id": "1077945", "revid": "2039709", "url": "https://it.wikipedia.org/wiki?curid=1077945", "title": "La notte verde", "text": "La notte verde \u00e8 un dipinto a olio su tela (71x58 cm) realizzato nel 1952 dal pittore Marc Chagall.\nIl dipinto \u00e8 conservato alla National gallery of Australia.\nIl dipinto ritrae la citt\u00e0 natale di Chagall, Vitebsk, in una notte innevata. Sulla sinistra della tela compare il doppio ritratto del pittore e di sua moglie Bella, con i visi colorati rispettivamente di blu e di rosso, mentre volgono lo sguardo verso il paese. Il cielo \u00e8 sovrastato da un grande muso di capra verde: la figurazione prende spunto dalla tradizione ebraica, in cui la capra \u00e8 il simbolo della protezione del focolare domestico"}
{"id": "1077946", "revid": "1305772", "url": "https://it.wikipedia.org/wiki?curid=1077946", "title": "CH3", "text": ""}
{"id": "1077948", "revid": "834", "url": "https://it.wikipedia.org/wiki?curid=1077948", "title": "Stella del Mattino", "text": ""}
{"id": "1077949", "revid": "1272592", "url": "https://it.wikipedia.org/wiki?curid=1077949", "title": "Crimson Head", "text": ""}
{"id": "1077950", "revid": "231280", "url": "https://it.wikipedia.org/wiki?curid=1077950", "title": "Tiamat (mitologia)", "text": ""}
{"id": "1077954", "revid": "834", "url": "https://it.wikipedia.org/wiki?curid=1077954", "title": "Morning star", "text": ""}
{"id": "1077955", "revid": "1543377", "url": "https://it.wikipedia.org/wiki?curid=1077955", "title": "Parco nazionale di Arusha", "text": "Il parco nazionale di Arusha (in inglese Arusha National Park) \u00e8 un'area naturale protetta nel nord della Tanzania, situata a 25\u00a0km dalla citt\u00e0 di Arusha e 35\u00a0km dall'aeroporto del Kilimanjaro. Appartiene a un gruppo di parchi noto come \"Northern Safari Circuit\", che include anche il parco nazionale del lago Manyara, il parco nazionale del Tarangire, il parco nazionale del Serengeti e la riserva naturale di Ngorongoro.\nIl nome \"Arusha\" deriva da Warusha, il nome della popolazione locale della regione. Molti toponimi locali sono legati alla tradizione dei Masai, un altro popolo presente nell'area.\nTerritorio.\nPur essendo uno dei parchi meno estesi della Tanzania, con un'area di 137\u00a0km\u00b2, il parco comprende numerosi habitat distinti. Si possono distinguere tre aree principali: il cratere Ngurdoto, i laghi Momela (o Momella) e il Monte Meru. Le pendici del Ngurdoto sono coperte da foresta pluviale, mentre all'interno del cratere si trovano paludi e aree di savana; sul Meru, in quota, si trova una vegetazione di tipo alpino.\nFauna.\nLa fauna del parco \u00e8 altrettanto diversificata. L'avifauna \u00e8 rappresentata da oltre 300 specie, alcune migratorie e altre stanziali, buona parte delle quali concentrate nella zona dei laghi Momela, in cui si trovano enormi colonie di fenicotteri. Il parco \u00e8 anche noto per avere la pi\u00f9 grande concentrazione di giraffe del mondo. Altri animali presenti sono per esempio gli ippopotami, i bufali, i facoceri, numerose specie di antilopi, leopardi e iene.\nNel parco sono state censite 10 specie di anfibi e 24 specie di rettili.\nTurismo.\nIn alcune aree del parco sono possibili safari a piedi (fatto raro in Tanzania)."}
{"id": "1077962", "revid": "8246612", "url": "https://it.wikipedia.org/wiki?curid=1077962", "title": "Dantian", "text": ""}
{"id": "1077970", "revid": "547992", "url": "https://it.wikipedia.org/wiki?curid=1077970", "title": "Aulo Postumio Albino (console 99 a.C.)", "text": "Biografia.\nMentre era proquestore e governatore dell'Africa in vece di suo fratello il console del 110 a.C. Spurio Postumio Albino intento a sollecitare il trionfo attacc\u00f2 Capsa, la citt\u00e0 in cui era rinserrato Giugurta, con sole tre legioni.\nL'attacco non ebbe successo e le sue armate vennero distrutte allora si vide costretto a trattare la pace con i Numidi e a riconoscere Giugurta re di Numidia.\nIl trattato concluso con i Numidi venne rigettato dal senato e il tribuno della plebe Gaio Mamilio Limetano process\u00f2 Spurio e Aulo, ma quest'ultimo venne discolpato in quanto il fratello si prese tutta la responsabilit\u00e0 e venne condannato all'esilio.\nDurante il suo anno consolare con Marco Antonio Oratore fu estremamente tranquillo e vide il tentativo di conquistare il potere da parte di un tribuno della plebe facilmente represso.\nPartecip\u00f2 alla Guerra sociale al fianco di Lucio Cornelio Silla di cui fu legato. Particolarmente inviso ai suoi soldati per l'eccessiva severit\u00e0 che dimostrava in ogni occasione, fu lapidato dagli stessi probabilmente nell'88 a.C."}
{"id": "1077973", "revid": "616515", "url": "https://it.wikipedia.org/wiki?curid=1077973", "title": "Pira funebre", "text": ""}
{"id": "1077976", "revid": "126257", "url": "https://it.wikipedia.org/wiki?curid=1077976", "title": "Cerinthe major", "text": "Lerba vajola (Cerinthe major ) \u00e8 una pianta della famiglia delle Boraginacee.\nDescrizione.\nHa steli carnosi quasi glabri, di colore blu-verde. Ha foglie spesso macchiate di bianco e fiori tubolari.\nDistribuzione e habitat.\nHa un areale prevalentemente mediterraneo, dalla penisola iberica alle coste dell'ex Jugoslavia. E presente anche nel Canada orientale. Cresce spontaneamente in terreni incolti e lungo strade. Non \u00e8 stato reperito al di sopra degli 800\u00a0m.s.l.m. "}
{"id": "1077980", "revid": "98720", "url": "https://it.wikipedia.org/wiki?curid=1077980", "title": "Erba vajola", "text": ""}
{"id": "1077988", "revid": "1226", "url": "https://it.wikipedia.org/wiki?curid=1077988", "title": "Esperienze al confine della morte", "text": ""}
{"id": "1077989", "revid": "287204", "url": "https://it.wikipedia.org/wiki?curid=1077989", "title": "Antoine Ponroy", "text": "Carriera.\nNel 2006, dopo due anni nelle giovanili del Rennes Ponroy si trasfer\u00ec a parametro zero ai Rangers assieme al compagno William Stanger, raggiungendo il connazionale Paul Le Guen. A Glasgow non riusc\u00ec a giocare neanche una partita in prima squadra ma fu titolare nella squadra riserve come difensore esterno sinistro.\nNel 2007 rientra a giocare in patria nel Championnat National, prima con la maglia del Cannes, poi con quella del Beauvais. Nel 2009 si trasfer\u00ec all'Evian, contribuendo alla salita del club in Ligue 2. Dopo un anno in prestito al Paris Football Club, nel 2011 \u00e8 passato a indossare la maglia del Laval dove non riesce a mettersi in mostra collezionando solo 3 presenze in campionato e 2 in coppa. Dopo una breve esperienza al Vannes, nel 2013 passa all'Orl\u00e9ans con il quale conquista il campionato e la seconda promozione in Ligue 2 della carriera."}
{"id": "1077990", "revid": "104458", "url": "https://it.wikipedia.org/wiki?curid=1077990", "title": "Anders Jacobsen", "text": "Biografia.\nStagioni 2007-2010.\nEsord\u00ec in Coppa del Mondo nella stagione 2006-2007, il 25 novembre 2006 a Kuusamo, ottenendo subito il primo podio (3\u00b0) e, il 17 dicembre successivo a Engelberg, la prima vittoria; concluse secondo assoluto nella classifica generale e vinse il Torneo dei quattro trampolini. Sempre nel 2007 partecip\u00f2 ai Mondiali di Sapporo conquistando l'argento nella gara a squadre. L'anno seguente ai Mondiali di volo di Oberstdorf 2008 vinse la medaglia di bronzo nella competizione a squadre.\nNel 2009 fu presente ai Mondiali di Liberec, durante i quali si aggiudic\u00f2 un altro argento iridato, sempre nella competizione a squadre. Il 2010 fu l'anno dei XXI Giochi olimpici invernali di ; Jacobsen vi prese parte ottenendo il bronzo nella gara a squadre; inoltre si classific\u00f2 9\u00b0 nel trampolino normale e 12\u00b0 nel trampolino lungo. Nella stessa stagione ai Mondiali di volo di Planica increment\u00f2 il palmar\u00e8s con l'argento nella prova individuale e il bronzo a squadre.\nStagioni 2011-2015.\nNel 2011 ai Mondiali di Oslo vinse due argenti, in entrambe le gare a squadre; a fine stagione interruppe la propria attivit\u00e0 agonistica, per riprenderla nel febbraio 2012 in occasione dei Campionati nazionali.\nNella stagione 2013 torn\u00f2 alla vittoria in Coppa del Mondo e ai Mondiali della Val di Fiemme vinse il bronzo nel trampolino lungo. Ai XXII Giochi olimpici invernali di si classific\u00f2 27\u00ba nel trampolino normale, 38\u00ba nel trampolino lungo, 6\u00ba nella gara a squadre, mentre l'anno dopo ai Mondiali di Falun 2015 vinse la medaglia d'oro nella gare a squadre dal trampolino lungo e si classific\u00f2 19\u00ba nel trampolino normale."}
{"id": "1077995", "revid": "161374", "url": "https://it.wikipedia.org/wiki?curid=1077995", "title": "Lo strano caso del dottor Jekyll e mister Hyde", "text": ""}
{"id": "1078001", "revid": "120706416", "url": "https://it.wikipedia.org/wiki?curid=1078001", "title": "Celtic Park", "text": "Il Celtic Park \u00e8 uno stadio situato nell'area Parkhead di Glasgow, in Scozia. Di propriet\u00e0 della societ\u00e0 calcistica del Celtic, ospita le gare casalinghe della formazione bianco-verde. Con una capienza di 61.000 spettatori, \u00e8 il terzo impianto calcistico del Regno Unito (dopo Wembley e l'Old Trafford) e il secondo impianto sportivo in Scozia (dopo Murrayfield). Soprannominato \"The Paradise (il paradiso)\" dai tifosi del Celtic, \u00e8 conosciuto anche come \"Parkhead\" dalla zona in cui \u00e8 situato.\nStoria.\nRistrutturazioni.\nIl club del Celtic si spost\u00f2 nell'attuale luogo dov'\u00e8 situato il Celtic Park nel 1892, dato che per quattro anni (sin dalla fondazione) un altro omonimo e modesto impianto era utilizzato, ma era ubicato altrove. La gradinata principale fu progettata dall'architetto Archibald Leitch, ben conosciuto nel Regno Unito per aver disegnato numerosi stadi tra i quali quelli di Rangers, Hearts, ed .\nTuttavia l'impianto ha visto numerose ristrutturazioni dalla costruzione originaria: nel 1988, anno del centenario del Celtic, fu aggiunta la parte esterna adiacente alla gradinata centrale in mattonato rosso, oggi una delle parti dell'impianto pi\u00f9 conosciute; a met\u00e0 anni 1990, per\u00f2, \u00e8 stata intrapresa la ristrutturazione pi\u00f9 incisiva, che ha visto l'ampliamento dei posti a sedere e l'ammodernamento dell'intero stadio. Questi lavori, fortemente voluti dal nuovo proprietario Fergus McCann, furono attuati per rendere il Celtic Park adeguato alla normativa Taylor (\"Taylor report\"), adottata nel Regno Unito dopo il disastro di Hillsborough, ma anche per rendere lo stadio all'altezza dei maggiori in Europa.\nNel 2004, il club ha annunciato di aver intrapreso miglioramenti che continueranno nel tempo e fanno parte di un programma chiamato \"Club's Five Year Stadium Refurbishment Plan\", che permetter\u00e0 a tempo debito allo stadio di ottenere il riconoscimento a cinque stelle della UEFA, ovvero il massimo per un impianto calcistico che potr\u00e0 anche ospitare finali di UEFA Champions League.\nEventi.\nNel 1938 il Celtic Park ebbe la sua massima affluenza di spettatori, di 92.000 spettatori, quando il Celtic gioc\u00f2 una partita di massima divisione contro i Rangers. Questo dato ufficiale \u00e8 considerato abbastanza gonfiato, e si ritiene che l'affluenza sia stata di circa 83.500 persone.\nDurante gli anni 1990, mentre lo stadio nazionale scozzese di Hampden Park era in ristrutturazione, il Celtic Park ospit\u00f2 varie finali delle coppe nazionali, come quella di Scottish Cup del 1998, e varie partite casalinghe della nazionale di calcio scozzese.\nTra gli eventi extrasportivi, l'impianto ha ospitato diversi concerti musicali: gli Who nel 1976, Bryan Adams e Prince nel 1992, gli U2 nel 1993.\nNel 2002 il Celtic Park si aggiudic\u00f2 il 59.9% delle preferenze di un sondaggio della BBC Radio Five Live sullo stadio preferito del Regno Unito, superando addirittura il Millennium Stadium di Cardiff ed il Lord's Cricket Ground di Londra.\nStruttura.\nDal 1995 lo stadio ha una doppia gradinata continua che copre circa \u00be del campo, mentre un'altra, sempre doppia, \u00e8 solo abbassata per contenere all'interno il \"Museo del Celtic\". I maxi-schermo sono due e mostrano i replay durante i giorni del match.\nLa \"Jock Stein Stand\", dedicata allo storico giocatore e poi allenatore del Celtic che vinse la Coppa dei Campioni, ha una capacit\u00e0 di 13.006 posti a sedere ed \u00e8 situata nella zona ovest dell'impianto, il tradizionale 'Celtic End'. I tifosi ospiti sono solitamente accomodati nella \"Lisbon Lions Stand\", dedicata ai giocatori della memorabile finale vinta di Coppa Campioni, che ha un totale di altrettanti 13.006 posti a sedere. La \"North Stand\", situata nel vecchio anello di chiusura conosciuto come \"The Jungle\", pu\u00f2 accomodare 26.970 persone, mentre la \"South\" o \"Main Stand\" 7.850. Da rilevare che la \"North Stand\" ha da sola una capacit\u00e0 pi\u00f9 ampia di 10 stadi della Scottish Premier League e, nella stagione 2006-2007, di 5 club partecipanti in Premier League. Lo stadio difficilmente arriva alla capacit\u00e0 totale perch\u00e9 per questioni di ordine pubblico gli spettatori vengono spesso divisi in gruppi.\nDinanzi all'entrata dell'impianto sono state erette, nel corso degli anni, delle statue alla memoria di 4 tra i pi\u00f9 importanti personaggi della storia del club biancoverde: Fratello Walfrid (fondatore del club) nel 2005, Jimmy Johnstone (miglior giocatore di sempre) nel 2006, Jock Stein\n(miglior allenatore) nel 2011 e Billy McNeill (miglior capitano) nel 2015.\nCollegamenti esterni.\n Descrizione e galleria"}
{"id": "1078002", "revid": "33689", "url": "https://it.wikipedia.org/wiki?curid=1078002", "title": "Ingiustizia", "text": ""}
{"id": "1078009", "revid": "125447957", "url": "https://it.wikipedia.org/wiki?curid=1078009", "title": "Gabriel's Oboe", "text": "Gabriel's Oboe \u00e8 un brano musicale scritto da Ennio Morricone per il film \"Mission\", candidato all'Oscar come miglior colonna sonora, del 1986. Una versione con le parole, intitolata Nella Fantasia, il cui testo \u00e8 stato scritto da Chiara Ferra\u00f9, ha ottenuto un cospicuo successo internazionale ed \u00e8 stata eseguita da numerosi artisti.\nBrano portante della colonna sonora \u00e8 il tema principale, caratterizzato da una melodia orecchiabile affidata all'oboe, suonata nei momenti salienti tra cui il primo incontro di Gabriel con i Guaran\u00ed.\nIl brano \u00e8 stato ripreso da molti spot televisivi, tra i quali il pi\u00f9 diffuso \u00e8 lo spot della Chiesa Cattolica per la donazione dell'otto per mille.\nPeraltro il motivo iniziale \u00e8 una variazione sulla melodia dell'inno liturgico Veni Creator Spiritus."}
{"id": "1078011", "revid": "40858", "url": "https://it.wikipedia.org/wiki?curid=1078011", "title": "Windows Vista Upgrade Advisor", "text": ""}
{"id": "1078012", "revid": "4252", "url": "https://it.wikipedia.org/wiki?curid=1078012", "title": "William Anderson", "text": ""}
{"id": "1078015", "revid": "599013", "url": "https://it.wikipedia.org/wiki?curid=1078015", "title": "Metafora della scrivania", "text": "La metafora della scrivania, o (metafora del desktop) in informatica, \u00e8 l'analogia con un altro oggetto reale, la scrivania, che si usa per spiegare come l'area del monitor (un qualcosa di virtuale) possa essere utilizzata esattamente come il suo equivalente fisico, appunto il piano della scrivania. \nLa sua implementazione reale \u00e8 il desktop environment (letteralmente \"ambiente della scrivania\"), che ogni produttore di sistemi operativi sceglie di interpretare a suo modo, anche in funzione dell'utenza alla quale \u00e8 destinato il sistema operativo. Questo tipo di implementazione \u00e8 probabilmente la pi\u00f9 usabile e intuitiva per l'utente finale e di fatto presente in quasi tutti i sistemi operativi con interfaccia grafica ad uso desktop computer.\nStoria.\nL'interazione uomo-macchina era comunque mediata dalla presenza degli amministratori di sistema, che risolvevano molti dei problemi quotidiani agli utenti (o li creavano, basta pensare alla letteratura umoristica nata negli anni, come ad esempio le storie sul BOFH).\nPoi, con la nascita del microprocessore, che vide tra i protagonisti Federico Faggin, la potenza di calcolo raggiungeva la scrivania del singolo, e rendeva necessario un approccio facilitato al sistema, visto che l'utente medio non era necessariamente un informatico. In effetti, allo Xerox PARC (\"Palo Alto Research Center\") della Xerox, nei primi anni settanta veniva sviluppata una interfaccia grafica che simulava una scrivania, permettendo all'utente di gestire, tramite delle icone, degli oggetti virtuali che avevano analogie con quelli che quotidianamente utilizzava sulla sua scrivania fisica.\nSfortunatamente, l'alto costo del sistema sul quale girava, lo Xerox Alto, lo rendeva inaccessibile all'utente medio, ed il progetto rimase sperimentale ed usato solo all'interno del PARC. Cionondimeno, ebbe l'effetto di coinvolgere un visitatore allora sconosciuto: Steve Jobs. Questi, durante una visita al PARC nel 1979, prov\u00f2 l'interfaccia grafica e ne intu\u00ec la funzionalit\u00e0, tanto da crearne una per il suo personal computer Lisa, tra i primi della neonata casa Apple.\nAnche questa volta, l'elevato costo del sistema lo rese un fiasco commerciale, ma questo non fece desistere la Apple dal promuovere la nuova forma di interazione che, come per lo Star, comprendeva un mouse, dotato di un solo tasto, e puntava moltissimo sulla semplicit\u00e0 d'uso del sistema basato sulla metafora della scrivania. Dopo questo evento, solo passi avanti: il Macintosh, sempre di Apple, e Microsoft Windows, che hanno reso la metafora della scrivania parte integrante della nostra vita quotidiana.\nBasi psicologiche.\nQuesto paradigma \u00e8 stato teorizzato gi\u00e0 nel 1960 dallo psicologo J. C. R. Licklider nel suo articolo \"La simbiosi uomo-computer\".\nLicklider, psicologo per formazione, era per\u00f2 anche un informatico, in un'era nella quale l'informatica stava appena nascendo, nelle vesti di direttore di un laboratorio nel prestigioso MIT di Boston, Stati Uniti. Ma la neonata ARPA (\"Advanced Research Projects Agency\"), che stava gettando le basi di Internet, intu\u00ec le potenzialit\u00e0 di questo brillante scienziato e lo reclut\u00f2. Tra le sue (e di altri ricercatori) innovative teorizzazioni vi fu la interattivit\u00e0 dell'uomo con la macchina, dovuta inizialmente agli alti costi delle macchine stesse, che per essere sfruttate in modo ottimale dovevano essere usate in modo intensivo, ed occorreva quindi facilitare al massimo l'interazione.\nAltro aspetto oggetto di trattazione fu la ricchezza sensoriale, cio\u00e8 la possibilit\u00e0 di utilizzare dispositivi di vario genere per l'interazione con la macchina. Oggi il tutto \u00e8 scontato, vista la variet\u00e0 di dispositivi di interfaccia, ma allora anche un monitor era un lusso e gli utenti comunicavano con la macchina attraverso le schede perforate, che imponevano lunghi tempi di scrittura di un programma, ed una difficile fase di debugging per gli inevitabili errori che si presentavano durante il lavoro.\nDescrizione della funzionalit\u00e0.\nSu questo piano virtuale possono essere poggiati oggetti elettronici come file o cartelle, ed utilizzati come faremmo con gli oggetti reali che poggiamo sulla scrivania. Cos\u00ec come la scrivania, il desktop \u00e8 lo specchio della personalit\u00e0, delle tendenze e dei gusti del \"proprietario\".\nBasti pensare alla personalizzazione dello sfondo, che spesso \u00e8 un vero e proprio portaritratti, oppure una finestra sulla natura, o quant'altro di personale. Esistono a tal proposito software e servizi internet specializzati che forniscono immagini su temi a scelta che vengono sostituite a frequenza prestabilita, anche pi\u00f9 volte al giorno. La metafora di \"propria scrivania\" \u00e8 cos\u00ec diffusa che qualsiasi sistema operativo prevede la possibilit\u00e0, in caso di multiutenza, di impostare e gestire un desktop distinto per ciascun utente, con impostazioni e contenuti diversi.\nVa inoltre ricordato che \u00e8 buona pratica di prevenzione verso possibili attacchi esterni, distinguere il desktop di amministratore da quello di utente. Come dire che nella \"scrivania dell'amministratore\" ci sono \"cassetti aperti\" che danno accesso a documenti importanti, delicati e riservati.\nLa ricchezza sensoriale.\nCon il crescere della potenza di calcolo delle macchine, nuovi strumenti vengono messi a disposizione dell'utente: dalle prime schede audio ad 8 bit, rudimentali ma efficaci, alle attuali sofisticate apparecchiature con sintesi vocale che trovano posto anche su un economico navigatore satellitare GPS per auto; schermi che riconoscono la pressione come da molti anni abbiamo imparato, ma adesso anche in grado, con un adeguato software, di riconoscere dei caratteri tracciati attraverso uno stiletto attraverso le tecniche di OCR; ancora, efficienti scanner sempre pi\u00f9 compatti che permettono all'utente di una banca di versare tramite uno sportello completamente automatico un assegno, ottenerne una fedele anteprima su monitor e una copia tramite una stampante termica."}
{"id": "1078021", "revid": "1573940", "url": "https://it.wikipedia.org/wiki?curid=1078021", "title": "Palazzo Bardi", "text": "Il palazzo Bardi o Busini-Bardi-Serzelli si trova in via de' Benci 5 a Firenze.\nStoria.\nFu costruito su preesistenze negli anni Trenta del XV secolo per conto della famiglia di banchieri Busini, su disegno forse di Filippo Brunelleschi: \u00e8 quindi evidente la sua grande importanza nel testimoniare, circa quindici anni prima della costruzione di palazzo Medici di via Larga ad opera di Michelozzo, il definirsi della tipologia del palazzo rinascimentale, con cortile centrale, in un momento di significativa crescita urbana promossa dai ceti dirigenti del tempo.\nGiovanni de' Bardi (della linea di Gualtiero, non di quella di Piero, esiliata nel 1343) acquist\u00f2 il palazzo nel 1482: la famiglia gi\u00e0 nel secolo precedente aveva significative propriet\u00e0 di l\u00e0 dal ponte. Agnolo de' Bardi, nipote di Giovanni, fece fare dei lavori di ammodernamenti al palazzo, forse con il concorso di \"Giuliano da Maiano\", ma non ne venne modificato l'assetto generale. Furono chiuse le grandi aperture sul fronte che davano accesso a vari locali adibiti a botteghe (una successione di fornici \u00e8 ancora apprezzabile su via Malenchini e due permangono su via de' Vagellai). Da sottolineare come i lavori, databili tra il 1488 e il 1498, pur giungendo ad esiti formalmente diversi, si sviluppassero in parallelo con quelli dell'antistante palazzo Corsi, ugualmente volti a convertire la pi\u00f9 antica struttura medievale in un palazzo adeguato alla nuova concezione rinascimentale.\nVerso la fine del XVI secolo, come ricorda una lapide sulla facciata, si riuniva in questo palazzo una comitiva di letterati, artisti e musicisti, conosciuta sotto il nome di Camerata fiorentina di casa Bardi, istituita dapprima allo scopo di risuscitare l'antico teatro greco e che pi\u00f9 tardi si occup\u00f2 del melodramma teatrale, tanto che qui si esegu\u00ec per la prima volta il canto dantesco del conte Ugolino, messo in musica da Vincenzo Galilei e si eseguirono le Nuove Musiche di Giulio Caccini. Pi\u00f9 tardi la \"Camerata\" divenne \"Accademia\", trasferendosi nell'odierno palazzo Corsi-Tornabuoni in via Tornabuoni.\nIl palazzo fu abitato dai Bardi fino all'estinzione del ramo familiare a inizio dell'Ottocento, per poi passare ai Bardi Serzelli, che l'hanno abitato fino al 1954, anno della morte del conte Alberto. Successivamente affittato alla Provincia di Firenze, \u00e8 stato da questa scelto negli anni settanta per ospitare il III Liceo Scientifico statale. Nel 1983 ha subito il rifacimento degli intonaci sul fronte di via Malenchini. A partire dal 1990 circa, oramai liberato dalla presenza della scuola e acquistato da una societ\u00e0 immobiliare, \u00e8 stato interessato da un complesso cantiere finalizzato al recupero della fabbrica e alla suddivisione in appartamenti dei grandi ambienti interni, conclusosi nel 2007.\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale, ed \u00e8 sottoposto a vincolo architettonico dal 1913.\nDescrizione.\nLa semplice facciata, sviluppata sui canonici tre piani e graffita con una finta muratura a conci rinnovata nel 1885 (al tempo della propriet\u00e0 di Ferdinando Bardi, comunque da considerare sostanzialmente fedele alle preesistenze), quindi restaurata e integrata nell'ambito del recente intervento, presenta ai lati due scudi con le armi, oramai consunte ma ancora ben leggibili, della famiglia Busini (d'azzurro, a tre fasce increspate d'oro, e alla banda attraversante di rosso, caricata di tre rose d'argento). Da segnalare sul fronte anche la lapide che ricorda come, in questo palazzo, Giovanni Bardi conte di Vernio avesse riunito verso il 1580 la Camerata fiorentina di casa Bardi, in seno alla quale nacque il melodramma.\nDi rilievo l'androne, chiuso sul fondo da una elegante cancellata (presumibilmente databile al Settecento) con sulla rosta l'arme dei Bardi (d'oro, alla banda di losanghe accollate di rosso) accostata da due aquile. Le fasce marcapiano aggettanti sono ornate da volute di fiori, primo esempio di \"stile nuovo\" fiorentino. Semplici finestre centinate si allineano su otto assi. all'esterno si trova murato anche un piccolo tabernacolo con un affresco scarsamente leggibile con la \"Madonna in gloria adorata da una monaca\".\nL'elemento pi\u00f9 interessante \u00e8 il bel cortile centrale porticato sui quattro lati, progettato forse dal Brunelleschi, probabilmente il primo cortile privato signorile a Firenze (dopo i cortili pubblici del Palazzo del Bargello e di Palazzo Vecchio): a pianta quadrata, presenta arcate a tutto sesto con colonne con capitelli corinzi che scandiscono lo spazio. I volumi sono scanditi ad altezza doppia rispetto al modulo usato spesso successivamente del cubo sormontato da semisfera: qui l'altezza delle colonne \u00e8 doppia rispetto all'intercolumnio (a differenza per esempio del loggiato dello Spedale degli Innocenti) e, pur mantenendo dimensioni armoniche, presenta un maggior slancio. Tipicamente brunelleschiana \u00e8 anche la disposizione delle porte che si aprono sul cortile.\n\"Si osservi anche il sonoro androne d'ingresso, con volte a crociera su capitelli pensili strettamente analoghi a quelli del palazzo di Niccol\u00f2 da Uzzano; o lo splendido episodio dei capitelli delle colonne del cortile stesso, che presentano un singolare episodio di protocorinzio appunto brunelleschiano, cui non a caso rispondono i capitelli del cortile della casa di Apollonio Lapi, posta in via del Corso 13, egualmente attribuita all'esordio professionale di Filippo: per la qual cosa piacerebbe datare pure il prezioso testo architettonico protobrunelleschiano di palazzo Bardi anche a prima del 1420\" (Gabriele Morolli).\nAll'interno molte stanze presentano dei soffitti in legno risalenti all'epoca di Agnolo de' Bardi, che li fece uniformare."}
{"id": "1078026", "revid": "28592", "url": "https://it.wikipedia.org/wiki?curid=1078026", "title": "Pietro I il Grande", "text": ""}
{"id": "1078031", "revid": "731511", "url": "https://it.wikipedia.org/wiki?curid=1078031", "title": "William M. Anderson", "text": ""}
{"id": "1078032", "revid": "287204", "url": "https://it.wikipedia.org/wiki?curid=1078032", "title": "Trikala (unit\u00e0 periferica)", "text": "L'unit\u00e0 periferica di Trikala () \u00e8 una delle cinque unit\u00e0 periferiche della Tessaglia, una delle tredici periferie (, \"perifereies\" - regione amministrativa) della Grecia. Il capoluogo \u00e8 la citt\u00e0 di Trikala.\nLa prefettura, di grande richiamo turistico per via dei monasteri di Meteora, confina con le altre prefetture di Karditsa a sud, Arta a sudovest, Giannina ad ovest, Grevena a nord e Larissa ad est.\nAmministrazione.\nPrefettura.\nLa prefettura di Trikala \u00e8 stata abolita a partire dal 1\u00ba gennaio 2011 a seguito dell'entrata in vigore della riforma amministrativa detta \"piano Kallikratis\". La riforma amministrativa ha anche modificato la struttura dei comuni che ora si presenta come descritto nella seguente tabella:\nDal 1997, con l'attuazione della \"riforma Kapodistrias\", la prefettura di Trikala era suddivisa ventitr\u00e9 comuni e tre comunit\u00e0."}
{"id": "1078033", "revid": "11792", "url": "https://it.wikipedia.org/wiki?curid=1078033", "title": "X-Chat", "text": ""}
{"id": "1078034", "revid": "18379", "url": "https://it.wikipedia.org/wiki?curid=1078034", "title": "Sepolcro (disambigua)", "text": ""}
{"id": "1078037", "revid": "183483", "url": "https://it.wikipedia.org/wiki?curid=1078037", "title": "Lev Tolstoy", "text": ""}
{"id": "1078042", "revid": "14691", "url": "https://it.wikipedia.org/wiki?curid=1078042", "title": "Arusha National Park", "text": ""}
{"id": "1078046", "revid": "1318658", "url": "https://it.wikipedia.org/wiki?curid=1078046", "title": "Germinazione", "text": "La germinazione (o germogliazione) \u00e8 una fase del ciclo ontogenetico della pianta attraverso la quale l'embrione contenuto nel seme inizia ad uscire dalla fase di quiescenza. Il seme pu\u00f2 entrare nella fase germinativa in condizioni ambientali (contenuto di acqua, ossigeno e temperatura) adeguate. Alla fase di germinazione seguono accrescimento e sviluppo prima del germoglio e poi della pianta grazie alla formazione di sostanze provenienti dai processi metabolici avvenuti all'interno del seme durante la germinazione e a nutrienti che in seguito la pianta adulta trover\u00e0 nel terreno. \nLa germinazione \u00e8 caratterizzata da una serie di eventi metabolici che si scatenano in seguito all'idratazione del seme e producono sostanze utili allo sviluppo degli apparati che genereranno le parti interrate (radici) e quelle aeree della pianta (fusto, rami e fogliame). Le prime foglioline che si formano ed escono dal terreno iniziano a rinverdire e diventano fotosintetizzanti. Quando nel seme le riserve nutritive saranno esaurite, la nuova piantina sar\u00e0 capace di utilizzare le sostanze utili alla sua crescita che si trovano nel terreno e sar\u00e0 in grado di svolgere il processo di fotosintesi.\nCaratteristiche generali del seme e dell'embrione.\nIl seme \u00e8 uno degli organi della pianta, \u00e8 quiescente, contiene l'embrione ed \u00e8 protetto da un rivestimento esterno costituito da uno o due tegumenti che, in questo ultimo caso sono generalmente di diverso spessore (quello interno \u00e8 pi\u00f9 sottile e membranoso di quello esterno rigido e spesso).\nL'embrione in un seme maturo \u00e8 costituito da foglioline embrionali dette cotiledoni; le due estremit\u00e0 dell'asse del seme sono il meristema apicale del germoglio (chiamato plumula) che dar\u00e0 origine alla parte aerea della pianta e il meristema apicale della radice che originer\u00e0 l'apparato radicale sommerso. I \"cotiledoni\" sono inseriti sotto la plumula e l'asse sottostante \u00e8 una porzione di seme chiamata ipocotile.\nQuando il seme lascia la pianta madre contiene un embrione in un determinato stadio di sviluppo che non \u00e8 lo stesso in ogni seme; in alcuni semi sono visibili, ad esempio, delle bozze fogliari, in altri delle foglioline gi\u00e0 sviluppate; nel meristema radicale talvolta \u00e8 appena visibile un semplice abbozzo di radice, in altri casi \u00e8 presente una vera e propria radichetta che pu\u00f2 gi\u00e0 presentare delle piccole e sottili ramificazioni laterali.\nCi\u00f2 che accomuna tutti i semi, invece, \u00e8 la presenza di riserve nutrizionali in alcune strutture dello stesso, che sono utilizzate durante la germinazione e nelle primissime fasi di crescita della piantina appena nata. Queste riserve si accumulano nei cotiledoni o in alcune strutture cellulari dell'endosperma.\nInoltre, ci\u00f2 che accomuna tutti i tipi di semi \u00e8 il loro stato di disidratazione, con un contenuto di acqua pari al 5-15 % (rispetto all'80-95% di acqua contenuta nella pianta adulta). In questo stato il seme possiede un'elevata capacit\u00e0 di assorbire acqua grazie al suo contenuto proteico (colloidi plasmatici). Le proteine sono maggiormente idratabili rispetto ad altre molecole quali amido e cellulosa contenute nelle pareti cellulari dei vegetali, mentre i lipidi non hanno capacit\u00e0 imbibitorie poich\u00e9 sono molecole idrofobiche. Le molecole di acqua formano numerosi legami idrogeno con le proteine grazie ai gruppi carbonilici (&lt; C=O), ossidrilici (-OH) e amminici (-NH2) delle proteine. Le proteine fortemente idratate possono trattenere fino a 30-40% di acqua per adesione superficiale. \nTutte le superfici idratanti sono chiamate \"Matrici\", ed il potenziale delle superfici idratanti \"Potenziale di matrice\" (PM).\nIntensit\u00e0 imbibitoria dei semi.\nSe si immergono i semi in acqua, essi si rigonfiano aumentando di volume e sviluppando una grande tensione. Il potere imbibitorio del seme \u00e8 un fattore molto importante se si considera il fatto che potrebbe trovarsi in un terreno scarsamente umidificato; normalmente, in queste condizioni le molecole d'acqua sono trattenute dalle particelle del terreno che hanno un elevato potenziale di matrice. L'assorbimento di acqua da parte del seme, comunque, avviene ugualmente grazie alle grandi capacit\u00e0 imbibitorie delle sue proteine; quindi, l'idratazione non avviene per via osmotica o attraverso una modalit\u00e0 attiva, ma vincendo pressioni anche molto elevate: i colloidi nei semi disidratati, infatti, possono superare pressioni di 1000-2000 atmosfere. Questi eventi assicurano l'introduzione di acqua e l'avvio della germinazione. \nMano a mano che l'acqua assorbita aumenta all'interno del seme, il potere imbibente diminuisce facendo rallentare l'ingresso di acqua. Pi\u00f9 specificatamente, quando l'idratazione raggiunge il 20-30% il seme inizia a perdere capacit\u00e0 imbibente e l'acqua continua ad essere assorbita per via osmotica. Si consideri che la quantit\u00e0 di acqua assorbita per imbibizione \u00e8 modesta ma essenziale perch\u00e9 consente alle proteine (soprattutto quelle enzimatiche) di diventare funzionali. \nIdrolisi delle riserve del seme.\nLe riserve nutritizie del seme sono costituite da carboidrati, lipidi e proteine. Le quantit\u00e0 dei nutrienti variano a seconda del tipo di seme e le riserve fosforate sono rappresentate dalla fitina. Nello strato sottostante il tegumento del seme si trova lo strato aleuronico ricco di proteine e fitina; gli amidi si trovano nell'endosperma, accumulati in grosse vescicole intracellulari (amiloplasti), mentre i lipidi sono contenuti in altre vescicole chiamate sferosomi. Altre sostanze presenti nell'endosperma sono le emicellulose che sono raccolte nelle pareti cellulari le quali per questo possono apparire rigonfie all'osservazione microscopica. \nCon l'idratazione per imbibizione del seme, aumentano quantitativamente le proteine enzimatiche; si tratta di proteasi, lipasi, amilasi, emicellulasi e fitasi che sono fondamentali per la metabolizzazione delle sostanze di riserva (rispettivamente proteine, lipidi, amido, emicellulose e fitina). Al termine dei processi metabolici si producono delle sostanze utilizzabili per lo sviluppo embrionale e l'accrescimento delle sue strutture, precisamente si tratta di aminoacidi e peptidi, acidi grassi e glicerolo, maltosio e glucosio, esosi e pentosi, fosfato inorganico e inositolo. L'aumento dei processi metabolici nel seme nella fase imbibitoria \u00e8 stato associato alla riattivazione degli enzimi gi\u00e0 presenti nel seme in questa fase di sviluppo, ma anche ad enzimi di nuova sintesi. \nLa fitasi \u00e8 l'enzima che idrolizza la fitina liberando molecole di fosforo inorganico (Pi), elemento molto importante per il metabolismo e la crescita dell'embrione. L'aumento delle fitasi \u00e8 controllato attraverso un meccanismo di feedback legato alla concentrazione stessa di Pi che, quindi, \u00e8 un regolatore dell'idrolisi di fitina durante la germinazione. Pi\u00f9 precisamente, quando l'utilizzo di Pi \u00e8 intenso, la sua concentrazione nelle cellule deputate alla sintesi di fitasi \u00e8 mantenuta costantemente bassa e queste cellule continuano ad essere stimolate a produrre fitasi; quando l'utilizzo del Pi inizia a rallentare, la sua concentrazione intracellulare aumenta diventando, questo, un fattore inibitorio delle sintesi di fitasi.\nNell'ambito dei processi idrolitici, anche gli ormoni sono sostanze attive importanti. Un noto ormone prodotto dal seme \u00e8 la giberellina (GA) che stimola le cellule dello strato aleuronico del seme a produrre le amilasi. Queste amilasi migrano verso le cellule dell'endosperma amilifero (sottostante lo strato aleuronico) dando inizio all'idrolisi degli amidi qui contenuti. I prodotti di questa idrolisi (zuccheri quali, ad esempio, maltosio e glucosio) sono utilizzati dall'embrione nella fase di riattivazione della sua crescita.\nLa riattivazione della crescita embrionale.\nCon l'aumento delle riserve nutritizie (zuccheri, aminoacidi, calcio, fosforo inorganico, potassio, ecc), l'embrione riprende il suo accrescimento che \u00e8 un processo caratterizzato da un'intensa attivit\u00e0 metabolica con sintesi di acidi nucleici, proteine strutturali ed enzimatiche, lipoproteine, polisaccaridi, ecc.\nUn'intensa sintesi di materiale importante per lo sviluppo embrionale richiede un'elevata disponibilit\u00e0 di energia sotto forma di ATP e questo \u00e8 il motivo per cui, a partire dalle prime fasi della germinazione, si registra un grandissimo incremento dei processi metabilici ossidativi. L'attivazione della respirazione (misurata come consumo di ossigeno) inizia quando il livello di idratazione raggiunge approssimativamente il 50%. Ad un certo punto l'incremento respiratorio subisce un arresto, con il mantenimento costante di consumo di O2 per molte ore. In seguito, il consumo di O2 aumenta nuovamente per la comparsa di nuovi mitocondri pi\u00f9 efficienti all'interno delle cellule embrionali; l'intensit\u00e0 metabolica porta anche al potenziamento del sistema ribosomiale (che inizia nelle fasi precoci dell'idratazione). Questi aspetti cellulari segnano l'avvio di un'intensa ripresa proteosintetica e, quindi, di crescita embrionale.\nLa formazione della plantula.\nLa rottura del tegumento del seme richiede un tempo variabile da poche ore a qualche giorno, a seconda del tipo di seme e delle condizioni ambientali. \nLa fase successiva consiste nell'uscita dal seme della \"radichetta\" che inizia ad affondare nel terreno per diventare la \"radice principale\". Segue, poi, l'uscita della struttura che costituir\u00e0 la parte aerea della pianta, con la formazione della \"plumula\". \nL'uscita dal seme della radichetta e della plumula avviene grazie alla crescita della piantina che avviene sia per distensione cellulare che per formazione di nuove cellule. Distensione e divisione cellulare possono essere simultanee (ad esempio in Prunus \"cerasus\"), ma in certi casi la divisione cellulare precede la distensione cellulare (ad esempio in Pinus \"thunbergii\").\nAccrescimento Embrionale.\nDurante il processo di germinazione le varie strutture embrionali si accrescono in maniera differente a seconda che si tratti di semi ipogei o di semi epigei. \nNei semi epigei (dal gr. \"epigheios\" (agg.), \"epigheion\" (neutro sost.), comp. di \"ep\u00ec\" \u2018sopra\u2019 e \"gh\u00ea\" \u2018terra\u2019) l'ipocotile, che \u00e8 la parte dell'asse embrionale sottostante i cotiledoni, si sviluppa notevolmente (fino o anche pi\u00f9 di 15-30\u00a0cm). In questa tipologia di semi, le foglie cotiledonari escono dal terreno, diventano verdi e fotosintetizzanti e persistono per tempi pi\u00f9 o meno lunghi a seconda del tipo di pianta. Nel seme del ricino, ad esempio, la rottura del tegumento permette l'uscita della radichetta dalla quale successivamente si formano le prime radici laterali e l'ipocotile inizia ad allungarsi uscendo dal terreno e portando fuori il seme (epigeo, dal greco \"ep\u00edgeios\", \"ep\u00ed\" = sopra e \"gh\u00ea\"= terra). Con l'ulteriore allungamento dell'ipocotile, la plumula che si trova tra le basi delle foglie cotiledonari inizia la sua attivit\u00e0 mitotica, allontanandosi per crescita dai cotiledoni: questa fase rappresenta l'avvio della formazione del fusto. La \"plumula\", strutturalmente organizzata, diviene una vera e propria gemma da cui si formano altre foglie e le prime ramificazioni di quella che sar\u00e0 la pianta adulta. \nI semi ipogei (dal gr. \"hyp\u00f3gheios\" (agg.), \"hyp\u00f3gheion\" (neutro sost.), comp. di \"hyp\u00f3\" \u2018sotto\u2019 e \"gh\u00ea\" \u2018terra\u2019) restano ad una certa profondit\u00e0 nel terreno. L'ipocotile non si allunga molto e i cotiledoni, quindi, non escono dal terreno; in questo caso la plumula avvia le sue attivit\u00e0 precocemente. L'ipocotile, che si forma dalla plumula stessa, si accresce ed esce dal terreno: al termine del suo accrescimento, dall'apice del germoglio si formeranno fusto ed appendici laterali della futura pianta adulta. \nTra piante monocotiledoni e dicotiledoni intercorre qualche differenza relativa all'embrione, anche se generalmente il processo di germinazione \u00e8 identico. \nNelle monocotiledoni l'apice del germoglio si trova al lato dell'unica cotiledone, con una forma simile ad uno scudo, per cui \u00e8 detto anche scutello. Lo scutello resta sempre in contatto con l'endosperma amilaceo per assorbirne i nutrienti necessari nelle fasi di accrescimento. Le monocotiledoni tendono a far crescere quasi simultaneamente la radice e la guaina protettiva detta coleottile da cui poi si svilupperanno le foglie, dando precedenza di pochissimo alla radichetta anch'essa ricoperta da una guaina chiamata coleorriza.\nNelle dicotiledoni l'apice del germoglio \u00e8 situato tra le basi delle due dicotiledoni e l'accrescimento interessa generalmente prima la radice e solamente in un momento successivo il germoglio \u00e8 spinto all'esterno del seme, il piccolo stelo si incurva leggermente durante l'uscita dal terreno per proteggere le giovani foglie.\nLe condizioni necessarie alla germinazione sono: \nLa luce non \u00e8 necessaria in quanto l'amido di riserva del seme basta per tutta la durata della germinazione fino all'apertura delle foglioline derivate dai cotiledoni."}
{"id": "1078050", "revid": "28592", "url": "https://it.wikipedia.org/wiki?curid=1078050", "title": "Invasione napoleonica della Russia", "text": ""}
{"id": "1078052", "revid": "1123126", "url": "https://it.wikipedia.org/wiki?curid=1078052", "title": "Tirannio Rufino", "text": "\u00c8 noto sia per la sua \"Storia ecclesiastica\" (traduzione e ampliamento dell'opera omonima di Eusebio di Cesarea) sia, soprattutto, come traduttore in latino delle opere originariamente in greco di alcuni padri della Chiesa, in particolare di quelle di Origene.\nBiografia.\nNato a Iulia Concordia (odierna Concordia Sagittaria), attorno al 345, a quindici anni si rec\u00f2 a Roma divenendo compagno di studi di Sofronio Eusebio Girolamo. Verso il 368 and\u00f2 a vivere ad Aquileia, nella propria regione di origine, dove condusse vita ascetica, inserendosi in un gruppo monastico-clericale. Intorno al 370 Rufino ricevette il battesimo dal vescovo Valeriano e, dopo lo scioglimento del suo gruppo, si trasfer\u00ec in Egitto (373), terra d'origine della vita ascetica cristiana.\nPercorse i deserti del Basso Egitto, incontrando molti celebri monaci. Ad Alessandria frequent\u00f2 maestri rinomati fra cui Didimo il Cieco, che gli fece scoprire i tesori dell'esegesi e della teologia di Origene, senza trascurare altre opere dei Padri della Chiesa di lingua greca, tra cui quelle di Atanasio di Alessandria e dei Cappadoci. Gli anni trascorsi in Egitto furono per Rufino di capitale importanza per la propria formazione spirituale e intellettuale. In quegli anni percorse il deserto egiziano insieme a Melania l'anziana. Verso il 377 Rufino torn\u00f2 a Gerusalemme, dove gli fu affidato un monastero maschile situato accanto a quello femminile eretto da Melania sul Monte degli Ulivi. Le due comunit\u00e0 divennero un centro di attivit\u00e0 spirituale, intellettuale e caritativa. Verso il 390 Rufino fu ordinato sacerdote dal vescovo Giovanni di Gerusalemme.\nNel 393, insieme a Girolamo, fu coinvolto nell'attacco contro Origene e gli origenisti messo in atto da Epifanio di Salamina: Rufino e Giovanni da Gerusalemme si mantennero fedeli alla memoria del maestro alessandrino, mentre Girolamo, rompendo le relazioni con entrambi, si schier\u00f2 a favore di Epifanio. La successiva riappacificazione fra Girolamo e Rufino (397) ebbe breve durata: quest'ultimo, tornato a Roma (398), tradusse il \"Per\u00ec Arch\u00f4n\" di Origene, eliminando le espressioni che non gli sembravano ortodosse. Girolamo, informato da amici romani, si scagli\u00f2 nuovamente contro l'amico di un tempo con una serie di scritti.\nTrasferitosi ad Aquileia (400 circa), Rufino si difese dapprima con due accese \"Apologie\" poi prefer\u00ec conservare un dignitoso silenzio. Si dedic\u00f2 ad una feconda attivit\u00e0 letteraria, soprattutto di traduzione, per far conoscere all'Occidente i Padri greci. Di fronte all'incalzare dei Goti di Alarico (408), abbandon\u00f2 Aquileia e si rifugi\u00f2 prima a Roma, poi nel monastero del Pineto, presso Terracina. Nel 410, subito dopo la caduta e il saccheggio di Roma, Rufino, non sentendosi pi\u00f9 sicuro nel Lazio, si rifugi\u00f2 con alcuni amici in Sicilia, dove mor\u00ec con ogni probabilit\u00e0 nei primi mesi dell'anno successivo (411).\nOpere.\nRufino ebbe una grande importanza per lo sviluppo culturale del cristianesimo occidentale, in quanto con le sue traduzioni egli rese accessibile ai latini il pensiero dei padri greci, in particolare quelle di Origene. Dotato di una buona preparazione letteraria, si prefisse lo scopo morale e intellettuale di ricercare il vantaggio di quanti sono sulla via del progresso. Si possono suddividere le opere di Rufino in due gruppi distinti: opere originali (composizioni personali, per lo pi\u00f9 occasionali) e traduzioni.\nTraduzioni.\nL'opera di traduzione dal greco di Rufino \u00e8 molto importante, in quanto in alcuni casi tali traduzioni sono le uniche testimonianze rimaste delle opere originali e per il mondo di lingua latina esse furono per molto tempo l'unico mezzo attraverso cui le opere di alcuni autori greci.\nOrigene di Alessandria.\nOrigene fu un autore che Rufino ebbe molto a cuore. Ne tradusse il trattato \"\u03a0\u03b5\u03c1\u1f76 \u1f08\u03c1\u03c7\u1ff6\u03bd\" (\"Per\u00ec Arch\u00f4n\", \"De Principiis\"), in quattro libri, gi\u00e0 tradotto da Gerolamo, numerose Omelie su libri biblici e, con ampie riduzioni e modifiche, sia il \"Commento alla Lettera ai Romani\", in 10 libri, sia il \"Commento al Cantico dei cantici\", in 4 libri.\nAltri autori.\nDel cosiddetto Adamanzio (da lui identificato con Origene) tradusse il \"Dialogo sulla retta fede\"; di Panfilo l'\"Apologia per Origene\"; di Sesto, pseudo-filosofo pitagorico - per\u00f2 da Rufino erroneamente identificato con papa Sisto II - le prime 451 \"Sentenze\" (su 610); dello Pseudo-Clemente le \"Recognitiones\" e la breve \"Epistula Clementis ad Jacobum\"; di Eusebio di Cesarea, come detto sopra, tradusse la \"Storia Ecclesiastica\", ridotta in 9 libri e continuata con altri 2 libri da lui composti; di Basilio Magno l\"'Asketik\u00f3n\" e 8 Omelie; di Gregorio di Nazianzo, 9 Omelie; di Evagrio Pontico le \"Sentenze\".\nAlcuni tratti del pensiero di Rufino.\nLe polemiche origeniste e gli attacchi di Girolamo hanno oscurato la figura di Rufino, ma ora si mettono in luce il suo equilibrato comportamento e la sua integrit\u00e0 intellettuale e teologica, e si apprezzano maggiormente i suoi scritti dal punto di vista esegetico, teologico, ascetico, storico.\nPer quanto riguarda l'esegesi, Rufino coglie l'enorme ricchezza della Parola divina, dimostra una certa sensibilit\u00e0 filologica, sviluppa una sua originalit\u00e0 soprattutto rispetto all'interpretazione morale: la pagina biblica deve indirizzare i comportamenti e le azioni di coloro che la studiano.\nCirca la teologia, il nostro autore aderisce fedelmente all'insegnamento tradizionale della Chiesa. Egli si rif\u00e0 alla semplicit\u00e0 della fede dei cristiani. Ha la preoccupazione di conservare la dottrina rivelata: perci\u00f2 nel tradurre le opere di Origene egli elimina affermazioni che riteneva contrarie alla tradizione apostolica o contraddittorie con altre asserzioni ortodosse dello stesso autore, pur conservando anche le finezze del grande Maestro alessandrino.\nPer quanto riguarda l'ascesi, Rufino, spinto dal desiderio di perseguire la perfezione evangelica, trasmette modelli di vita nelle sue opere, presentando i Padri del deserto e traducendo l\"'Asketik\u00f3n\" di Basilio; in tal modo influenz\u00f2 il monachesimo occidentale, divulgando e incoraggiando l'adozione delle Regole basiliane. \u00c8 un maestro di vita spirituale anche per laici impegnati.\nInfine, in rapporto alla storia, Rufino fa conoscere la storia della Chiesa dei primi secoli per confortare i cristiani nelle prove e per aiutarli a riflettere sul significato profondo e salvifico degli avvenimenti passati. Egli contribuisce ad elaborare una teologia cristiana della storia. Nella fede egli riconosce l'importanza dei fatti concreti: attraverso le vicende umane, Dio salva l'umanit\u00e0.\nRufino scrittore e traduttore.\nRufino, dotato di una buona formazione letteraria e di ampie conoscenze di autori cristiani, rivela buone doti di scrittore. Prefer\u00ec tuttavia dedicarsi piuttosto a tradurre scritti altrui, che a comporre opere sue. Ma anche nelle traduzioni egli manifesta la sua competenza; fa un buon lavoro di rielaborazione, di adattamento, di traduzione letterale: Rufino pu\u00f2 essere considerato uno dei pi\u00f9 grandi tra gli antichi traduttori cristiani. Egli si adeguava ai criteri di traduzione del suo tempo, quindi mirava pi\u00f9 a rendere il senso del testo che a farne una versione letterale. Inoltre le modifiche erano spesso apportate per motivi dottrinali e storici: egli modificava in qualche caso l'originale pur senza alterare le linee fondamentali del pensiero dell'autore. Inoltre, Rufino voleva dare ai lettori un'opera che contribuisse al loro progresso spirituale. La traduzione diveniva cos\u00ec un'opera letteraria che non ricalcava passivamente l'originale nella forma, ma che tuttavia rimaneva sostanzialmente fedele al pensiero e allo spirito dell'autore tradotto."}
{"id": "1078081", "revid": "8251317", "url": "https://it.wikipedia.org/wiki?curid=1078081", "title": "Venice in peril", "text": ""}
{"id": "1078090", "revid": "28592", "url": "https://it.wikipedia.org/wiki?curid=1078090", "title": "VI Coalizione", "text": ""}
{"id": "1078092", "revid": "949200", "url": "https://it.wikipedia.org/wiki?curid=1078092", "title": "Donna nuda davanti al giardino", "text": "Donna nuda davanti al giardino \u00e8 un dipinto a olio su tela (130x162 cm) realizzato nel 1956 dal pittore spagnolo Pablo Picasso.\n\u00c8 conservato nel Stedelijk Museum di Amsterdam.\nLa figura risulta sproporzionata, nella sua solidit\u00e0 e grandezza, rispetto all'amaca su cui si trova, leggera e sottile."}
{"id": "1078093", "revid": "944090", "url": "https://it.wikipedia.org/wiki?curid=1078093", "title": "Las Meninas (Picasso)", "text": "Las Meninas \u00e8 un ciclo di 58 dipinti e studi realizzati nel 1957 dal pittore spagnolo Pablo Picasso.\nIl ciclo \u00e8 interamente conservato nel Museu Picasso di Barcellona, per volont\u00e0 dell'artista.\nPicasso, durante gli ultimi anni di attivit\u00e0, dipinse molte re-interpretazioni di quadri di grandi artisti del passato: qui si tratta di Diego Vel\u00e1zquez e le sue \"Las Meninas\"."}
{"id": "1078103", "revid": "1632387", "url": "https://it.wikipedia.org/wiki?curid=1078103", "title": "Piove sul bagnato", "text": "Piove sul bagnato \u00e8 un modo di dire italiano molto usato.\nQuesta espressione trae origine da Giovanni Pascoli che nelle sue \"Prose\" scrive \"Piove sul bagnato: lagrime su sangue, sangue su lagrime\".\nL'espressione in seguito ha avuto molto successo ed \u00e8 rimasta nella lingua comune ad indicare che le disgrazie spesso non vengono mai sole o cos\u00ec appare a chi soffre e crede di essere tormentato dalla sfortuna.\nL'espressione vale anche nel senso opposto quando vuole significare che ai gi\u00e0 favoriti dalla fortuna capita ancora qualcosa di positivo .\nIn inglese un'espressione dal significato simile \u00e8 \"When it rains, it pours\" (Quando piove, diluvia)."}
{"id": "1078110", "revid": "180559", "url": "https://it.wikipedia.org/wiki?curid=1078110", "title": "Zakhia", "text": "Lo Zakhia \u00e8 un gioco che si fa con le lettere, similmente allo scarabeo, ed \u00e8 considerato come il derivato pi\u00f9 razionale delle parole crociate. Il gioco \u00e8 stato inventato da un medico libanese, Fr\u00e9d\u00e9ric Zakhia (1908-1992), ed \u00e8 stato pubblicato in Francia nel 1982 (presso l'editore CEJI).\nNello Zakhia si mettono in gioco le lettere e le conoscenze. Contrariamente a quanto accade nella maggior parte dei giochi da farsi con le lettere, i nomi propri sono non solo autorizzati, ma anche consigliati per vincere. In alcuni casi, se la parola formata \u00e8 in relazione con il tema della casella, i punti si moltiplicano. I nomi comuni, cos\u00ec come i nomi propri, devono trovarsi nel dizionario di riferimento scelto dai giocatori. \nNel 1973 l'autore ha anche pubblicato \"Zakhia, dictionnaire des mots crois\u00e9s et du scrabble\" (pubblicato in Francia dalle Editions du Rocher) e che \u00e8 stato riedito nel 1982 e nel 1991."}
{"id": "1078118", "revid": "1762097", "url": "https://it.wikipedia.org/wiki?curid=1078118", "title": "Eurizzazione", "text": "Il termine eurizzazione, derivato dall'analogo termine \"dollarizzazione\", indica l'adozione dell'euro da parte di uno stato terzo che non fa parte di quei paesi dell'Unione europea che hanno adottato l'euro come moneta nazionale.\nDivieto di eurizzazione per paesi membri dell'UE.\nLa Banca centrale europea ha espresso la propria opposizione all'adozione dell'euro, in via unilaterale, da parte di quei paesi gi\u00e0 membri dell'Unione europea. Questo perch\u00e9 potrebbe essere uno stratagemma per saltare le tappe che ogni paese membro deve superare per entrare effettivamente nell'eurozona.\nTale posizione espressa dalla Banca Centrale Europea \u00e8 stata assunta a seguito dell'ipotesi avanzata dal Fondo Monetario Internazionale di adozione, in via unilaterale di tale moneta, da parte di alcuni paesi dell'Est dell'UE.\nAnche alcuni politici conservatori islandesi, nei mesi precedenti alla grande recessione, hanno proposto di adottare unilateralmente l'euro.\nPaesi eurizzati o in regime di comitato monetario con l'euro.\nAttualmente vi sono diverse valute agganciate (usualmente indicate come \"pegged\") all'euro con bande di fluttuazione limitate dalle rispettive banche centrali. \nA questi si aggiungono due stati che hanno sostituito completamente la loro moneta nazionale con l'euro e adottato quest'ultima come unica moneta di scambio nazionale: il Montenegro e il Kosovo.\nAndorra ha utilizzato l'euro senza nessun trattato con l'Unione europea, prima di firmare un trattato nel 2011 che permette la coniazione di monete euro andorrane dal 2014.\nIl Marco bosniaco \u00e8 la valuta della Bosnia ed Erzegovina ed era fisso ad un marco tedesco in base all'accordo di Dayton, conseguentemente, con l'introduzione dell'euro, il marco bosniaco fu fissato ad un cambio di 1.95583 per euro.\nLa Corona danese, in quanto parte dell'ERM II, \u00e8 tenuta a rispettare una banda del \u00b115%, tuttavia la Danimarca si \u00e8 impegnata a rispettare una banda di fluttuazione pi\u00f9 stretta, del 2.25%.\nIl franco svizzero.\nLa banca nazionale svizzera, tra il 6 settembre 2011 e il 15 gennaio 2015, aveva fissato unilateralmente la quota minima di cambio del franco svizzero a 1,20 contro l'euro, con lo scopo di bloccare la continua rivalutazione e le conseguenze spinte deflazionistiche sul franco, cercando cos\u00ec di aiutare le esportazioni dalla Svizzera. Tale regime, impedendo svalutazioni dell'euro rispetto al franco svizzero sotto la soglia prefissata, unito alla tendenza dei mercati che impediva significative rivalutazioni dell'euro, aveva agganciato \"de facto\" il franco svizzero all'euro, limitando notevolmente la fluttuazione del tasso di cambio.\nNel gennaio 2015, dopo avere negato per alcune settimane che avrebbe intrapreso ulteriori provvedimenti, la BNS (Banca Nazionale Svizzera) ha rimosso il cosiddetto \"cap\", cio\u00e8 la soglia minima di cui sopra; il franco svizzero \u00e8 stato lasciato libero di fluttuare secondo le leggi di mercato, ."}
{"id": "1078142", "revid": "158913", "url": "https://it.wikipedia.org/wiki?curid=1078142", "title": "Acqua tonica", "text": "L'acqua tonica \u00e8 composta da acqua addizionata ad anidride carbonica, zucchero e aromi naturali, tra cui prevale il chinino (in dosi molto inferiori a quelle terapeutiche), che le dona il tipico gusto amarognolo. Fa parte dei cosiddetti \"soft drinks\".\nStoria.\nNel XVIII secolo, come misura per la profilassi della malaria, nelle aree colonizzate dell'India e dell'Africa si miscelavano acqua e chinino in dosi elevate. Per contrastarne lo spiccato gusto amaro e rendere la bevanda gradita alle truppe, invalse l'uso di aggiungervi altre bevande aromatiche, preferibilmente gin. Bench\u00e9 l'acqua tonica non sia pi\u00f9 utilizzata in medicina, il risultante long drink chiamato \"gin and tonic\" \u00e8 ancora largamente in uso al giorno d'oggi. Negli anni recenti si sono prodotte anche altre bevande analcoliche a base di acqua tonica, ad esempio con l'aggiunta di limone. Una caratteristica dell'acqua tonica, \u00e8 che se esposta a raggi ultravioletti, questa risulta fluorescente. Ci\u00f2 \u00e8 dovuto alla presenza di chinino."}
{"id": "1078148", "revid": "404338", "url": "https://it.wikipedia.org/wiki?curid=1078148", "title": "Benessere", "text": "Il benessere (da \"ben\" \u2013 \"essere\" = \"\"stare bene\" o \"esistere bene\"\") \u00e8 uno stato che coinvolge tutti gli aspetti dell'essere umano, e caratterizza la qualit\u00e0 della vita di ogni singola persona all\u2019interno di una comunit\u00e0 di persone (societ\u00e0).\nIl benessere consiste quindi nel miglior equilibrio possibile tra il piano biologico, il piano psichico ed il piano sociale dell'individuo; la condizione di benessere \u00e8 di natura dinamica.\nDescrizione.\nIl concetto di benessere nel corso degli anni ha subito numerose modifiche e ampliamenti, che hanno condotto ad una visione del termine pi\u00f9 ampia e completa, non pi\u00f9 incentrata sull'idea di assenza di patologie, ma come uno stato complessivo di buona salute fisica, psichica e mentale.\nQuesta visione \u00e8 punto cardine di molte discipline e correnti di pensiero filosofico, occidentali e orientali, con recenti conferme in campo medico-scientifico.\nComunemente il benessere viene percepito come una condizione armonica tra uomo e ambiente, risultato di un processo di adattamento a molteplici fattori che incidono sullo stile di vita.\nAnche nel rapporto della Commissione Salute dell'Osservatorio europeo su sistemi e politiche per la salute (a cui partecipa il distaccamento europeo dell'OMS) \u00e8 stata proposta definizione di benessere come \"lo stato emotivo, mentale, fisico, sociale e spirituale di ben-essere che consente alle persone di raggiungere e mantenere il loro potenziale personale nella societ\u00e0\". Come si legge nel Rapporto, tutti e cinque gli aspetti sono importanti, ma ancora pi\u00f9 importante \u00e8 che questi siano tra loro equilibrati per consentire agli individui di migliorare il loro benessere.\nIl concetto di benessere \u00e8 una nozione in costante evoluzione: seguendo la piramide di Maslow, col passare del tempo la realizzazione dei bisogni fondamentali e di alcuni desideri considerati un tempo difficilmente raggiungibili porta alla nascita di altri bisogni e desideri.\nIl benessere nella legislazione.\nIl primo impegno a porre in essere una strategia globale della salute per tutti, assunto dall'Organizzazione mondiale della sanit\u00e0 (OMS), risale al 1978 con la \"Dichiarazione di Alma Ata\" e prende forma con la \"Carta di Ottawa\" (Conferenza Internazionale per la Promozione della Salute del 1986): stabilisce la definizione del concetto di promozione della salute come risorsa della vita quotidiana che mira al benessere.\nIn tale documento viene chiarito che la promozione della salute deve portare a condizioni di vita e di lavoro sicure, stimolanti, soddisfacenti, alla protezione degli ambienti naturali e artificiali, alla conservazione delle risorse naturali; deve consentire una valutazione sistematica degli effetti dell'ambiente sul benessere delle persone e garantire strategie e azioni mirate ad indurre cambiamenti nel singolo e nella collettivit\u00e0.\nLa promozione della salute e del benessere passa quindi necessariamente attraverso mutamenti nell'organizzazione sociale e ambientale, e l'adozione di politiche pubbliche coordinate e tese a favorire e sviluppare beni e servizi pi\u00f9 sani, ambienti igienici e non pericolosi, attraverso cambiamenti legislativi coerenti.\nIn fermento \u00e8 la situazione legislativa in Italia (proposte di legge Lucchese e Pellegrino) dove la difficolt\u00e0 di raggiungere un accordo a livello nazionale ha incentivato l'emanazione di varie leggi a livello regionale che mirano, tra l'altro a definire e regolamentare le cosiddette \"discipline bio-naturali del benessere\". Queste Leggi Regionali, relative a pratiche mediche alternative spesso prive di riscontri clinici e scientifici accertati, sono per\u00f2 attualmente oggetto di ricorso relativamente alla competenza delle regioni all'individuazione delle figure professionali ad esse collegate. \nBenessere negli ambienti di vita.\nCon \"Benessere negli ambienti di vita\" si individuano le condizioni igienico-sanitarie e di sicurezza nei luoghi di vita (casa, lavoro, ambienti ricreativi ecc.) che assicurano la tutela della salute dei fruitori. Per la realizzazione di un'ottimale condizione di salubrit\u00e0 ambientale \u00e8 indispensabile valutare parametri riguardanti microclima, rumore, illuminazione, radiazioni e inquinamento indoor (chimico, fisico, biologico). I principali fattori di rischio in ambienti di vita sono riconducibili all'esposizione a fumo di tabacco ( monossido di carbonio, PM10, composti organici volatili), ossidi di azoto, radon, amianto, polveri e idrocarburi policiclici aromatici, alle esposizioni ai prodotti di combustione delle stufe, impianti di riscaldamento e a formaldeide e VOCs derivante da mobili e prodotti per la casa.\nL'origine di patologie quali malattie respiratorie, polmoniti, raffreddori e allergie sono imputabili (negli ambienti indoor) alla presenza di microrganismi patogeni (batteri, funghi e virus), allergeni, pollini e muffe associati a esalazioni umane, mobili, tappeti, animali e umidit\u00e0 nei muri. \nSono riconosciute specifiche malattie legate alla permanenza in edifici e locali non salubri quali la SBS (sick building syndrome) e la BRI (building related illness).\nBenessere organizzativo nel lavoro.\nPer \"Benessere organizzativo\" si indicano tutte le misure volte a promuovere e tutelare il benessere fisico, sociale e psicologico di tutti i lavoratori.\nNumerosi elementi concorrono al raggiungimento del benessere organizzativo, sia di natura individuale (progresso di carriera, autonomia, responsabilit\u00e0, riconoscimenti, soddisfazione..), sia dal punto di vista dell'organizzazione globale (cooperazione, flessibilit\u00e0, mobilit\u00e0, sicurezza, fiducia..).\nI cambiamenti organizzativi e il clima di competizione sono spesso cause scatenanti di conflitti di ruolo, cattiva gestione delle risorse umane e non, insoddisfazione e demotivazione personale. Fondamentale \u00e8 l'impegno da parte non solo dei singoli lavoratori ma soprattutto dell'organizzazione aziendale di prevenire tali disagi e contrasti, agendo su pi\u00f9 fronti, al fine di eliminare o almeno ridurre tali problemi. Dare una definizione precisa di benessere lavorativo non \u00e8 cos\u00ec semplice. \nEsso risulta essere combinazione di pi\u00f9 elementi e figure, nel caso individuale, come la capacit\u00e0 di adattarsi e valorizzarsi all'interno di un ambiente lavorativo, secondo le proprie competenze e capacit\u00e0, integrandole e condividendole con i colleghi, al fine di conseguire un comune obiettivo di crescita e produttivit\u00e0.\nI fattori che contribuiscono a minare la condizione di benessere negli ambienti e luoghi di lavoro sono principalmente la mancanza di organizzazione e programmazione del lavoro, la fatica, i ritmi veloci, l'incertezza relativa al ruolo da svolgere, la mancanza di controllo del proprio lavoro, le richieste superiori alle proprie capacit\u00e0, la cattiva strutturazione e vivibilit\u00e0 dei luoghi di lavoro.\nUn lavoratore quotidianamente si trova a gestire molteplici situazioni, prendere decisioni sotto pressione, conseguire risultati: tutte queste azioni possono originare stress, e ad esse vanno sommate ulteriori condizioni, quali relazioni e comunicazione interpersonale, fattori di igiene del lavoro.\nLa mancata realizzazione di una buona cooperazione tra singolo e organizzazione lavorativa pu\u00f2 comportare numerosi problemi per entrambe le parti, di carattere economico (riduzione della produttivit\u00e0, conflitti interni, forti tensioni) e di carattere psicosomatico (derivanti da fenomeni quali sindrome da burnout, mobbing).\nBenessere alimentare.\nLa sicurezza e qualit\u00e0 alimentare concorrono entrambe alla costituzione del concetto pi\u00f9 generale di benessere. La rapida modernizzazione dei processi di produzione alimentare, nonch\u00e9 l'impiego di nuovi coadiuvanti tecnologici, additivi ha reso necessario operare in questo settore per elevare il grado di tutela della salute e degli interessi dei consumatori, prevenendo le patologie legate all'assunzione di alimenti contaminati. Fondamentali sono i concetti introdotti dal Regolamento CE 178/02 \"Pacchetto Igiene\" in campo alimentare, quali una maggiore armonizzazione delle leggi tra i vari stati e le loro applicazioni, il concetto di Haccp, rintracciabilit\u00e0 e tracciabilit\u00e0 dei prodotti, maggiore coinvolgimento e responsabilizzazione delle parti coinvolte nel processo produttivo, l'istituzione dell'Autorit\u00e0 Europea sulla sicurezza alimentare, formazione ed educazione dei consumatori al fine di instaurare un rapporto di dialogo-fiducia con le aziende, valorizzando le entit\u00e0 produttive conformi alle norme vigenti. \nSono molte in Italia le associazioni e gli enti che si occupano di segnalare l'eventuale presenza di sostanze tossiche e/o nocive negli alimenti e nei prodotti utilizzati per l'igiene e la cura della persona. Tra queste ricordiamo Coldiretti, Altroconsumo, Il Salvagente e Il Fatto Alimentare.\nI principali fattori di rischio legati all'assunzione di alimenti contaminati sono legati alla trasmissione di malattie infettive causate dalla presenza di microrganismi patogeni e dalle tossine da loro prodotte, metalli pesanti, residui di sostanze tossiche, prodotti fitosanitari. Secondo una visione pi\u00f9 ampia, il Benessere Alimentare si consegue rispettando l'interazione tra sicurezza-qualit\u00e0-tipicit\u00e0 dei prodotti.\nIgiene personale.\nOggi generalmente la maggior parte delle persone vive in condizioni igieniche soddisfacenti, tuttavia questo aspetto non deve essere sottovalutato.\nInfatti, la cura igienica della propria persona, della pulizia del corpo e dell'abbigliamento \u00e8 un indice indispensabile per mantenersi in buona salute.\n\u00c8 un impegno tener conto di tutti questi aspetti quotidianamente ed \u00e8 conveniente dividere in quattro momenti nella giornata il tempo da dedicare alla cura della propria persona (dopo il risveglio con il compimento delle funzioni fisiologiche e successivi lavaggi, durante la colazione del mattino da consumare nel modo adeguato per conciliare il fabbisogno calorico e la preparazione per affrontare la giornata, all'ora del pranzo e infine prima di coricarsi).\nInoltre, si pu\u00f2 indicare come avvertenza per una buona igiene personale il fatto di fare ogni giorno il bagno o la doccia, pratica considerata soggettivamente nel senso che non tutti la ritengono necessaria. A sostegno di questo si ricorda che il bagno d\u00e0 un notevole effetto psicologico in quanto crea un forte senso di benessere.\nBenessere digitale.\nIl benessere digitale \u00e8 uno stato di buona salute psicofisica derivante da un rapporto sano con le tecnologie digitali.\nImplicazioni a livello individuale.\nLa ricerca del benessere, oggi identificato anche con il termine inglese di \"wellness\", ha portato allo sviluppo di un settore commerciale-turistico che mira a far raggiungere ai propri clienti uno stato di completo relax con diversi trattamenti, da quelli tradizionali (ad esempio sauna, massaggi, yoga) a quelli legati alla medicina alternativa o a pratiche genericamente di estrazione New Age.\nA differenza della medicina tradizionale, che persegue principalmente il benessere fisico del corpo, queste tecniche, ad oggi ritenute prive di fondamento scientifico (poich\u00e9 non ancora verificate e studiate a sufficienza), mirano ad ottenere effetti migliorativi anche sugli altri aspetti dell'essere umano, in una visione pi\u00f9 olistica.\nNella societ\u00e0 moderna, si tende spesso a sottovalutare la differenza tra benessere e soddisfazione. Il primo fornisce un piacere, seppur momentaneo e non duraturo. Al contrario, una gratificazione personale, anche se non va raggiunta necessariamente attraverso piaceri immediati, porta ad un risultato appagante nel tempo."}
{"id": "1078151", "revid": "438678", "url": "https://it.wikipedia.org/wiki?curid=1078151", "title": "Chunk (informatica)", "text": "Un chunk \u00e8 un blocco di memoria residente nello heap\nComposizione.\nOgni chunk \u00e8 composto da un header (o intestazione) di dimensione costante 8 byte seguito da uno spazio di memoria variabile, la cui dimensione minima \u00e8 la stessa utilizzata per l'intestazione e cresce seguendo l'ordine dei suoi multipli:\nChunk allocato.\nLo schema per la rappresentazione di un singolo chunk gi\u00e0 allocato in memoria \u00e8 il seguente:\n Header: [prev_size + size]\n Dati: [user_data]\nChunk libero (non-allocato).\nLo schema per la rappresentazione di un singolo chunk libero in memoria \u00e8 il seguente:\nLe funzioni di prev_size e size non cambiano, fatta eccezione per user_data che invece potr\u00e0\nassumere un valore di lunghezza pari a 0 byte.\n Header: [prev_size + size + FD pointer + BK pointer] \n Dati: [user_data]\nOperazioni coi chunk.\nNel linguaggio di programmazione C la gestione dei chunk avviene via 2 funzioni fondamentali:\nAllocazione (malloc).\nPer allocazione si intende l'atto di riservare dello spazio in memoria, allo scopo di conservare in esso i dati \nessenziali per il corretto funzionamento del programma.\nUn esempio di porzione di codice per l'allocazione di un chunk con user_data uguale a 128 byte\npu\u00f2 essere il seguente:\n int main(void) {\n char *chunk = (char *)malloc(128);\n return 0;\nDobbiamo ricordare che per le regole della composizione di un chunk, il comando malloc(0) risulter\u00e0 in un chunk\ndi 16 byte (8 byte di intestazione + 8 byte minimi per user_data).\nDeallocazione (free).\nPer deallocazione si intende l'atto di liberare uno spazio in memoria precedentemente allocato, e renderlo dunque\nriutilizzabile per successive allocazioni.\n\"N.B: La mancata deallocazione di un chunk dopo il suo utilizzo \u00e8 la prima causa dei memory leak\"\n int main(int argc, char **argv) {\n char *chunk = (char *)malloc(4*sizeof(char)); // allocazione\n strncpy(chunk, argv[1], 4); // utilizzo\n free(chunk); // deallocazione\n return 0;"}
{"id": "1078153", "revid": "1272592", "url": "https://it.wikipedia.org/wiki?curid=1078153", "title": "Toofast", "text": ""}
{"id": "1078155", "revid": "124288848", "url": "https://it.wikipedia.org/wiki?curid=1078155", "title": "Jean-Luc Nancy", "text": "Biografia.\nDopo aver completato gli studi di filosofia a Parigi, ottiene il suo dottorato con un lavoro su Immanuel Kant con Paul Ric\u0153ur. Nel 1968 diventa assistente all\"'Universit\u00e9 Marc Bloch\" a Strasburgo dove successivamente occuper\u00e0 una cattedra. Ha insegnato anche a Berkeley, Berlino, Irvine e San Diego.\nAlla fine degli anni '80 e all'inizio degli anni '90, Nancy ha sofferto di gravi problemi medici. \u00c8 stato sottoposto a un trapianto di cuore e il suo recupero \u00e8 stato reso pi\u00f9 difficile da una diagnosi di cancro a lungo termine. Smise di insegnare e di partecipare a quasi tutti i comitati con cui era impegnato, ma continu\u00f2 a scrivere. Molti dei suoi testi pi\u00f9 noti furono pubblicati durante questo periodo. Un resoconto della sua esperienza, L'intrus (L'intruso),\u00e8 stato pubblicato nel 2000. \nLa regista Claire Denis ha realizzato almeno due film ispirati a Jean-Luc Nancy e alle sue opere. Molti altri artisti hanno lavorato anche con Nancy, come Simon Hanta\u00ef, Soun-gui Kim e Phillip Warnell. Nancy ha scritto del regista Abbas Kiarostami e ha recitato in primo piano nel film The Ister.\nNancy \u00e8 morto il 23 agosto 2021 all'et\u00e0 di 81 anni.\nPensiero.\nIl suo pensiero si \u00e8 articolato su diversi piani. Dalla riflessione pi\u00f9 strettamente politica (di particolare importanza le sue ricerche sulla comunit\u00e0 e le pi\u00f9 recenti sulla decostruzione del Cristianesimo) a quella pi\u00f9 vasta sull'arte e l'estetica (significativo in questa direzione il testo \"Le Muse\"). Molto interesse hanno suscitato i suoi libri autobiografici sulla condizione di trapiantato di cuore (\"Corpus\" e \"L'intruso\"). Ha collaborato con numerosi artisti, in diversi campi: Claudio Parmiggiani, Claire Denis, Mathilde Monnier, Abbas Kiarostami, Simon Hanta\u00ef."}
{"id": "1078161", "revid": "106324", "url": "https://it.wikipedia.org/wiki?curid=1078161", "title": "Sou Hav", "text": ""}
{"id": "1078162", "revid": "106324", "url": "https://it.wikipedia.org/wiki?curid=1078162", "title": "So Hao", "text": ""}
{"id": "1078166", "revid": "106908", "url": "https://it.wikipedia.org/wiki?curid=1078166", "title": "Vann", "text": ""}
{"id": "1078173", "revid": "110157", "url": "https://it.wikipedia.org/wiki?curid=1078173", "title": "Lucio Postumio Albino (console 234 a.C.)", "text": "Biografia.\nFu eletto console romano nel 234 a.C., quando combatt\u00e9 contro i Liguri, vincendoli.\nEletto nuovamente console nel 229 a.C., guid\u00f2 la guerra contro gli Illiri di cui sconfisse nel 228 a.C. la regina, Teuta.\nNel 216 a.C., durante la seconda guerra punica, fu inviato nella Gallia Cisalpina come pretore. Eletto ancora console per l'anno successivo, il 215 a.C., non pot\u00e9 prendere possesso della carica perch\u00e9, sconfitto dai Galli Boi nella Battaglia della Selva Litana fu ucciso in battaglia. I Galli Boi usarono la sua testa per farne una coppa per libare agli dei."}
{"id": "1078174", "revid": "93556", "url": "https://it.wikipedia.org/wiki?curid=1078174", "title": "Lokendra Bahadur Chand", "text": "\u00c8 uno dei principali sostenitori della monarchia. Durante i primi due mandati non apparteneva ad alcun partito politico, ma a partire dal 1997 ha rappresentato il Rastriya Prajatantra Party (RPP), di tendenze conservatrici e monarchiche. Il quarto mandato \u00e8 iniziato l'11 ottobre 2002, appena una settimana dopo la destituzione, da parte del re Gyanendra, del governo guidato da Sher Bahadur Deuba. Chand \u00e8 stato forzato a rassegnare le dimissioni nel 2003 dopo le proteste di massa e l'intensificazione della guerra civile contro i ribelli del partito maoista."}
{"id": "1078175", "revid": "122733940", "url": "https://it.wikipedia.org/wiki?curid=1078175", "title": "Krishna Prasad Bhattarai", "text": "\u00c8 stato presidente del partito del Congresso Nepalese per circa 20 anni, dal 12 febbraio 1976 all'11 maggio 1996."}
{"id": "1078181", "revid": "1318658", "url": "https://it.wikipedia.org/wiki?curid=1078181", "title": "Bolle di Magadino", "text": "Le Bolle di Magadino \u00e8 un'area naturale protetta situata in Svizzera, alla confluenza del Ticino nel lago Maggiore. Si tratta di un importante biotopo in cui nidificano (o sostano durante le migrazioni) molte specie di uccelli.\nStoria.\nL'area \u00e8 stata inizialmente interessata, a partire dal 1888, da lavori di arginatura, che hanno modificato il percorso della foce del Ticino nel punto in cui si getta nel Lago Maggiore. Gli argini sono stati completati intorno al 1908, e a partire dal 1918 sono cominciati i lavori di bonifica del Piano di Magadino.\nNell'ambito dell'opera di drenaggio, vennero costruite nel 1924 delle dighe per regolare il flusso del fiume. I terreni della piana cos\u00ec ottenuti furono messi a regime di coltura durante la seconda guerra mondiale, per far fronte alle carestie dovute al conflitto.\nNel dopoguerra i lavori di bonifica continuarono, prima con la costruzione negli anni cinquanta di canali di bonifica, poi con la costruzione di una diga sulla Verzasca (1965).\nA seguito di questi lavori, la zona ha visto la vegetazione cambiare lentamente, passando da prevalentemente palustre e a canneto, a prevalentemente boschiva.\nIl sito \u00e8 gestito dal 1975 dalla fondazione \"Bolle di Magadino\".\nA partire dal 1979 la zona \u00e8 stata denominata \"riserva cantonale\", con un'ordinanza di protezione a tutela del territorio.\nLa zona delle Bolle \u00e8 stata iscritta nel 1982 alla Convenzione di Ramsar dell'UNESCO per la tutela delle aree umide.\nNel 1994 \u00e8 stato aperto un centro d'inanellamento per i volatili migratori, che fa parte di una pi\u00f9 vasta rete di osservatori legati ad un progetto di ricerca europeo (\"European-African Songbird Migration Network\") coordinato dall'Universit\u00e0 di Oldenburg che studia i moti migratori dei passeriformi tra Europa e Africa.\nDallo studio \u00e8 emerso che nonostante le piccole dimensioni, l'area delle Bolle di Magadino, \u00e8 una delle aree di transito e sosta di volatili pi\u00f9 frequentate durante i passaggi migratori."}
{"id": "1078185", "revid": "16066", "url": "https://it.wikipedia.org/wiki?curid=1078185", "title": "Pentapoli marittima", "text": ""}
{"id": "1078190", "revid": "35707", "url": "https://it.wikipedia.org/wiki?curid=1078190", "title": "Tokio-Ga", "text": ""}
{"id": "1078191", "revid": "287204", "url": "https://it.wikipedia.org/wiki?curid=1078191", "title": "Guerra patriottica", "text": ""}
{"id": "1078192", "revid": "1226", "url": "https://it.wikipedia.org/wiki?curid=1078192", "title": "Guerra Patriottica", "text": ""}
{"id": "1078197", "revid": "228587", "url": "https://it.wikipedia.org/wiki?curid=1078197", "title": "Postumio", "text": ""}
{"id": "1078199", "revid": "22643", "url": "https://it.wikipedia.org/wiki?curid=1078199", "title": "Regioni augustee", "text": ""}
{"id": "1078215", "revid": "2028514", "url": "https://it.wikipedia.org/wiki?curid=1078215", "title": "Exchange-traded commodity", "text": "Una exchange-traded commodity (ETC) \u00e8 uno strumento finanziario ibrido (contratto derivato), emesso da societ\u00e0 Special Purpose Vehicle (SPV) \na fronte dell'investimento diretto nelle materie prime fisiche (ad esempio l'argento, l'oro, il palladio e il platino) \no, pi\u00f9 spesso, in contratti derivati sulle materie prime (beni coloniali, bestiame, fonti energetiche, materie agricole, metalli industriali e metalli preziosi).\nIl prezzo degli ETC \u00e8 pertanto legato direttamente o indirettamente all'andamento del sottostante, \nesattamente come il prezzo degli ETF \u00e8 legato al valore dell'indice a cui fanno riferimento.\nSono ibridi perch\u00e9, investendo su merci o panieri di merci, non sono identificabili per ci\u00f2 che riguarda l'armonizzazione.\nMolti ETC possono essere venduti allo scoperto (short selling), puntando cio\u00e8 al ribasso del loro prezzo, oppure possono essere posizionati con effetto leva (leveraged) per amplificarne le variazioni di prezzo, sia al rialzo che al ribasso.\nA differenza di altri ETF, gli ETC sulle materie prime non distribuiscono dividendi.\nLa banca depositaria a differenza dei fondi non \u00e8 di fondamentale importanza.\nGli ETC assicurano un semplice ed immediato accesso ad una vasta gamma di commodity e sono quotati nelle pi\u00f9 importanti borse europee.\nTra i fattori di rischio vi sono la possibilit\u00e0 che il prezzo dell'ETC scenda intaccando il capitale, il rischio cambio (sono quotati in dollari americani) e la probabilit\u00e0 che la quotazione dell'ETC non segua il prezzo corrente (spot) della materia prima se collegata a contratti su prezzi futuri (futures)\nItalia.\nAl 30 maggio 2012 su Borsa Italiana risultavano negoziati 162 ETC correlate a indici di materie prime singole e aggregate. A marzo 2011 gli ETC negoziati erano 82.\nVengono negoziati sulla borsa di Milano nel mercato ETFplus nel segmento METC.\nIl mercato ETF plus, grazie alla quotazione in tempo reale degli ETC, rende pi\u00f9 facile l'accesso al mercato delle materie prime, in maniera semplice, trasparente e con potenziale elevata liquidit\u00e0."}
{"id": "1078216", "revid": "484362", "url": "https://it.wikipedia.org/wiki?curid=1078216", "title": "Chiesa palatina", "text": "Sono dette chiese palatine quelle costruzioni o parti di costruzioni che non venivano considerate di propriet\u00e0 della chiesa cattolica, ma del \"palazzo\" cio\u00e8 del regnante. Tale distinzione era molto importante in particolare dall'XI secolo in poi, dopo la decisione di papa Leone IX di far valere la Donazione di Costantino che riconosceva alla chiesa cattolica il possesso di \"tutte le chiese di Dio al mondo\". Perci\u00f2 quando un regnante si faceva costruire una cappella privata nel proprio palazzo, per distinguerla da tutte le altre chiese e cappelle cristiane (ritenute di propriet\u00e0 del papa), la si chiamava appunto \"palatina\". \nTale appellativo pass\u00f2 poi a designare le cappelle private di ogni tipo, da quelle dei capi di Stato a quelle militari. Volendo imporre la propria presenza anche in queste propriet\u00e0 private, a moltissime chiese palatine fu in seguito concesso il beneficio ecclesiastico con patronato, il che legava la struttura al servizio della chiesa sorvolando sulla questione della mera propriet\u00e0. Solo con il concordato dei Patti Lateranensi del 1929 la questione venne risolta con la rinuncia dello Stato a ogni pretesa sulle chiese palatine.\nLe chiese palatine si distinguevano dalle altre chiese essenzialmente per le seguenti peculiarit\u00e0:\nTra le pi\u00f9 note chiese palatine \u00e8 quella di Santa Barbara a Mantova, inserita nel complesso del Palazzo Ducale, storicamente conosciuta soprattutto perch\u00e9 autorizzata a ospitare riti diversi da quelli cattolici, nonch\u00e9 concerti di musica profana. \u00c8, tra l'altro, una delle poche chiese palatine a fregiarsi del nome di \"basilica\", assieme alle \"basiliche palatine pugliesi\" del Regno delle Due Sicilie e, storicamente, la Basilica di San Marco a Venezia."}
{"id": "1078221", "revid": "2014155", "url": "https://it.wikipedia.org/wiki?curid=1078221", "title": "Francesco Luigi di Borbone-Conti", "text": "Figlio di Armando di Borbone-Conti (1629-1666), primo principe di Conti, e di Anna Maria Martinozzi-Mancini (1637 \u2013 1672, nipote del cardinale Mazarino), era conte di La Marche, conte di Clermont, principe di La Roche-sur-Yon. Divenne il 3\u00ba principe di Conti alla morte del fratello Luigi-Armando I di Borbone-Conti, avvenuta il 9 novembre 1685.\nBiografia.\nFratello cadetto di Luigi-Armando I di Borbone-Conti (1661-1685), 2\u00ba principe di Conti, ebbe come padrini di battesimo lo zio Grand Cond\u00e9 e come madrina la zia, la duchessa di Longueville.\nConsiderato un ragazzo intelligente, ricevette un'eccellente istruzione e si distinse per la sua indipendenza di giudizio e le sue gradevoli maniere. Queste qualit\u00e0, unite all'appartenenza ad una famiglia prestigiosa, furono giudicate \u201cpericolose\u201d da Luigi XIV che ne diffid\u00f2 e lo tenne a distanza. Nel 1683 partecip\u00f2 con il fratello Luigi-Armando all'assedio di Courtrai e Dixmude e nell'anno successivo si distinse nell'assedio della citt\u00e0 di Lussemburgo, ove, alla testa dei suoi granatieri, condusse l'assalto ad un bastione. Nel 1685 assistette, sempre con il fratello Luigi-Armando, i seguaci dell'imperatore d'Ungheria, contribuendo alla disfatta dei turchi a Gran.\nDa l\u00e0 scrisse alcune lettere nelle quali si faceva burla di Luigi XIV chiamandolo \u00abre del teatro\u00bb. Le lettere furono intercettate e questa canzonatura gli procur\u00f2, al suo rientro in Francia, un temporaneo esilio nel Castello di Chantilly. Divenuto 3\u00ba principe di Conti alla morte del fratello, ottenne il 2 giugno 1686 dal re l'onorificenza di Cavaliere dell'Ordine di Santo Spirito, oltre che la qualifica di Principe di sangue reale, grazie alle istanze dello zio, il Gran Cond\u00e9.\nScoppiata la Guerra della Lega di Augusta il 25 settembre 1688, Francesco Luigi part\u00ec come semplice volontario per partecipare all'assedio di Philippsbourg. Nel maggio dell'anno dopo segu\u00ec il suo amico intimo duca di Luxembourg nelle Fiandre e prese parte alla vittoria di Fleurus nel 1690. Due anni dopo partecip\u00f2 all'assedio di Mons e a quello di Namur, ottenendo il grado di luogotenente generale. Partecip\u00f2 alla battaglia di Neerwinden nel 1693.\nRientrato a corte con l'aureola di un gran prestigio militare entr\u00f2 nelle grazie del Gran Delfino Luigi di Francia (1661-1711), il che gli permise di ottenere anche il favore del re Luigi XIV. Insieme al delfino partecip\u00f2 alla campagna delle Fiandre del 1694, tornando a corte a fine settembre dello stesso anno.\nAlla morte del cugino Giovanni Luigi Carlo, duca di Longueville, avvenuta quell'anno, Francesco Luigi pretese, conformemente al testamento del defunto cugino, il principato di Neuch\u00e2tel divenendo cos\u00ec rivale della sorella del duca, Maria d'Orl\u00e9ans-Longueville, duchessa di Nemours (1625-1707). Nonostante che il tribunale si fosse pronunciato a suo favore non riusc\u00ec ad ottenere dagli svizzeri l'assistenza militare richiesta e dietro ordine del re, dovette rinunciare nel 1699.\nNel 1697 Luigi XIV gli offr\u00ec il trono di Polonia, vacante dopo la morte di Giovanni Sobieski, avvenuta l'anno precedente, assicurandogli l'elezione. Francesco Luigi part\u00ec di malavoglia per il suo nuovo regno, prendendo a prestito una squadra comandata da Jean Bart. Per vincere le sue resistenze Luigi XIV gli diede 2.400.000 lire pi\u00f9 100.000 per le spese d'ingaggio ed equipaggiamento dei soldati. Giunto a Danzica vi trov\u00f2 il suo rivale, il Principe elettore di Sassonia Augusto Il Forte gi\u00e0 insediato sul trono e quindi ordin\u00f2 alla sua squadra di tornarsene subito in Francia, ove ricevette comunque dal re una buona accoglienza.\nDa quel momento il 3\u00ba principe di Conti cerc\u00f2 di vivere una quasi totale vita privata, dedicandosi all'abbellimento delle sue propriet\u00e0, in particolare del castello di L'Isle-Adam, ma le disfatte incontrate dalle armate francesi durante i primi tempi della Guerra di successione spagnola convinsero Luigi XIV a porre il Conti, le cui qualit\u00e0 militari erano tenute in gran considerazione, alla testa delle truppe inviate in Italia. Tuttavia egli cadde ammalato prima di poter raggiungere il fronte e mor\u00ec a Parigi. Secondo le sue ultime volont\u00e0 fu inumato vicino alla madre nella chiesa di Saint-Andr\u00e9-des-Arcs.\nMatrimonio e figli.\nCon il permesso del re e con un'apposita dispensa papale, a causa delle prossimit\u00e0 di parentela, spos\u00f2 il 28 giugno 1688 a Versailles la nipote, in linea diretta, del Gran Cond\u00e9, Maria Teresa di Borbone-Cond\u00e9 (1666-1732), figlia di suo cugino Enrico III Giulio di Borbone-Cond\u00e9 (1643-1709), 5\u00ba principe di Cond\u00e9 e della principessa Anna Enrichetta del Palatinato (1648-1723) dalla quale ebbe:\nAltri progetti.\nseparatore"}
{"id": "1078228", "revid": "767487", "url": "https://it.wikipedia.org/wiki?curid=1078228", "title": "Spurio Postumio Albino Caudino", "text": "Biografia.\nFu eletto console nel 334 a.C. con Tiberio Veturio Calvino. Inviati per combattere i Sidicini, non portarono a termine la campagna militare, per il timore che i Sanniti stessero per prendere le armi contro i romani.\nFu eletto console nel 321 a.C. con Tiberio Veturio Calvino, entrambi al secondo consolato. I due consoli condussero l'esercito romano, in territorio sannita, fino all'imboscata presso Caudio, passata alla storia come la battaglia delle Forche Caudine. I Romani vennero attirati da finti pastori verso un passo che i Sanniti avevano fortificato, e si trovarono in una situazione di difficolt\u00e0. I consoli decisero allora di trattare con i Sanniti per uscire dalla situazione di stallo cos\u00ec creatasi, ma il comandante degli avversari obblig\u00f2 i Romani a passare nudi sotto un giogo di lance per aver salva la vita.\nEletti i due nuovi consoli, Lucio Papirio Cursore e Quinto Publilio Filone, il Senato prese a discutere delle condizioni di pace accettata dai consoli Romani, Tiberio Veturio e Spurio Postumio, alle Forche caudine. Fu lo stesso Spurio a parlare perch\u00e9 le condizioni fossero rigettate, e che lui e Tiberio fossero consegnati ai Sanniti. Condotti nei pressi di Caudio per essere consegnati ai Sanniti, furono rimandati indietro liberi da Gaio Ponzio."}
{"id": "1078236", "revid": "22475", "url": "https://it.wikipedia.org/wiki?curid=1078236", "title": "Stadio Dynamo Lobanovs'kyj", "text": "Lo stadio Dynamo Lobanovs'kyj (in ucraino \u0421\u0442\u0430\u0434\u0456\u043e\u043d \u00ab\u0414\u0438\u043d\u0430\u043c\u043e\u00bb \u0456\u043c\u0435\u043d\u0456 \u0412\u0430\u043b\u0435\u0440\u0456\u044f \u041b\u043e\u0431\u0430\u043d\u043e\u0432\u0441\u044c\u043a\u043e\u0433\u043e, \"Stadion \u00abDynamo\u00bb imeni Valerija Lobanovskogo\", in italiano \"Stadio \u00abDynamo\u00bb intitolato a Valerij Lobanovs'kyj\"), abbreviato in stadio Dynamo Lobanovs'kyj o Lobanovski, \u00e8 uno stadio polifunzionale di Kiev, in Ucraina.\nFu costruito nel 1934 dal ministero dell'Interno sovietico come Stadio Dinamo o, in ucraino, Dynamo.\nHa una capienza di spettatori ed \u00e8 dedicato principalmente alle partite di calcio della , dell'Arsenal Kiev e in alcune amichevoli della Nazionale di calcio dell'Ucraina. A causa della sua scarsa capacit\u00e0 ricettiva, per\u00f2, non viene utilizzato per gli incontri europei ed internazionali della Dinamo Kiev, che hanno invece luogo nel ben pi\u00f9 capiente Stadio Olimpico di Kiev, ad eccezione degli anni tra il 2008 e il 2011 in cui quest'ultimo \u00e8 rimasto chiuso per lavori di ristrutturazione.\nNel 2002 al nome originario fu aggiunto quello dello scomparso ex calciatore sovietico proveniente dall'Ucraina Valerij Lobanovs'kyj morto il 13 maggio dello stesso anno all'et\u00e0 di 63 anni.\nA Lobanov'skyj \u00e8 anche dedicata una statua situata all'esterno dello stadio e inaugurata l'11 maggio del 2003."}
{"id": "1078248", "revid": "1522738", "url": "https://it.wikipedia.org/wiki?curid=1078248", "title": "Altopiano Blu", "text": ""}
{"id": "1078256", "revid": "767487", "url": "https://it.wikipedia.org/wiki?curid=1078256", "title": "Maurizio Geri", "text": "Biografia.\nInizia la carriera collaborando con la cantante ricercatrice Caterina Bueno, in seguito al suo recupero del repertorio musicale tradizionale della Montagna Pistoiese, come componente del Collettivo Folcloristico Montano.\nSuonando in varie formazioni ha partecipato a festival di tutta Europa, Australia e Nord America, come il \"Folkest\" di Udine, \"Festival Parthenay\" (Francia - 1996), il \"Clusone Jazz Festival\" (1997), l'\"Expo di Lisbona\" (1998), \"Festival Django Reinhardt\" di Samois (Francia 2000), \"Festival di Sant Chartier\" (Francia 2000), \"Festival d'Ete di Qu\u00e9bec\" (Canada - 2000), \"Harrison Festival\" (Canada 2003), \"Festival di Port Fairy\" e \"Blue Mountains\" (Australia - 2007) ed ha inciso circa venti cd (vedi sotto discografia) sotto varie etichette.\nHa fatto parte del gruppo Banditaliana, formato nel 1992 da Riccardo Tesi che vede tra i membri anche Claudio Carboni (sax), Ettore Bonaf\u00e8 (percussioni e vibrafono) sostituito dal 2009 da Gigi Biolcati. Il gruppo prende spunto dalla tradizione popolare italiana, per sperimentare nuove soluzioni musicali a cavallo fra canzone d'autore, world music e composizioni originali. Durante la sua attivit\u00e0 ha avuto modo di confrontarsi con diverse realt\u00e0 artistiche: colonne sonore, cinema, festival e produzioni originali e di collaborare con importanti personalit\u00e0 del mondo musicale (Daniele Sepe, Gabriele Mirabassi, Carlo Muratori, Jean-Marie Carlotti, Gian Maria Testa e Ginevra Di Marco) e culturale (Carlo Mazzacurati, Angelo Savelli).\nNel 1994 forma il gruppo Maurizio Geri Swingtet, composto, oltre allo stesso Geri, da Giacomo Tosti (fisarmonica), Luca Giovacchini (chitarra), Michele Marini (clarinetto) e Nicola Vernuccio (contrabbasso). Questo \u00e8 uno dei primi gruppi, se non il primo in Italia, a prendere spunto dal repertorio Manouche, per interpretare brani originali e rivisitare compositori italiani.\nRiconoscimenti.\nNel 1989 vince la prima edizione dell'\"On the Road Festival\" di Pelago (FI), in coppia con Mimmo Epifani. Nel 2004 vince il \"Controfestival\" di Mantova con Banditaliana, nelle categorie \"Miglior repertorio\" e \"miglior esecuzione\".\nNel 2005 vince il \"Premio Loano\" della critica con Banditaliana. \"Banditaliana\" \u00e8 stato riconosciuto come miglior disco dell'anno dalle riviste \"Folk Bullettin\" e \"Thapsos\" premiato con il \"Bravo\" dalla rivista \"Trad magazine\" e con lo \"Choc\" di \"Musique\"."}
{"id": "1078260", "revid": "1543377", "url": "https://it.wikipedia.org/wiki?curid=1078260", "title": "SIATEL", "text": "Il SIATEL (acronimo di sistema interscambio anagrafe tributarie enti locali), in Italia, \u00e8 un sistema di collegamento telematico voluto dal Ministero dell'Economia e delle Finanze che consente lo scambio attivo di informazioni anagrafiche e tributarie fra la pubblica amministrazione italiana centrale e locale. \nComuni, province, regioni, consorzi di bonifica e comunit\u00e0 montane possono cos\u00ec consultare i dati posseduti dalla banca dati dell'amministrazione finanziaria.\nGli enti locali cooperano allo scambio aggiornando i dati anagrafici della popolazione residente nel proprio comune, comunicando nascite, decessi, cambi di residenza con un'operazione che si chiama allineamento con l'anagrafe tributaria. Gli enti accedono nell'ambito dell'espletamento delle proprie funzioni ai sensi del D. Lgs. n. 196/2003 e successive modificazioni e integrazioni."}
{"id": "1078263", "revid": "105119", "url": "https://it.wikipedia.org/wiki?curid=1078263", "title": "Sostituto procuratore aggiunto", "text": ""}
{"id": "1078266", "revid": "106324", "url": "https://it.wikipedia.org/wiki?curid=1078266", "title": "M\u00e2m Nay", "text": ""}
{"id": "1078277", "revid": "33689", "url": "https://it.wikipedia.org/wiki?curid=1078277", "title": "Grand Theft Auto (serie)", "text": "Grand Theft Auto, comunemente abbreviato con la sigla GTA, \u00e8 una serie di videogiochi action-adventure a mondo aperto sviluppati da Rockstar North e Rockstar Leeds e pubblicati da Rockstar Games a partire dal 1997. Il giocatore controlla un fuorilegge e la sua ascesa nella criminalit\u00e0 organizzata; l'espressione \"Grand Theft Auto\" \u00e8 infatti diffusa negli Stati Uniti d'America per indicare il furto aggravato di veicoli, crimine molto comune nei primi titoli.\nTra il 1997 e il 2013 la serie conta cinque capitoli principali (\"Grand Theft Auto\", \"Grand Theft Auto II\", \"Grand Theft Auto III\", \"Grand Theft Auto IV\" e \"Grand Theft Auto V\"), due capitoli secondari ( e ) e cinque \"spin-off\" (', \"Advance\", ', ' e ').\n\"Grand Theft Auto\" \u00e8 una delle serie videoludiche pi\u00f9 famose di tutti i tempi: al 2016 aveva infatti venduto complessivamente oltre 250 milioni di copie in tutto il mondo, il che la rendeva la quarta serie pi\u00f9 venduta della storia dopo \"Mario\", \"Pok\u00e9mon\" e \"Tetris\". La serie a febbraio 2022 risulta aver venduto 370 milioni di copie.\nVideogiochi.\nCapitoli principali.\n\"Grand Theft Auto\".\nIl gioco originale \u00e8 composto di pi\u00f9 livelli, ciascuno dei quali \u00e8 ambientato in una di tre citt\u00e0: Liberty City, San Andreas, Vice City. Sebbene i nomi delle citt\u00e0 siano ripresi nelle puntate successive, cos\u00ec non \u00e8 per i \"boss\" che affidano le missioni al giocatore. In un certo senso, la prima puntata di GTA si svolge in un \"universo parallelo\".\nIl giocatore \u00e8 libero di agire come preferisce, esplorando la citt\u00e0, scorrazzando per il traffico, rubando e rivendendo macchine per guadagnare soldi. Per completare un livello \u00e8 necessario completare le missioni proposte.\n\"Grand Theft Auto II\".\nIl gioco \u00e8 in una cittadina chiamata Anywhere City, che si espande su tre isole in cui sette gang si danno battaglia. I membri delle gang affidano dei compiti al giocatore, che li deve svolgere in modo da ottenere sempre maggiore rispetto da parte della gang e poter accedere a missioni pi\u00f9 difficili e remunerative. Man mano per\u00f2 che si ottiene \"rispetto\" da una gang, inevitabilmente se ne perde nei confronti di un'altra, viceversa capita il contrario. Pertanto \u00e8 impossibile essere \"amici\" o \"nemici\" di tutti.\nIl protagonista del gioco \u00e8 Claude Speed, un criminale che si finge alleato delle gang. In realt\u00e0 Claude \u00e8 intento a voler uccidere tutti i capi di tutte e sette le gang.\n\"Grand Theft Auto III\".\nImpersonerete un personaggio muto, Claude, autista di una banda di rapinatori che include anche Miguel e la ragazza di Claude, Catalina. Durante la rapina alla Liberty City Bank, Catalina tradisce la banda rubando i soldi e lasciando Claude in fin di vita che verr\u00e0 poi arrestato. Durante il trasporto al penitenziario, il convoglio \u00e8 attaccato e Claude ne approfitta per scappare. Grazie alle conoscenze di 8ball, Claude conosce Don Salvatore Leone e la sua ragazza Maria, che affideranno a voi le missioni contro il cartello capitanato dal nuovo fidanzato di Catalina. Claude sembra essere lo stesso personaggio di GTA II, ovvero Claude Speed, in effetti i due si assomigliano e hanno lo stesso nome.\n\"Grand Theft Auto: Vice City\".\nTommy Vercetti ha appena finito di scontare 15 anni di carcere a Liberty City, quando \u00e8 mandato dal suo boss Sonny Forelli a fare una \"vacanza\" a Vice City (citt\u00e0 immaginaria basata su Miami) dove dovr\u00e0 comperare della droga, per conto della malavita. Tramite l'avvocato Ken Rosenberg, i Forelli hanno raggiunto un accordo con i fratelli Vance per uno scambio di droga e soldi. Purtroppo i Vance vengono traditi da Ricardo Diaz, che invia la sua gang a guastare i loro piani. Gli uomini di Diaz uccidono Victor \"Vic\" Vance (protagonista di Vice City Stories) e due uomini di Tommy Vercetti, il quale riesce a scappare in macchina con il suo avvocato cocainomane: Ken Rosenberg (che apparir\u00e0 anche in GTA San Andreas) mentre Lance Vance scapper\u00e0 anch'egli in elicottero. Tommy perde cos\u00ec sia i soldi, sia la droga mandando il suo capo Sonny su tutte le furie. Tommy dovr\u00e0 dunque cercare di recuperare i soldi e scoprire chi ha mandato a monte l'affare iniziando a lavorare nella metropoli con molta gente importante iniziando subito a farsi pochi amici e tanti nemici, dando il via alla conquista della citt\u00e0.\n\"Grand Theft Auto: San Andreas\".\nIl gioco \u00e8 ambientato in uno stato immaginario chiamato San Andreas. Carl \"CJ\" Johnson, un delinquente di quartiere, gangster di strada afro-americano che ha vissuto per 5 anni sulla costa orientale, ritorna a casa, a Los Santos, San Andreas (Los Angeles, California) a causa della morte della madre uccisa da una gang rivale. Fin dal suo ritorno a casa, le cose non sembrano andare bene: viene arrestato dai poliziotti corrotti della zona, che lo accusano dell'omicidio di un loro collega, che in realt\u00e0 hanno commesso proprio loro. I poliziotti lo lasciano nel territorio della gang rivale dei Ballas, nel tentativo di farlo uccidere, ma Carl riesce a fuggire e a raggiungere la sua famiglia al funerale della madre. Tutti accolgono Carl piuttosto freddamente, il fratello soprattutto considera Carl un immaturo, che fugg\u00ec dalle sue responsabilit\u00e0. CJ si rende conto che a casa sua tutto \u00e8 finito in malora, il suo quartiere e la sua gang: le Famiglie di Grove Street stanno cadendo sempre pi\u00f9 in basso a causa della droga delle gang rivali, mentre la sua famiglia e i suoi amici stanno facendo tutti una brutta fine. CJ decide di tornare a vivere in quella realt\u00e0 che per 5 anni aveva provato a mettersi alle spalle, tornando nelle strade di Los Santos come gangster di Grove, per dare una mano ai suoi. Dovr\u00e0 prima riconquistare la fiducia degli amici gangster e del fratello, leader di Grove. A causa di varie vicissitudini CJ \u00e8 costretto ad intraprendere un viaggio per l'intero stato di San Andreas, che lo porter\u00e0 anche nelle altre vaste citt\u00e0 dello stato: San Fierro (San Francisco) e Las Venturas (Las Vegas).\n\"Grand Theft Auto IV\".\nNiko Bellic \u00e8 un immigrato dell'est Europa proveniente dalla Serbia, che raggiunge il cugino Roman a Liberty City. Il suo scopo \u00e8 di seguire il \"sogno americano\": crede che il parente sia diventato ricco e conosciuto, quando in realt\u00e0 possiede una piccola compagnia di Taxi ed \u00e8 sommerso di debiti. Toccher\u00e0 quindi a Niko aiutare il cugino, collaborando con boss mafiosi che lo costringeranno ad arrampicarsi nella societ\u00e0 e nella criminalit\u00e0 della citt\u00e0 dove tutto e tutti hanno un prezzo. Niko \u00e8 venuto in America non solo per il cugino Roman, ma anche per compiere la sua vendetta, uccidendo il militare che provoc\u00f2 la morte dei suoi migliori amici, tradendo i suoi compagni d'armi durante la guerra in patria. Per trovarlo dovr\u00e0 prima farsi importanti amicizie nella citt\u00e0 della Libert\u00e0.\nInoltre \u00e8 possibile effettuare delle decisioni durante il gioco che porteranno alla variazione della trama, infatti, mentre nei precedenti capitoli la storia del gioco era sempre la stessa ed era presente un unico finale, in GTA IV si possono effettuare delle scelte in alcune missioni, che influiranno sugli eventi futuri del gioco e alla fine \u00e8 possibile ottenere due finali diversi, in base alle scelte del giocatore durante il gioco.\n\"Grand Theft Auto V\".\nLe vite di tre uomini molto diversi tra loro, Franklin Clinton, Michael Townley de Santa e Trevor Philips, si incrociano nella splendida cornice di Los Santos. Franklin, giovane gangster del ghetto, dopo un rocambolesco furto d'auto per conto della concessionaria dove lavora, stringe una lunga amicizia con Michael. Egli, nove anni prima, era un rapinatore, ma stanco di quella vita e avendo nel frattempo messo su famiglia, trad\u00ec i suoi amici mettendosi d'accordo con l'FIB per fingere la sua morte e cercare di far arrestare i suoi complici, Brad e Trevor. Ma dopo una rapina andata male, Brad viene ucciso dalla polizia mentre Trevor viene dato per disperso. Trevor, trasferitosi nelle campagne di Los Santos, viene a scoprire che Michael \u00e8 ancora vivo e ha cambiato cognome. Dopo varie ricerche riesce a riunirsi con Michael, il quale gli presenta Franklin, e con il quale Trevor instaura da subito un buon rapporto. Da quel momento i tre protagonisti metteranno su una serie di rapine mozzafiato, facendo i conti con forze dell'ordine, FIB e numerosi altri nemici, fino a compiere \"The Big One\", l'ultimo grande colpo che li sistemer\u00e0 economicamente per tutta la vita. Il gioco prevede, per la prima volta in tutta la serie, la possibilit\u00e0 di intercambiare e giocare con tre personaggi anzich\u00e9 uno solo; inoltre presenta tre finali alternativi che modificheranno l'epilogo della trama e metteranno alla prova Franklin, perno centrale delle vite di Michael e Trevor.\nCapitolo successivo.\nIl 4 febbraio 2022 Rockstar Games ha annunciato ufficialmente lo sviluppo del sesto capitolo della saga, che \u00e8 in stadio avanzato.\n\"Spin-off\".\n\"Grand Theft Auto: London 1969\".\nIl gioco, un'espansione di Grand Theft Auto, \u00e8 ambientato a Londra nell'anno 1969. Il giocatore interpreta ancora il ruolo di un criminale agli inizi che, per guadagnare soldi e farsi una reputazione all'interno della citt\u00e0, dovr\u00e0 portare a compimento le missioni che gli saranno assegnate dai diversi capi.\n\"Grand Theft Auto: Advance\".\nAmbientato a Liberty City, \u00e8 un prequel di \"Grand Theft Auto III\". Il gioco narra le avventure di Mike, che vive a Liberty City lavorando con un certo Vinnie. Quando i due decidono di lasciare la citt\u00e0, si ritrovano al verde, e si mettono cos\u00ec al servizio di alcune famiglie mafiose. Quando i due si ritrovano a che fare con l'esplosione di un'autobomba, Vinnie fugge, lasciando Mike alle prese con la polizia e con l'accusa di omicidio. Mike dovr\u00e0 riuscire a fuggire dalla caotica citt\u00e0 ed a svelare la verit\u00e0.\n\"Grand Theft Auto: Liberty City Stories\".\nAntonio \"Toni\" Cipriani, un mafioso italo-americano, ha dovuto lasciare Liberty City quattro anni prima dopo aver compiuto un omicidio per conto della famiglia Leone, per cui lavorava. Tornato in citt\u00e0, spera di ricevere l'accoglienza che merita, ma scopre di essere stato sostituito e di non essere pi\u00f9 essenziale per i Leone. Toni dovr\u00e0 quindi lavorare sodo per essere di nuovo ai vertici della famiglia.\n\"Grand Theft Auto: Vice City Stories\".\nIl protagonista \u00e8 Victor \"Vic\" Vance, fratello maggiore di Lance Vance, che in futuro sar\u00e0 un \"collega\" di Tommy Vercetti (il protagonista di GTA Vice City). Vic \u00e8 un marine a cui sono affidate dal suo superiore delle missioni illegali alle quali \u00e8 comunque costretto ad ubbidire essendo un militare di grado minore, prima di venire trasferito a Cuba in missione. Vic viene espulso con disonore dall'esercito poich\u00e9 il suo superiore lo incolpa di detenzione di stupefacenti e di incoraggiamento alla prostituzione, in realt\u00e0 era stato il capo stesso di Vic a ordinargli di comperare della droga per lui e di portargli una prostituta. Vic \u00e8 dunque costretto a lavorare controvoglia per la malavita, prima al soldo di altri personaggi, e in seguito in proprio pur di pagare le spese mediche al fratello malato: Pete Vance. Cos\u00ec facendo Vic fonda un vero e proprio impero, a Vice City, formato da attivit\u00e0 illecite gestite dalla sua gang. Il gioco introduce l'uso di alcuni velivoli (come le moto ad acqua).\n\"Grand Theft Auto: Chinatown Wars\".\nHuang Lee, un cinese membro della Triade, giunge a Liberty City per restituire a suo zio la spada della famiglia. Vittima di un agguato in cui perde quasi la vita, inizia a lavorare per la Triade e per altri boss mafiosi. Il gioco \u00e8 ripreso dall'alto, ed \u00e8 disponibile solo per le console Nintendo DS e PSP e per smartphone Android e iOS\nCaratteristiche.\nModalit\u00e0 di gioco.\nPer guadagnare soldi e farsi una reputazione all'interno della citt\u00e0 in cui si svolge il gioco, il protagonista assiste e si rende complice di conflitti con criminali e gang rivali, portando a compimento le missioni che gli vengono assegnate.\nLa serie ha molti punti di forza:\nEvoluzione.\nLa serie nasce per mano di DMA Design (gli autori di \"Lemmings\") e si distingue subito per l'ampiezza del mondo di gioco e la sua esplorabilit\u00e0. I primi due capitoli, usciti per PC e Sony PlayStation erano caratterizzati dal mostrare il mondo di gioco da una visuale bidimensionale dall'alto, dalla maturit\u00e0 dei temi trattati e dal linguaggio spinto. Con il passaggio a Rockstar e l'approdo su hardware migliori (PlayStation 2 e PC pi\u00f9 potenti), la serie fu traghettata sul 3D, dando la possibilit\u00e0 al giocatore in \"GTA III\" di scegliere la modalit\u00e0 3D o 2D (per la versione per PC) raggiungendo buone prestazioni grafiche.\nCon l'aumentare degli episodi, la serie \u00e8 andata incontro a un continuo ampliamento. In \"GTA San Andreas\", si hanno a disposizione tre citt\u00e0 principali, ricostruite basandosi sulle caratteristiche principali delle tre citt\u00e0 americane di Los Angeles (che nel gioco diventa \"Los Santos\"), San Francisco (\"San Fierro\") e Las Vegas (\"Las Venturas\"), con tanto di Golden Gate e The Strip, raggiungendo il massimo di libert\u00e0.\nI mezzi di trasporto utilizzabili sono molti e vanno dalle comuni automobili al treno, alla BMX, perfino aerei, elicotteri e moto d'acqua (\"GTA: Vice City Stories\", \"GTA IV e correlati\" e \"GTA V\"). I sottogiochi variano nella sostanza e cambiano da un titolo all'altro: solo per citarne alcuni, corse clandestine e non, scommesse sui cavalli, biliardo, e cos\u00ec via.\nCon gli ultimi titoli (da \"GTA III\" in maniera pi\u00f9 ristretta e pi\u00f9 semplice, da \"Vice City\" se pensiamo a una personalizzazione pi\u00f9 efficace) s'inizia a rendere disponibile la personalizzazione dell'alter ego virtuale, che si pu\u00f2 vestire (\"GTA San Andreas\", \"GTA Vice City\", \"GTA IV\", i due episodi per PSP e \"GTA V\") o tatuare a piacimento, e si deve nutrire, con la conseguenza di ingrassare se si mangia troppo, o di diventare un culturista se si passano le giornate in palestra (\"GTA San Andreas\").\nPolizia.\nElemento caratteristico essenziale della saga \u00e8 la costante presenza della polizia. Il tasso di criminalit\u00e0 raggiunto viene indicato sotto forma di stelline, posizionate in alto a destra dello schermo (o di facce di poliziotti in alto al centro fino a \"GTA 2\"): sei livelli di sospetto, cinque per \"GTA V\", \u00e8 il massimo che si pu\u00f2 raggiungere. Nei \"GTA\" per la generazione precedente l'uccisione di un poliziotto comportava all'aumento immediato di due stelline di sospetto, nella nuova generazione invece comporta all'aumento immediato di tre stelline.\nPer la saga in 3 dimensioni (ovvero dove il livello di criminalit\u00e0 \u00e8 espresso in stelline) si inizia partendo da una stellina, dove i poliziotti si \"limitano\" ad alzarvi addosso le mani o i manganelli, a patto che in quel preciso momento non abbiamo in mano un'arma da fuoco: in questo caso, infatti, anche i poliziotti inizieranno a sparare con le loro pistole d'ordinanza.\nPer quanto riguarda GTA V, ad una stella di sospetto i poliziotti proveranno ad arrestarti puntandoti con le loro pistole, raramente, con i fucili a pompa, anche se in quel momento porti un'arma, di qualunque tipo, in mano; durante la procedura di arresto, uno di questi si avviciner\u00e0, nel frattempo i colleghi gli copriranno le spalle. Se proverai a scappare in qualunque modo, le stelle di sospetto aumenteranno a due, e a quel punto i poliziotti apriranno il fuoco sul giocatore immediatamente. Se non reagirai in alcun modo, il poliziotto pi\u00f9 vicino ti arrester\u00e0; tornerai in gioco, dopo aver pagato una cauzione dal valore di 300 dollari (indipendentemente da quante stelle di sospetto avevi e dai reati che hai commesso), ma la polizia ti avr\u00e0 confiscato sia tutte le munizioni, che il giubbotto anti proiettile (qualora ne fossi in possesso).\nA due stelline i poliziotti inseguono e sparano ai giocatori, ma senza richiamare troppi rinforzi.\nNei capitoli tridimensionali (\"GTA III\", \"GTA Vice City\", \"GTA San Andreas\", \"GTA IV\" e relative espansioni, e \"GTA V\") a tre stelline compare l'elicottero della polizia che segnaler\u00e0 la presenza dei giocatori alle pattuglie a terra tramite un fascio di luce e sparer\u00e0 a questi con la mitragliatrice presente sul suo ventre. L'elicottero non \u00e8 presente nei primi \"GTA\" bidimensionali sviluppati. Da questo momento le forze dell'ordine cercheranno con ogni mezzo di fermare e arrestare i giocatori.\nA quattro stelline intervengono gli SWAT, chiamati nei \"GTA\" di nuova generazione N.O.O.S.E. (National Office of Security Enforcement), con cellulari e armi automatiche, pi\u00f9 potenti di quelle in dotazione alla polizia; inoltre l'elicottero che li insegue inizia a scaricare alcuni membri SWAT.\nArrivati a cinque, giunger\u00e0 l'FBI (FIB da \"GTA\" IV in poi) con veloci macchine e potenti armi automatiche quali AK47 (\"GTA 3\"), MP5 (\"Vice City, San Andreas\") e Carabina (\"GTA IV\").\nA sei, inseguiranno il protagonista anche i militari con armi potenti e giubbotti antiproiettile, usando carri armati e camion da trasporto. Da \"GTA IV\" in poi non \u00e8 presente l'esercito, ma solo le forze speciali dell'unit\u00e0 di polizia nota come NOoSE (che prende spunto dalla SWAT e dalla DEA).\nIn genere, dopo l'uccisione di quattro o cinque persone di fila si riceve una stellina, mentre uccidendo, ferendo o minacciando un poliziotto qualora non si abbia ancora nessuna stellina a proprio carico, si passa direttamente a due stelline come detto sopra.\nSe si ruba una moto della polizia si avr\u00e0 una stellina e il poliziotto inseguir\u00e0 il giocatore soltanto, invece se si ruber\u00e0 una macchina della polizia (bisogna aspettare che i due poliziotti scendano visto che la macchina sar\u00e0 chiusa) i poliziotti gli spareranno dato che nella vettura \u00e8 presente un fucile a pompa.\nIl sistema delle stelline \u00e8 anche \"scalabile\", nel senso che anche con un singolo reato si possono prendere subito due o pi\u00f9 stelline secondo la gravit\u00e0 di esso. Ad esempio in \"GTA San Andreas\" entrare nei depositi nucleari e militari (ad esempio l'Area 69) corrisponde subito a cinque stelline. Oppure, raggiungendo luoghi della mappa non ancora sbloccati con le missioni della Story-Line, si innescano immediatamente quattro stelline con arrivo dell'esercito, fatta eccezione per\" GTA V\" dove non \u00e8 presente.\nNei capitoli della sesta generazione (\"GTA 3\", \"Vice City\", \"Advance\", \"San Andreas\", \"Liberty City Storie\"s e \"Vice City Stories\"), il numero massimo di stelline che si possono ottenere aumenta man mano che sbloccheremo le aree della mappa: all'inizio si potr\u00e0 arrivare solo fino a quattro stelle, sbloccata la seconda area il limite salir\u00e0 a cinque e successivamente a sei quando l'intera mappa viene sbloccata.\nUniversi immaginari.\nOgni titolo della serie ha una storia a s\u00e9 e pu\u00f2 essere giocato da solo senza conoscere gli episodi precedenti, in quanto i capitoli della serie non seguono una trama continuativa. Tuttavia ogni capitolo appartiene a un determinato universo immaginario e nei titoli di uno stesso gruppo si troveranno le versioni della stessa citt\u00e0 uguali, ad esempio la Liberty City di \"GTA III\" \u00e8 uguale a quella di \"\" (se non per qualche piccola differenza legata al periodo d'ambientazione). Nei titoli degli stessi universi, potrebbero inoltre fare delle comparse personaggi gi\u00e0 visti in giochi precedenti oppure potrebbero esservi riferimenti a fatti ed eventi accaduti in un altro titolo dello stesso universo.\nAl contrario nei giochi di un universo differente non compariranno gli stessi personaggi visti in un vecchio universo e gli eventi accaduti presenteranno notevoli divergenze. I nomi delle citt\u00e0 rimarranno uguali ma esse saranno notevolmente diverse da universo ad universo, non solo dal punto di vista grafico ma anche da quello strutturale e geografico. Malgrado ci\u00f2 tutti i giochi di tutti gli universi presentano alcuni elementi comuni e ricorrenti nella saga di GTA tra cui celebrit\u00e0 immaginarie come i \"Love Fist\" una band rock inglese comparsa in GTA Vice City che ricompare numerose volte anche in altri titoli pi\u00f9 recenti cos\u00ec come il personaggio di Lazlow, che altro non \u00e8 che uno dei produttori dei giochi della Rockstar Games che compare o viene citato quasi in tutti i capitoli della serie dove solitamente \u00e8 un DJ di una delle radio del gioco. In GTA V compare proprio come personaggio e conduce alcuni programmi televisivi e compie brevi apparizioni in due missioni. In tutti gli universi sono inoltre ricorrenti parodie di catene di aziende, ristoranti e fast food come il Burger Shot, il Cluckin' Bell, l'Up-'N-Atom Burger, o negozi di abbigliamento come Binco, Sub Urban e Didier Sachs. Compaiono in tutti gli universi, anche i Pay'n Spray (chiamati \"Los Santos Customs\" in GTA V), celeberrime officine arrangiate per la riparazione e la colorazione dei veicoli. \nQuesto perch\u00e9, per quanto universi differenti, titoli, marchi, brand o altri elementi pi\u00f9 o meno comuni che hanno reso famosa la serie o che sono stati apprezzati nel corso degli anni sono permanenti.\nPer la storia, i luoghi e i personaggi comuni ricorrenti in determinati giochi, generalmente si tende a differenziare tre universi differenti nella serie, l'universo di GTA 1-2 composto dai primissimi capitoli della serie con l'inquadratura dall'alto ovvero Grand Theft Auto, e Grand Theft Auto 2, l'universo di GTA 3 composto dai nuovi capitoli con grafica 3D ed in terza persona, Grand Theft Auto III, , , Grand Theft Auto Advance, e , e il pi\u00f9 recente universo di GTA 4-5 con grafica in HD, esso comprende Grand Theft Auto IV, , , e Grand Theft Auto V.\nProtagonisti.\nMentre nei primi GTA (1 e London '69) i protagonisti dei giochi potevano essere scelti dal giocatore e fungevano solo da tramite tra il giocatore stesso e il gioco, a partire da GTA II ogni capitolo ha un suo ben definito protagonista, con la sua rispettiva storia che lo porta a comportarsi in un certo modo e ad avere determinati obbiettivi all'interno del gioco. Solitamente il personaggio che si impersona \u00e8 appena arrivato/ritornato nella citt\u00e0/stato in cui si ambienta il gioco e dovr\u00e0 farsi un nome nel giro della criminalit\u00e0 locale, per raggiungere i suoi obiettivi quali possono essere fama e fortuna, fondare un impero criminale, aiutare vecchi amici e parenti o vendicarsi di torti subiti in passato. Il protagonista si ritrover\u00e0 quindi a dover eseguire missioni per i suoi contatti in ciascuna isola o zona della mappa per poter progredire nel gioco e nella storia, e malgrado il modo di comportarsi di ciascun personaggio dipenda perlopi\u00f9 dal giocatore, ogni protagonista della serie ha delle sue ideologie e una personalit\u00e0 propria, come dimostrer\u00e0 nelle varie missioni e attivit\u00e0 svolgibili durante il gioco (ad esempio alcuni personaggi sono restii ad uccidere degli innocenti, o membri di gang alleate, altri invece sono contrari alla droga o ad abbordare prostitute, ma il giocatore nei loro panni pu\u00f2 comunque fargli fare queste cose al di fuori delle missioni del gioco). I personaggi che si dovranno impersonare nella serie sono: Claude Speed, criminale di basso rango protagonista di GTA 2, Claude \"il muto\", rapinatore protagonista di GTA 3, Tommy Vercetti, sicario della mafia protagonista di GTA Vice City, Mike, ladro protagonista di GTA Advance, Carl Johnson, gangster di strada protagonista di GTA San Andreas, Toni Cipriani, mafioso protagonista di GTA Liberty City Stories, Victor Vance, ex marine poi barone della droga protagonista di GTA Vice City Stories, Niko Bellic, killer a pagamento protagonista di GTA 4, Johnny Klebitz, biker fuorilegge protagonista di GTA 4: The Lost and Damned, Luis Lopez, buttafuori e criminale freelance protagonista di GTA 4: The Ballad of Gay Tony, Huang Lee, sicario della Triade protagonista di GTA: Chinatown Wars e Michael De Santa, Trevor Philips e Franklin Clinton, tutti e tre rapinatori e criminali organizzati protagonisti di GTA V, primo capitolo della serie a presentare pi\u00f9 di un personaggio giocabile nello stesso gioco. Alcuni di questi protagonisti ricompaiono o fanno delle apparizioni come personaggi secondari anche in altri giochi della serie appartenenti al loro stesso universo immaginario."}
{"id": "1078281", "revid": "339392", "url": "https://it.wikipedia.org/wiki?curid=1078281", "title": "Orso d'argento", "text": ""}
{"id": "1078284", "revid": "21880", "url": "https://it.wikipedia.org/wiki?curid=1078284", "title": "Haplorhini", "text": ""}
{"id": "1078286", "revid": "4175", "url": "https://it.wikipedia.org/wiki?curid=1078286", "title": "Lobanovsky Dynamo", "text": ""}
{"id": "1078288", "revid": "4175", "url": "https://it.wikipedia.org/wiki?curid=1078288", "title": "Stadio Lobanovsky Dynamo", "text": ""}
{"id": "1078291", "revid": "4175", "url": "https://it.wikipedia.org/wiki?curid=1078291", "title": "Dynamo Lobanovsky Stadion", "text": ""}
{"id": "1078292", "revid": "4175", "url": "https://it.wikipedia.org/wiki?curid=1078292", "title": "Stadion Dynamo imeni Valeria Lobanovskogo", "text": ""}
{"id": "1078294", "revid": "28592", "url": "https://it.wikipedia.org/wiki?curid=1078294", "title": "Invasione della Russia", "text": ""}
{"id": "1078295", "revid": "834", "url": "https://it.wikipedia.org/wiki?curid=1078295", "title": "Tassa sui rifiuti solidi urbani", "text": ""}
{"id": "1078296", "revid": "125933119", "url": "https://it.wikipedia.org/wiki?curid=1078296", "title": "Chiesa di Sant'Antonio Abate (Napoli, capoluogo)", "text": "La chiesa di Sant'Antonio Abate \u00e8 un'antica chiesa di Napoli, posta all'inizio del borgo omonimo. L'ingresso della chiesa si trova in via Foria 302.\nLe fonti.\nLa storia delle origini dell'abbazia \u00e8 caratterizzata da una inspiegabile scarsit\u00e0 di notizie. Nel 1905 Benedetto Croce, notata questa enorme lacuna, invia nell'abbazia un cronista per descriverne dettagliatamente la struttura e le opere artistiche in essa contenute, per poi riportarle nella rivista culturale \"Napoli Nobilissima\".\nOltre a questa preziosissima testimonianza, scarsissime sono le fonti a disposizione: un diploma del re Roberto d'Angi\u00f2 del marzo 1313, un \"breve\" di papa Pio IX, un accenno nella \"Guida Sacra\" di Galante e due litografie, di cui una a colori risalente al 1890, l'altra del pittore francese Remond (XVIII secolo).\nStoria.\nLa leggenda narra che la chiesa, posta all'origine del borgo omonimo, sia stata fondata per volere della regina Giovanna I d'Angi\u00f2; tuttavia un diploma del re Roberto d'Angi\u00f2, dimostra che, gi\u00e0 nel marzo del 1313, esistevano chiesa ed ospedale e che in questo luogo venivano curati gli infermi del morbo detto \u201cfuoco sacro\u201d o anche Fuoco di Sant'Antonio, con un prodotto ricavato dal grasso di maiale.\nMolto probabilmente il complesso originario risaliva alla fine del XIII secolo, ma fu ampliato e in alcune parti ricostruito nell'ambito di un vasto programma di edilizia religiosa e assistenziale voluto nel 1370 dalla regina Giovanna I. Programma che ebbe enorme valore ai fini dell'urbanizzazione del borgo e dell'omonima strada la quale, attraverso Porta Capuana, rappresentava la principale via d'accesso alla citt\u00e0.\nVerso la fine del Trecento, quindi, il complesso era gi\u00e0 costituito dalla chiesa, dall'ospedale e dal convento, ed era tenuto dai monaci ospedalieri antoniani i quali preparavano la sacra tintura che veniva usata per curare l'herpes zoster. Tra i napoletani si diffuse cos\u00ec l'abitudine di allevare maialini per donarli al monastero. L'ordine antoniano fu bandito agli inizi del Quattrocento dagli Aragonesi, che reputavano i monaci troppo legati ai loro protettori francesi. Malgrado ci\u00f2, l'usanza dur\u00f2 fino al 1665 quando, durante una processione, un maialino si intrufol\u00f2 tra le gambe del vescovo il quale, infuriato, dichiar\u00f2 illegale l'allevamento cittadino dei maiali.\nUn primo rimaneggiamento \u00e8 databile 1370, il seguente fu quello del XVII secolo che ha cancellato parte della struttura originaria.\nPer volere del cardinale Antonino Sersale, la struttura sub\u00ec un rimodernamento nel 1779.\nLa struttura esterna.\nIl complesso originario poteva vantare ben quattro stabili. Oltre alla chiesa vi erano, infatti, il lazzaretto, il convento, la torre col campanile, un cortile e una vigna che si estendeva per tutto il circondario. La crescente urbanizzazione, l'aumento demografico e la crisi degli alloggi portarono un profondo e radicale cambiamento nella zona tra San Carlo all'Arena, via Foria e l'Arenaccia. La vecchia strada detta \u201cdel campo\u201d che univa piazza Carlo III con la stazione fu completamente rifatta negli anni del Risanamento, e grossi cambiamenti avvennero anche nel borgo di Sant'Antonio Abate. L'allargamento della strada port\u00f2 all'abbattimento di un lato della chiesa; i nuovi palazzi costruiti in via Foria vennero sovrapposti all'antico convento antoniano e le vecchie celle dei monaci e le stanze dei poveri ammalati di herpes vennero occupate abusivamente da altri poveracci sfrattati da un giorno all'altro per l'avvento dei lavori del risanamento.\nLa facciata.\nLa facciata principale della chiesa risale al 1769, quando il cardinale arcivescovo Antonino Sersale la costru\u00ec coprendo quella originale risalente al periodo gotico. A destra si pu\u00f2 notare quel che resta di un antico portale a sesto acuto ora murato, ingresso originario del convento. Nella lunetta vi era un affresco del Settecento rappresentante la \"Vergine col bambino\" in mezzo a due santi. Sul fronte della nuova facciata, sopra una lapide, vi \u00e8 lo stemma (bandato di oro e di azzurro) del cardinal Sersale: \u00aba memoria perenne dei deturpamenti fatti eseguire fuori e dentro dall'architetto Tommaso Senese\u00bb, fu il commento dell'inviato di Benedetto Croce su \"Napoli Nobilissima\".\nLa porta di accesso.\nLa porta di accesso alla chiesa \u00e8 di marmo bianco finissimo; gli stipiti sostengono un architrave sul quale, per mezzo del prolungamento degli stipiti, si forma una lunetta a sesto acuto. L'interno della lunetta \u00e8 ora bianco, ma in un disegno del Maresca datato intorno al 1900 si pu\u00f2 osservare un affresco risalente alla fine del Seicento, rappresentante \"Sant'Antonio Abate in atto di benedire\". Ai lati del santo vi erano gli stemmi del cardinale Cantelmo, arcivescovo di Napoli, e del pontefice Innocenzo Pignatelli. Di tale affresco parla anche Croce nel 1905, e alcune testimonianze orali ne datano la scomparsa intorno al 1940.\nIn alto, al centro della lunetta, vi \u00e8 un bassorilievo rappresentante un agnello e un chiodo ove vi era pencolante lo stemma in marmo del Sacro Militare Ordine Costantiniano. Sul marmo vi sono tre scudi della stessa forgia appartenenti alla potente famiglia dei Capano, originaria del Cilento, nobile del seggio di Nido di Napoli, che lasci\u00f2 le sue memorie anche nella chiesa di San Pietro Martire.\nSecondo la testimonianza del Maresca la porta di Sant'Antonio Abate sarebbe stata fatta costruire da Roberto Capano sotto Giovanna I, ma seguendo il ragionamento di Croce la porta sarebbe addirittura databile al tempo di Roberto d'Angi\u00f2 (notando la stessa mano della porta di San Pietro). Particolare importantissimo sono i due bassorilievi ai lati: un uomo e una donna praticamente identici a quelli della chiesa di San Pietro Martire.\nLa parte in legno \u00e8 di qualche anno pi\u00f9 giovane, i battenti della porta sono divisi in novanta scompartimenti, e sul battente di sinistra vi \u00e8 lo stemma dell'ordine antoniano; ovvero il tan, che in araldica si chiama croce patente scorciata. Lo stemma di destra \u00e8 quello dei Durazzo, ed ecco ci\u00f2 che su Napoli Nobilissima si legge di questo portale: \"\u00abquesti battenti sono pochi del XIV secolo rimasti a Napoli, e meritano di essere con ogni cura conservati; sono tuttora in buono stato e gioverebbe il liberarli dalle dipinture che li covrono in densa crosta. Vennero eseguiti, a parer mio, nell'ultimo ventennio del sec XIV\u00bb\".\nL'ospedale.\nNella seconda met\u00e0 del XVII secolo l'ordine degli antoniani fu soppresso, l'ospedale distrutto e nel 1780 abolito per la sistemazione della piazza antistante la chiesa.\nSpesso l'ospedale viene confuso con il palazzo di fronte alla chiesa, di chiaro stampo settecentesco, in cui si apriva il monumentale ingresso all'insula conventuale. Ridotto ad officina, \u00e8 stato restaurato nel 2004 e riportato agli antichi colori originali.\nIl palazzetto anche se abbandonato all'incuria per moltissimi anni, ha mantenuto la struttura originaria. Grande importanza hanno la statua di \"Sant'Antonio\" e lo scudo posto al di sopra dell'antico portale, ingresso principale di quando il complesso abbaziale era funzionante: infatti, l'attuale larghetto Sant'Antonio Abate \u00e8 stato ricavato in epoca relativamente recente (inizio anni quaranta del XX secolo) dalla caduta dei due muri di cinta che univano il lazzaretto alla chiesa e al convento, anche se gi\u00e0 nel 1850 la chiesa era visibile da via Foria con l'abbattimento del muro settentrionale.\nL'interno.\nL'interno \u00e8 a navata unica, con soffitto a cassettoni.\nDalla struttura angioina sono ancora riscontrabili, al di sotto degli stucchi, gli archi delle cappelle; dello stesso periodo sono i due frammenti di affreschi sul primo pilastro a sinistra e su quello a destra, raffiguranti la \"Crocifissione di Sant'Antonio abate\" e la \"Madonna delle Grazie col Bambino\". Di quest'ultimo \u00e8 possibile notare la meravigliosa naturalezza del bambino nell'afferrare il seno della madre e la vivacit\u00e0 dei colori, nonostante siano stati deturpati dall'incuria.\nUlteriori opere medioevali sono le due sculture vicine ai modi dei fratelli Bertini: \"San Baculo in abito da pellegrino\" (secondo alcuni si tratta di Santiago di Compostela, viste le conchiglie sul fianco), \"Sant'Antonio abate affiancato dal Verro\". Nulla si conosce dell'autore di queste due statue, a detta di Croce \"piene di verit\u00e0 nell'espressione dei volti e nelle pieghe dei panni\". Probabilmente appartengono ad un discepolo di Baboccio da Piperno, che dovette eseguirle nella prima met\u00e0 del XV secolo.\nVi \u00e8 poi la marmorea \"Madonna col Bambino\" il cui volto, secondo la tradizione, \u00e8 quello della regina Giovanna I.\nSul lato destro dopo una moderna statua dell'addolorata e un Cristo crocifisso del 1963 troviamo una magnifica fonte battesimale del \u2018500 tutta in marmo bianco. Al centro di essa \u00e8 possibile ammirare un bassorilievo raffigurante Sant'Antonio col verro.\nUn \"San Gennaro\", finemente restaurato nel 2001, \u00e8 stato attribuito alla mano di Luca Giordano.\nDi fronte al \"San Gennaro\" vi \u00e8 un'altra notevole tela (anch'essa da poco restaurata) la quale rappresenta \"San Nicola\"; l'autore dell'opera \u00e8 Domenico Viola, allievo del Giordano e autore di tutti i dipinti che adornano la parte superiore della chiesa. Alternati ai finestroni, infatti, vi sono rappresentati dodici santi eremiti oggi ridotti in cattivo stato di conservazione.\nMa il capolavoro che pi\u00f9 d'ogni altro manca all'abbazia \u00e8 quello che un tempo era situato al centro del soffitto cassettonato. Anch'esso dipinto dalla pregevole mano di Domenico Viola, raffigurava la glorificazione di Sant'Antonio. Una vasta composizione piena di figure. Al centro Sant'Antonio orante guarda estatico il cielo, verso il quale \u00e8 in atto di ascendere circondato da angeli e cherubini, tutti imbarcati con lui su di una nuvola che sembra una zattera. Pi\u00f9 in su vari angioletti dispiegano un velo che fa da baldacchino sul capo del Santo, ed in cima a tutto la mistica colomba irradia la sua luce sul gruppo ascendente. In basso si vedono altri angioletti affaccendati a tirar fuori una croce di legno da una capanna. \nDipinto scomparso nel 1945.\nQuando l'inviato di Benedetto Croce venne a visitare la chiesa nel 1905 parla di quattro dipinti su tela di forma circolare raffiguranti quattro episodi dell'agiografia di Antonio. Oggi ve ne sono soltanto due. In uno \u00e8 possibile vedere la morte di sant'Antonio e in un altro la morte di san Paolo martire assistito da Antonio. Queste tele di elevato valore artistico dovrebbero quasi certamente appartenere alla mano di Domenico Viola, ma un restauro ottocentesco eseguito da un ricoverato del Real Albergo dei Poveri ha coperto l'originale dipinto del pittore allievo del Giordano.\nUn altro affresco, restaurato nel 2008 \u00e8 visibile nell'attuale cappella del Santissimo. Rappresenta la deposizione del Cristo con Sant'Antonio. Da notare i colori vivi presenti nella parte destra dell'opera.\nDietro l'altare maggiore vi sono due porte a destra e a sinistra. Quella a destra \u00e8 murata. Quella a sinistra, sormontata da un angelo con un teschio, porta alle celle superiori e alle cappelle inferiori, probabilmente era la porta da cui si accedeva alle cripte.\nInoltre, un trittico dipinto su tavole di legno non presente nell'abbazia, ma trasportato in tempi recenti nel museo di Capodimonte, si trovava dietro l'altare maggiore.\nIl dipinto centrale, racchiuso in cornice di legno intagliato e dorato, era coperto da un fine cristallo. Il dipinto raffigura Sant'Antonio Abate in atto di benedire mentre nella sinistra regge un libro aperto poggiato sul ginocchio.\nEcco come ce lo descrive Croce: \u00abIl santo, nimbato, \u00e8 di prospetto; la lunga e fluente barba bianca gli scende fin quasi alla cintola; un ampio mantello in pieghe ben disposto lo covre quasi tutto, raccogliendosi sul ginocchio destro. [\u2026] Data la grande antichit\u00e0 del dipinto, lo stato pu\u00f2 dirsene buono. Il fondo fu ridorato in epoca non recente, e, nel far ci\u00f2 fu coperta la forma del trono, e le carni del santo e quelle delle figurine inginocchiate. [\u2026] Anche il mantello del santo fu ridipinto, ma da mano non inesperta\u00bb. Questa magnifica opera composta tra il 1270 e il 1370 \u00e8 stata sostituita da una copia in cartone.\nA destra e a sinistra vi erano gli altri due pezzi del trittico anch'essi sostituiti. Su di ognuno sono dipinti due santi. In quello di destra vi sono S.Ludovico d'Angi\u00f2, vescovo di Tolosa, e San Giovanni Evangelista. Il santo angioino \u00e8 in piedi, col viso rivolto verso Giovanni, ed in atto di parlare, \u00e8 in abiti vescovili e sul manto ha una larga fascia azzurra seminata di gigli d'oro. Questi nato nel 1275, secondo alcuni a \"Nuceria Kristianorum\", era figlio di Carlo II d'Angi\u00f2 e fratello di Roberto, re di Napoli. Data l'origine angioina dell'abbazia questo dipinto ha un enorme valore storico.\nSull'altra tavola vi erano dipinti S.Pietro e S.Francesco entrambi in postura eretta: molto interessante quello di San Francesco per l'epoca in cui risale.\nNella terza cappella a destra ove ora vi \u00e8 San Nicola si poteva ammirare un prezioso dipinto di San Carlo Borromeo scomparso anch'esso nel secondo dopoguerra. Il San Nicola era in origine nella seconda cappella a sinistra dove fino a pochi anni fa vi era un San Giuseppe su tela scomparso nottetempo."}
{"id": "1078299", "revid": "118086829", "url": "https://it.wikipedia.org/wiki?curid=1078299", "title": "Tong Soeng Heuan", "text": "Esperto di torture, nella Kampuchea Democratica diresse assieme a \"Deuch\" e \"Chan\" i crudeli interrogatori nella prigione \"S-21\" di Phnom Penh."}
{"id": "1078302", "revid": "339392", "url": "https://it.wikipedia.org/wiki?curid=1078302", "title": "Unione Sportiva Alcamo", "text": ""}
{"id": "1078303", "revid": "486946", "url": "https://it.wikipedia.org/wiki?curid=1078303", "title": "Unione Sportiva Bagheria", "text": ""}
{"id": "1078306", "revid": "297059", "url": "https://it.wikipedia.org/wiki?curid=1078306", "title": "Corpus Iuris Canonici", "text": "Il Corpus Iuris Canonici \u00e8 un corpo normativo del diritto canonico della Chiesa cattolica, fissato da papa Gregorio XIII con la bolla \"Cum pro munere\" del 1580, e ufficialmente pubblicato nell\"editio romana\" due anni pi\u00f9 tardi. Ne fanno parte sei collezioni, apparse in secoli diversi:\nIl \"Corpus\".\nIl Decretum Gratiani (testo base con cui si distingue il diritto dalla teologia e si fonda il diritto canonico) fu compilato da Graziano nella prima met\u00e0 del secolo XII. \u00c8 stato tramandato in varie e non identiche versioni, essendo quella pi\u00f9 antica divisa in sole due parti, priva dei trattati \"De penitentia\" e \"De consecratione\", e priva altres\u00ec di molte \"auctoritates\" di diritto romano e dei canoni dei concili lateranensi del 1123 e del 1139, inseriti successivamente; la versione definitiva (la cosiddetta \"Vulgata\") \u00e8 divisa in tre parti:\n101 \"distinctiones\", suddivise in \"quaestiones\", che trattano del diritto canonico in genere;\n36 \"causae\", divise anch'esse in \"quaestiones\" (trattano il diritto matrimoniale, il diritto patrimoniale, penale e processuale);\nil \"De consecratione\" (assente nelle prime tappe redazionali del \"Decretum\"), diviso in 5 \"distinctiones\", che si occupa della materia liturgica e dei sacramenti in genere.\nTale opera introduce le famose \"rationes gratianee\":\nGraziano \u00e8 inoltre il fondatore della scuola dei decretisti, ovverosia coloro che studiano e commentano il \"Decretum Magistri Gratiani\"; da tale scuola avranno origine gli autori delle Quinque compilationes antiquae. \nNel suo significato originale, per \"Corpus Iuris Canonici\" s'intendevano appunto il \"Decretum Gratiani\" e le \"Quinque compilationes antiquae\". Poi, dopo l'emanazione del \"Liber Extra\" (\"Decretales\") di Gregorio IX del 1234, sempre in via ufficiosa e senza un ufficiale riconoscimento della Chiesa cattolica, nel mondo dei giuristi ecclesiastici e dei \"doctores in utroque iure\" sorse l'uso di denominare Corpus Iuris Canonici il \"Decretum Gratiani\" unitamente alle \"Decretales Gregori IX\", definite appunto \"Liber Extra\" perch\u00e9 si aggiungeva al \"Decretum\". Con la pubblicazione delle citate raccolte di canoni a partire dal 1234, prevalentemente ufficiali, il termine \"Corpus Iuris Canonici\" comprese sia il \"Decretum\" sia le raccolte che via vie furono emanate, posteriormente a quella di Gregorio IX. Il termine, presente in vari manoscritti, fu poi conservato in molte pubblicazioni a stampa di diritto canonico. \nCon l'invenzione della stampa a caratteri mobili anche il \"Corpus Iuris Canonici\" apparve in forma di libro stampato. La prima edizione fu pubblicata a Parigi da Giovanni di Chappuis nel 1500. Dopo la celebrazione del Concilio di Trento (terminato nel 1563) Pio V nomin\u00f2 una commissione di cardinali e di giuristi, che fu detta dei \"Correctores Romani\", incaricati di rivedere, emendare e correggere il testo di tutte le sei collezioni. Non pot\u00e9 vedere la fine dei lavori della commissione poich\u00e9 mor\u00ec nel 1572. L'anno 1582 rappresenta solo l'approvazione finale di tale \"Corpus\" da parte della Chiesa cattolica. \nIl termine, all'epoca, non si riferiva pi\u00f9 al \"Decretum Gratiani\" originario (di cui esistevano svariati manoscritti databili a partire dal secolo XII, non identici l'uno all'altro), al \"Liber Extra\" e alle successive raccolte, bens\u00ec al \"Decretum Gratiani\" interpolato dai \"Correctores Romani\" (per adeguarlo ai dettami del concilio tridentino) e alle successive citate collezioni (dal \"Liber Extra\" elle \"Extravagantes Communes\"), con esclusione delle \"Quinquae Compilationes Antiquae\".\nA partire dal XVIII secolo furono pubblicate tre edizioni critiche del \"Corpus Iuris Canonici\" le quali, a proposito del \"Decretum Gratiani\", riportarono tra l'altro il testo della \"Vulgata\" (cio\u00e8 la versione del \"Decretum\" circolante dalla seconda met\u00e0 del secolo XII) nonch\u00e9 il testo delle interpolazioni dei \"Correctores\" (mettendo in luce un testo precedente, che risaliva al secolo XII). La prima edizione critica fu redatta da Justus Henning B\u00f6hmer, seguita da quella del Richter e infine quella di Fiedberg (entrambe nel XIX secolo), il quale utilizz\u00f2 otto manoscritti per ricostruire il testo della \"Vulgata\". B\u00f6hmer, a differenza degli altri due, utilizz\u00f2 altres\u00ec un manoscritto che \u00e8 il testimone di una delle prime tappe redazionali del \"Decretum\". Per questo tale edizione critica desta ancor oggi molto interesse tra gli studiosi."}
{"id": "1078309", "revid": "14263", "url": "https://it.wikipedia.org/wiki?curid=1078309", "title": "Consip", "text": "Consip \u00e8 la centrale acquisti della pubblica amministrazione italiana; \u00e8 una societ\u00e0 per azioni il cui unico azionista \u00e8 il Ministero dell'economia e delle finanze del governo italiano. \u00c8 stata la prima centrale di committenza in Italia e tra le prime in Europa a ricevere la certificazione di qualit\u00e0 ISO 9001:2008 per i processi d'acquisto di beni e servizi.\nStoria.\nConsip, la cui denominazione sociale originariamente era CON.S.I.P. (acronimo di \"Concessionaria Servizi Informativi Pubblici\"), viene costituita nel 1997 per gestire i servizi informatici dell'allora Ministero del tesoro.\nDurante il primo anno di attivit\u00e0 bandisce le gare per il sistema informativo della Ragioneria generale dello Stato, per il sistema di gestione del personale e per il nuovo sito del Ministero del Tesoro.\nNel 2000 la legge finanziaria affida alla Consip la gestione del Programma di razionalizzazione della spesa pubblica per beni e servizi, puntando sull'utilizzo di tecnologie innovative per gli approvvigionamenti. Nello stesso anno viene stipulata la prima Convenzione ex art. 26 e nel 2001 viene bandita la prima asta online del settore pubblico. Nel 2003 nasce il Mercato elettronico della pubblica amministrazione (MePA), nel 2008 viene bandito il primo Accordo quadro e nel 2011 Consip pubblica il bando istitutivo del Sistema dinamico di acquisizione.\nNel 2012 il ruolo di Consip viene ridefinito nell'ambito del pi\u00f9 ampio riassetto delle attivit\u00e0 informatiche del MEF e del sistema degli approvvigionamenti dello Stato, potenziandone il ruolo di centrale di committenza e scorporando il ramo delle tecnologie dell'informazione e della comunicazione (TIC) verso Sogei.\nNel 2014 Consip incorpora la Sicot Srl, societ\u00e0 dello Stato con compiti di gestione e valorizzazione delle partecipazioni societarie pubbliche e dei processi di privatizzazione. \nNel 2015 Consip partecipa attivamente al programma del Governo Renzi di ridurre a 35 centrali acquisti il numero di stazioni appaltanti deputate a gestire le grandi gare, guidato dal Commissario alla revisione della spesa pubblica Yoram Gutgeld.\nDa fine 2016 la stampa riporta notizie su inchieste relative a diverse ipotesi di reato: la corruzione di un dirigente della societ\u00e0 da parte dell'imprenditore Alfredo Romeo, la turbativa d\u2019asta di una gara, il favoreggiamento per rivelazione di notizie sulle indagini in corso. \nCirca la corruzione di un dirigente Consip, in luglio 2017 questi patteggia una condanna a 20 mesi e viene licenziato.\nCirca la turbativa d\u2019asta, in settembre 2021 vengono assolti il dirigente della societ\u00e0 e l\u2019ex amministratore delegato Domenico Casalino indagati, vengono rinviate a giudizio 3 persone, tra cui Alfredo Romeo e Italo Bocchino, e condannate tre persone, tra cui Denis Verdini e Ignazio Abrignani.\nCirca il favoreggiamento, l\u2019inchiesta riguarda l\u2019allora ministro dello sport Luca Lotti e l\u2019allora comandante generale dei Carabinieri Tullio Del Sette poich\u00e9 avrebbero rivelato l'esistenza dell'indagine all'amministratore delegato di Consip, Luigi Marroni e al presidente Luigi Ferrara.\nIn ottobre 2019 vengono rinviati a giudizio Lotti e Del Sette per favoreggiamento.\nDal 2019 il suo campo di intervento riguarda anche le concessioni e i lavori pubblici\nA marzo 2020 viene incaricata, con decreto del Dipartimento della protezione civile, di acquistare grandi volumi di materiali e apparecchiature sanitarie, in tempi brevissimi, per far fronte all\u2019emergenza Coronavirus, operando in coordinamento con il Capo della protezione civile nazionale Angelo Borrelli e con il Commissario Domenico Arcuri.\nOrganizzazione.\nDal 2005 si \u00e8 diffusa nella letteratura finanziaria la definizione \"modello Consip\", con due accezioni: la prima relativa al modello operativo e la seconda al modello organizzativo. I risparmi generati dal modello Consip, pari a 3,3 miliardi di euro nel 2019, ne hanno motivato la sua estensione territoriale e il suo ampliamento.\nAttivit\u00e0.\nConsip opera attualmente come centrale di committenza nazionale, realizzando il Programma di razionalizzazione della spesa pubblica e bandendo per singole amministrazioni - sulla base di accordi bilaterali - gare per progetti complessi. Svolge ulteriori compiti gestionali e di approvvigionamento affidati con provvedimenti di legge o atti amministrativi. Sono tre le aree di attivit\u00e0 di Consip:\nSi tratta di attivit\u00e0 distinte, ma fortemente integrate, i cui tratti comuni sono la ricerca dell'innovazione e l'applicazione delle tecnologie dell'informazione e della comunicazione ai processi e all'organizzazione del settore pubblico.\nProgramma Acquisti.\nVi rientrano le attivit\u00e0 del Programma di razionalizzazione della spesa pubblica per beni e servizi, istituito dalla legge finanziaria del 2000.\nObiettivi principali del Programma sono: \nL'attuazione del Programma si basa sulla disponibilit\u00e0 di molteplici strumenti di acquisto \u2013 Convenzioni, Mercato elettronico della pubblica amministrazione, Accordi quadro, Sistema dinamico di acquisizione \u2013 oltre che alla consulenza specifica alle amministrazioni richiedenti (gare su delega; utilizzo della piattaforma di negoziazione; assistenza merceologica, legale, organizzativa all'utilizzo del Programma).\nApprovvigionamento verticale.\nIn questo ambito, Consip supporta singole amministrazioni su tutti gli aspetti del processo di approvvigionamento, agendo per loro conto come centrale di committenza su progetti di particolare complessit\u00e0. Le amministrazioni beneficiano, quindi, delle competenze specialistiche relative a tutti gli aspetti del processo: dall'analisi dei fabbisogni alla progettazione, dalla successiva pubblicazione e aggiudicazione della gara.\nLe amministrazioni centrali inserite nel conto economico consolidato della pubblica amministrazione, come individuate dall'Istat, e gli enti nazionali di previdenza e assistenza sociale possono avvalersi di Consip per le acquisizioni di beni e servizi sopra la soglia di rilievo comunitario, stipulando appositi accordi bilaterali. Inoltre, l'azione come centrale di committenza si svolge anche in base a norme puntuali - \u00e8 il caso ad esempio del d.l. 95/2012 che assegna a Consip il ruolo di centrale di committenza per Sogei - o in base ai principi generali che regolano l'attivit\u00e0 di centrale di committenza e dello statuto societario.\nIn questo contesto, in febbraio 2015 Consip avvia con il Ministero dei beni e delle attivit\u00e0 culturali e del turismo un nuovo programma di gare per servizi e per concessioni finalizzati alla gestione e valorizzazione del patrimonio culturale italiano che si concretizza prima in una gara per la gestione degli immobili dei luoghi della cultura con base d'asta di 640 milioni di euro ed il 23 dicembre in un accordo di servizio Consip-MIBACT per la progettazione e la gestione di tali gare.\nUlteriori attivit\u00e0.\nConsip svolge ulteriori compiti assegnati da leggi o atti amministrativi che rispondono a specifiche esigenze delle amministrazioni:\nAttivit\u00e0 estere.\nLe attivit\u00e0 svolte a livello internazionale da Consip mirano a scambiare conoscenze, esperienze e competenze con omologhe istituzioni ed enti di altre nazioni.\nConsip partecipa a diversi progetti internazionali, tra i quali:\nNel 2007 la Kennedy School of Government dell'Universit\u00e0 di Harvard ha realizzato, in collaborazione con Consip, un caso di studio sul modello operativo della Consip in Italia.\nNel 2009 Consip ha ricevuto lo European e-Government Award 2009-2010, il pi\u00f9 prestigioso premio della Commissione europea in materia di amministrazione digitale, per il progetto MePA. \nNel 2010 l'OCSE ha scelto Consip come \"team leader\" del processo di analisi e revisione del sistema di acquisto federale negli USA. \nSuccessivamente: il coinvolgimento nella \"Task Force for Greece\", coordinata dalla DG Employment della Commissione europea, volta a supportare la riforma greca sul sistema degli appalti; la \"peer review\", su mandato della World Bank, del sistema etiope degli appalti pubblici; l'ingresso nel Comitato consultivo del Centro OCSE-MENA di Caserta, istituito dalla Scuola nazionale dell'amministrazione per la diffusione di buone pratiche e di metodologie innovative nella pubblica amministrazione dei paesi MENA (Nord Africa e Medio Oriente).\nOrganigramma.\nCronologia dei vertici aziendali Consip.\nControversie.\nLa partecipazione delle piccole e medie imprese (PMI) alle gare per aggiudicare convenzioni ex art. 26 rappresenta un tema dibattuto presso le associazioni di categoria di impresa, economisti e giuristi. In generale, l'aggregazione dei fabbisogni di uno o pi\u00f9 Enti, genera un volume di fornitura che ostacola la partecipazione delle singole PMI alla fornitura stessa sia per ragioni di capacit\u00e0 tecnica di farvi fronte, che per i requisiti elevati richiesti per la partecipazione alla gara.\nNel 2014 l'Antitrust, a seguito della comunicazione di alcune pubbliche amministrazioni, ha segnalato la situazione di gare per l'offerta di servizi assicurativi per veicoli e natanti della pubblica amministrazione, andate deserte, provocando la \"proroga dei contratti in essere\"; si tratta di bandi di \"dimensioni molto considerevoli\", che produrrebbero \"criticit\u00e0 concorrenziali potenzialmente in grado di alterare il corretto funzionamento del mercato\".\nNel 2015, Gustavo Piga, presidente di Consip nel triennio 2002-2005, sostiene che il ruolo centrale nel sistema degli appalti pubblici assegnato alla societ\u00e0 con la legge di stabilit\u00e0 per il 2016 rischia di produrre pi\u00f9 danni che vantaggi, in quanto la centralizzazione delle gare d'appalto produce una crescita delle dimensioni delle stesse, diventando dunque difficilmente accessibili a quelle \"micro, piccole e medie imprese\", per le quali il lavoro per la pubblica amministrazione costituisce l'entrata vitale che pu\u00f2 permetterne la crescita, tant'\u00e8 vero che negli USA l'aggregazione di gare \u00e8 scoraggiata. Inoltre l'obbligo di acquisto su gare CONSIP scoraggia - sostiene Piga - l'attivit\u00e0 di quelle pubbliche amministrazioni che sarebbero in grado di aggiudicare appalti a condizioni pi\u00f9 vantaggiose rispetto a quelle spuntate da CONSIP, questo in quanto anche queste amministrazioni saranno obbligate per legge ad acquistare ai prezzi pi\u00f9 alti aggiudicati da CONSIP.\nSu tali aspetti Consip ha pubblicato studi specifici nel 2008, nel 2015 e nel 2016.\nAlcune misure sono state intraprese dal 2014 (l'eliminazione dei requisiti di fatturato per la partecipazione alle gare da parte di PMI, disciplina favorevole alla partecipazione di imprese in raggruppamento, ecc.), ottenendo, gi\u00e0 nel 2015, risultati di maggiore apertura alle PMI.\nA partire dal 2017 sono state messe in campo ulteriori politiche per incoraggiare la partecipazione di tutte le imprese\u00a0\u2013 in particolare quelle piccole e medie - alle iniziative del Programma acquisti, attraverso una riduzione degli importi globali delle gare, una maggiore suddivisione in lotti di dimensioni ridotte, uno snellimento delle procedure di accreditamento al Mercato elettronico della Pubblica Amministrazione (Mepa).\nIl risultato di tali misure \u00e8 stata una crescita del numero dei lotti banditi e aggiudicati, del livello di partecipazione alle gare e dei fornitori abilitati agli strumenti di acquisto."}
{"id": "1078310", "revid": "6923", "url": "https://it.wikipedia.org/wiki?curid=1078310", "title": "Guido Crepax", "text": "Ha profondamente influenzato il mondo del fumetto erotico europeo dalla seconda met\u00e0 del XX secolo. \u00c8 noto soprattutto per il suo personaggio Valentina, ideato nel 1965 nel contesto degli anni sessanta, caratterizzato dal sofisticato disegno e dalla psichedelica e onirica trama, in genere con una forte dose di erotismo. Le opere di Crepax sono state tradotte in numerosi Paesi, tra i quali Francia, Brasile, Spagna, Germania, Giappone, Stati Uniti, Finlandia e Grecia.\nFu sempre caratterizzato da uno stile personalissimo, elegante e ricercato nel segno. Estremamente libero dal punto di vista compositivo, Crepax costruisce ogni tavola in base alle esigenze del momento, ma si pu\u00f2 notare il frequente ricorso alla scomposizione delle immagini in vignette pi\u00f9 piccole, a volte piccolissime, dettagli minimi (le labbra appena dischiuse, uno sguardo, un telefono che non squilla) per sottolineare uno stato d'animo, per creare un'attesa, per evidenziare un particolare importante.\nBiografia.\nGuido Crepax, il cui nome anagrafico era Guido Crepas, nacque a Milano il 15 luglio 1933. Era figlio di Gilberto Crepax, primo violoncello della Scala, originario di Dolo (in provincia di Venezia) e fratello del discografico Franco Crepax. Si laure\u00f2 in architettura nel 1958 ma gi\u00e0 prima aveva iniziato a occuparsi di grafica pubblicitaria creando poster e copertine per riviste (tra cui la prima copertina originale dell'edizione italiana di \"Galaxy\"), libri e LP (compreso il famoso \"Nel blu dipinto di blu\" di Domenico Modugno).\nNel 1957 divenne famoso per la sua campagna pubblicitaria della Shell, che ricevette la Palma d'oro per la pubblicit\u00e0. L'anno dopo cominci\u00f2 a collaborare con il \"Tempo Medico\", la prima rivista medica italiana, di cui disegn\u00f2 le copertine fino a met\u00e0 del 1980. Nel 1963 Crepax entr\u00f2 nel mondo dei fumetti e due anni pi\u00f9 tardi cre\u00f2 il suo pi\u00f9 famoso personaggio, Valentina, apparsa inizialmente sulla rivista di fumetti \"linus\" come personaggio secondario di una serie di fantascienza; Valentina \u00e8 la fidanzata di Philip Rembrant, un critico d'arte che possiede strani poteri ed \u00e8 noto anche col nome di Neutron. Il primo episodio \u00e8 \"La curva di Lesmo\" (una curva dell'autodromo di Monza) seguito a sua volta da altri trenta raccolti in sette libri. A questi si aggiungono nel tempo altri libri come la \"Lanterna magica\" del 1977 e \"Valentina pirata\" (il primo interamente a colori).\nValentina nasce quindi su Linus e per lungo tempo fu questa la rivista che la far\u00e0 crescere e conoscere; Valentina avr\u00e0 la caratteristica piuttosto inconsueta nel mondo del fumetto, di invecchiare, seppur pi\u00f9 lentamente del normale. L'uscita di scena della sensualissima ragazza dai capelli a caschetto avviene nel 1995, dopo oltre trent'anni, con la storia \"Al diavolo Valentina\". Le avventure di Valentina sono un miscuglio di temi onirici, fantastico, fantascienza, spionaggio e (successivamente) erotismo. Hanno avuto un grande successo in Italia e all'estero (specialmente in Francia). \"Neutron\" viene grandemente surclassato e messo in ombra e perde i suoi superpoteri, pur divenendo il protagonista di un fumetto pubblicato nella rivista \"Corto Maltese\". Ispirato all'Odissea di Omero, verr\u00e0 considerato uno dei picchi massimi della produzione di Crepax (anche dal punto di vista dei dialoghi, sempre ritenuti elemento debole delle sue storie). Valentina, ispirata all'attrice del cinema muto Louise Brooks e in parte alla moglie di Crepax, Luisa, ha ispirato a sua volta un film del 1973 (\"Baba Yaga\" diretto da Corrado Farina con Isabelle de Fun\u00e8s nella parte di Valentina) e nel 1989 una serie di telefilm per la tv, in cui la protagonista era interpretata da Demetra Hampton.\nCrepax ha dato vita a molti altri personaggi, in massima parte figure femminili protagoniste di storie dall'erotismo elegante e ricercato. Alcuni personaggi sono frutto della fantasia dell'autore, altri invece nascono dall'adattamento di opere letterarie. Fra le altre eroine di Crepax si possono contare \"Belinda\", \"Bianca\", \"Anita\", \"Giulietta\" e \"Francesca\". La prima ad apparire, in ordine di tempo, \u00e8 \"Belinda\", realizzata nel 1967 e protagonista di due storie. L'anno seguente fa il suo esordio \"Bianca\" (1968), protagonista di una serie di avventure brevi (\"La casa matta\", \"Odessa 1905\", \"Il collegio delle fanciulle\", \"Quadri straordinari\" ecc) e in seguito anche di una rivisitazione de \"I viaggi di Gulliver\" di Jonathan Swift. Di \"Bianca\" verranno poi pubblicati altri episodi sulla rivista \"Il Grifo\".\nA \"Bianca\" segue la bionda \"Anita\" (ispirata da Anita Ekberg, protagonista del film \"La dolce vita\" di Federico Fellini), protagonista di \"Anita, una storia impossibile\", una impressionante storia onirica in cui ha un rapporto sessuale con la TV e in cui si pu\u00f2 leggere una evidente critica all'influenza dei media. I fumetti su Francesca riguardano la vita di una collegiale adolescente, senza alcuna connotazione erotica, e sono apparse sulle pagine di \"Lupo Alberto Magazine\". Per \"L'Espresso Pi\u00f9\" crea, negli anni novanta, i personaggi di \"Giulietta e Romeo\" che poi riprende per la rivista \"Comic Art\" sulla quale pubblica diversi episodi. Il riferimento a Shakespeare non va molto oltre il titolo e il nome dei protagonisti.\nIntanto, nel 1976, Crepax realizza \"Casanova\", una trasposizione della vita del celebre libertino nella Venezia del settecento. Il 1978 \u00e8 la volta di \"Histoire d'O\", dal romanzo di Pauline R\u00e9age (pseudonimo della scrittrice Dominique Aury), la storia di una donna che si rende schiava e si presta a qualsiasi pratica erotica per amore. Nel 1979 traspone a fumetti uno dei romanzi pi\u00f9 scandalosi del Marchese de Sade (da cui deriva il termine sadismo), \"Justine o le disavventure della virt\u00f9\", nel fumetto in due parti \"Justine\". Tra gli altri adattamenti \"Venere in pelliccia\" (1984) ispirato all'opera di Leopold von Sacher-Masoch (dal cui nome \u00e8 stato coniato il termine masochismo) dove Crepax tratta i temi del romanzo in maniera meno allusiva e pi\u00f9 cruda. Questi adattamenti sono seguiti da quello di \"Emmanuelle\".\nIn questi adattamenti Crepax si dimostra pi\u00f9 esplicito nella rappresentazione della sessualit\u00e0 di quanto non lo sia nelle storie di \"Valentina\", \"Bianca\" e delle altre sue eroine; il tratto \u00e8 sempre elegante e ricercato ma le storie oltrepassano quell'erotismo, a volte anche molto spinto, tipico dell'autore, per consentirgli di adattare le opere letterarie fedelmente e senza falsi moralismi. Crepax non si \u00e8 limitato ad adattare a fumetti opere di carattere apertamente erotico, trasponendo anche classici in cui l'erotismo \u00e8 assente o soltanto suggerito. Si tratta molto spesso di classici della letteratura orrorifica o fantastica.\nCon \"Il duplice delitto della via Morgue\", pubblicato nel 1968 su \"Linus\", Crepax si cimenta con la letteratura gotica di Edgar Allan Poe illustrando l'opera dello scrittore statunitense in sette tavole. Sempre per la rivista \"Linus\" realizzer\u00e0 nel 1971 un altro racconto di Poe, \"Il mistero di Marie Roget\". Torner\u00e0 infine sull'opera del maestro del gotico molti anni dopo, trasponendo una personalissima interpretazione de \"La lettera rubata\" per la rivista \"Il Grifo\". Per \"Corto Maltese\", rivista di fumetto d'autore che si affaccia sul mercato nel 1983, pubblica sin dal primo numero una trasposizione abbastanza fedele del \"Dracula\" di Bram Stoker. Crepax pubblica il suo Conte Dracula seguendo le vicende tracciate da Stoker, anche se calca la mano sugli aspetti pi\u00f9 sensuali legati alla figura del vampiro.\nCon \"Dr Jekyll e Mr Hide\" nel 1987 adatta il famoso romanzo di Robert Louis Stevenson; tra l'altro l'autore aveva gi\u00e0 realizzato in giovent\u00f9 una versione della storia (\"Il Dottor Jekill\", realizzata tra il 1945 ed il 1946 insieme ad un'altra storia: \"L'uomo invisibile\") pubblicata solo successivamente nel 1972. Crepax si \u00e8 cimentato anche con il bellissimo romanzo di Henry James, \"Giro di vite\" riuscendo a ricreare l'atmosfera morbosa dello stesso ma rendendo in qualche modo pi\u00f9 esplicito quello che nel romanzo viene soltanto lasciato intendere. \"Giro di vite\" \u00e8 stato pubblicato a puntate sulle pagine di una delle ultime riviste di fumetto \"Il Grifo\" (a cura di Vincenzo Mollica).\nNel 1999 ha adattato anche \"Il processo\" di Franz Kafka rendendo le inquietanti e grottesche atmosfere del romanzo. L'anno seguente \u00e8 la volta di \"Salom\u00e8\", reinterpretato in chiave moderna da un Crepax ormai decisamente orientato verso la rivisitazione di grandi classici. L'ultima delle opere realizzate in questo senso (in realt\u00e0 l'ultimo fumetto in assoluto pubblicato da Crepax) \u00e8 ancora una volta un classico della letteratura horror: \"Frankenstein\" di Mary Shelley, pubblicato nel 2002 direttamente in volume da Grifo Edizioni. Crepax ha spesso operato riletture e rivisitazioni di vecchi miti come nel gi\u00e0 citato caso di \"Bianca\" alla quale ha fatto rivivere le avventure di Gulliver nella storia \"I viaggi di Bianca\" (pubblicato su \"alter alter\" nel 1983) o di \"Neutron\" che si \u00e8 trovato a ripercorrere una sorta di versione moderna dell\"Odissea\" interpretando una specie di Ulisse nella storia \"Nessuno\".\nMa a questa sorte non sfugge neanche Valentina, che affronter\u00e0 il suo episodio pi\u00f9 scabroso proprio per reinterpretare a modo suo un'opera letteraria, il romanzo di Georges Bataille \"Storia dell'occhio\", nell'avventura \"Storia di una storia\". Non mancano storie libere dell'autore disseminate sulle riviste pi\u00f9 varie o su volumi dedicati alla sua opera. Tra le riviste con le quali la collaborazione \u00e8 stata pi\u00f9 intensa vi sono \"Linus\", \"alter alter\" e \"Corto Maltese\" (sul quale l'autore continuer\u00e0 a lungo le avventure di \"Valentina\" dopo la chiusura delle altre riviste), ma non mancano collaborazioni con numerose altre riviste come i gi\u00e0 citati \"Il Grifo\" (\"Il sesto senso\", alcuni episodi di \"Bianca\" ecc), \"Comic Art\" (\"Becky Lee\", \"La storia immortale\", \"Piccolo grande Bogey\", \"Gradiva\" ecc), \"Eureka\" (alcuni episodi di \"Anita\").\nNe \"La Calata di Mac Similiano XXXVI\", pubblicata su \"Linus\" nel 1969, l'autore esprime il suo punto di vista sull'intervento militare americano in Vietnam; nel 1977 realizza \"L'uomo di Pskov\" sul tema della rivoluzione russa, seguito un anno dopo da \"L'uomo di Harlem\", sul mondo del jazz a New York, nella collana \"Un uomo un'avventura\" edita dalla Sergio Bonelli Editore.\nMalato da anni di una forma grave di sclerosi multipla, Guido Crepax \u00e8 morto il 31 luglio 2003 a causa della patologia neurologica, dopo un aggravamento improvviso il mese precedente. Dopo una commemorazione civile, il corpo \u00e8 stato tumulato senza cerimonia alcuna nella Cripta del Famedio del Cimitero Monumentale di Milano, accanto a Giorgio Gaber. Era sposato con Luisa Mandelli (Trieste, 25 dicembre 1937 \u2013 Milano, 2 novembre 2020), ispiratrice di Valentina, deceduta per complicazioni da Covid-19. La coppia ebbe tre figli.\nOpere.\nWargame.\nOltre alla sua di gran lunga pi\u00f9 conosciuta attivit\u00e0 fumettistica, Crepax era un appassionato progettista di giochi di guerra e collezionista di soldatini di carta, da lui stesso disegnati.\nSuoi sono stati alcuni dei primi giochi di guerra destinati al grande pubblico pubblicati in Italia:"}
{"id": "1078311", "revid": "6923", "url": "https://it.wikipedia.org/wiki?curid=1078311", "title": "Gypsy Jazz", "text": ""}
{"id": "1078312", "revid": "1610933", "url": "https://it.wikipedia.org/wiki?curid=1078312", "title": "Armadillo gigante", "text": ""}
{"id": "1078313", "revid": "256896", "url": "https://it.wikipedia.org/wiki?curid=1078313", "title": "I.S.E.E.", "text": ""}
{"id": "1078318", "revid": "21880", "url": "https://it.wikipedia.org/wiki?curid=1078318", "title": "Pongidae", "text": ""}
{"id": "1078324", "revid": "124123", "url": "https://it.wikipedia.org/wiki?curid=1078324", "title": "Man Mohan Adhikari", "text": "Apparteneva al partito comunista del Nepal (marxista-leninista unificato), ed \u00e8 stato uno dei pochi capi di governo comunisti eletti democraticamente al mondo.\nNacque presso Lazimpat, Kathmandu, e trascrose la giovinezza a Biratnagar. Nel 1938 fu mandato a studiare a Varanasi (India), dove partecip\u00f2 al movimento \"Quit India\", venendo anche arrestato dalle autorit\u00e0 coloniali britanniche nel 1942 per le sue attivit\u00e0 politiche. Entr\u00f2 poi nel partito comunista indiano. Ritornato in Nepal divenne leader sindacalista nella citt\u00e0 di Biratnagar. Fu un membro fondatore del partito comunista nepalese nel 1949. Dopo la sua morte, la guida del partito venne assunta da Madhav Kumar Nepal."}
{"id": "1078333", "revid": "712828", "url": "https://it.wikipedia.org/wiki?curid=1078333", "title": "Pok\u00e9Gear", "text": ""}
{"id": "1078365", "revid": "92723", "url": "https://it.wikipedia.org/wiki?curid=1078365", "title": "Cristianesimo e antisemitismo", "text": "Il termine antisemitismo \u00e8 stato coniato alla fine del XIX secolo dal giornalista Wilhelm Marr e consiste nell'avversione, su basi razziali, nei confronti delle persone di religione ebraica; col tempo \u00e8 venuto in anche per indicare le avversioni motivate con ragioni di tipo politico; talvolta lo si confonde con la rivalit\u00e0, l'ostilit\u00e0 o l'avversione di tipo religioso (antigiudaismo) all'ebraismo, anche se la maggior parte degli storici distingue accuratamente i due termini.\nUna tradizione di ostilit\u00e0 del cristianesimo nei confronti dell'ebraismo e del popolo ebraico si svilupp\u00f2 fin dai primi anni della cristianit\u00e0 ed \u00e8 proseguita nelle epoche seguenti sulla spinta di numerosi fattori, tra cui differenze teologiche, la spinta cristiana al proselitismo e alla conversione, auspicata e forzata, degli ebrei decretata dall'incarico che Cristo risorto diede ai suoi discepoli, il fraintendimento delle credenze e delle pratiche religiose degli ebrei, e una percepita ostilit\u00e0 ebraica nei confronti dei cristiani. Questa avversione \u00e8 culminata nell'Olocausto, che ha portato molti cristiani a riflettere sui rapporti tra teologia, pratiche religiose, e il genocidio.\nL'antisemitismo prima del Cristianesimo.\nLa diaspora, tipica del mondo ebraico, \u00e8 quel fenomeno sociale e culturale che vede gli ebrei disperdersi nel mondo ed insieme mantenere la propria identit\u00e0 culturale e religiosa. Generalmente si fa iniziare la diaspora con la distruzione di Gerusalemme nel 587 a.C. (VI secolo) da parte dei Babilonesi e la deportazione in Babilonia di una larga parte della popolazione della citt\u00e0. Forti comunit\u00e0 ebraiche si trovavano in Mesopotamia, in Grecia, a Roma, ad Alessandria d'Egitto (1/3 della popolazione).\nMisure antisemite furono prese anche prima della nascita del Cristianesimo o prima ancora che questo diventasse religione ufficiale dell'impero. Il primo pogrom che la storia conosca avvenne ad Alessandria d'Egitto nell'anno 38 d.C.\nL'avvento del Cristianesimo.\n, che si manifesta con forti critiche nei confronti del mondo ebraico:\nLe principali misure antigiudaiche furono prese con il riconoscimento della religione cristiana come religione prima ufficiale, e poi unica, dell'impero romano (IV secolo). Da questo momento la legislazione imperiale segue una duplice preoccupazione: imporre all'ebraismo oneri e discriminazioni. Cfr. la legge di Teodosio II del gennaio 438: \"\u00abA nessuno dei giudei, cui sono interdette tutte le amministrazioni e dignit\u00e0, concediamo nemmeno di esercitare l'ufficio di difensore di un comune, n\u00e9 di avere l'onore di padre\u00bb\".\nL'antisemitismo dopo il Mille.\nLe cose cambiano sostanzialmente dall'XI secolo. Riassumendo possiamo distinguere queste fasi dal punto di vista cronologico:\nEt\u00e0 contemporanea e fascismo.\nCon i governi illuminati del Settecento, con la Rivoluzione francese ed infine con i governi liberali dell'Ottocento, ci fu un movimento di riabilitazione, di parificazione e di emancipazione ebraica. Persistono comunque nel Settecento, Ottocento e Novecento opposizioni cattoliche all'emancipazione ebraica.\nIn occasione delle leggi razziali fasciste del 1938 la costante preoccupazione del Vaticano fu quella di ottenere dal governo la modifica degli articoli che potevano ledere le prerogative della Chiesa sul piano giuridico-concordatario soprattutto per quanto riguardava gli ebrei convertiti.\nSecondo lo storico Renzo De Felice, se la Santa Sede non approv\u00f2 mai un razzismo di stampo puramente materialistico e biologico, \u00abal tempo stesso non era contraria ad una moderata azione antisemita, estrinsecantesi sul piano delle minorazioni civili.\u00bb\nDi notevole importanza l'intervento di Pio XI (mai riportato dall'Osservatore Romano e da Civilt\u00e0 Cattolica, per paura della censura fascista, ma pubblicato, per espressa volont\u00e0 di Pio XI, sui giornali belgi) il 6 settembre 1938 durante un'udienza: \"\u201cAttraverso il Cristo e nel Cristo, noi siamo la discendenza spirituale di Abramo. L'antisemitismo \u00e8 inammissibile. Spiritualmente, siamo tutti semiti\u201d\". Lo stesso Mussolini, nel discorso di Trieste del settembre del '38, accus\u00f2 il Papa di difendere gli ebrei (il famoso passaggio \"da troppe Cattedre li difendono\") e minacci\u00f2 provvedimenti pi\u00f9 severi a loro danno se i cattolici avessero insistito. Nell'agosto del 1943, il gesuita Pietro Tacchi Venturi, che aveva svolto l'incarico informale di tenere i contatti tra il Vaticano e Mussolini, sugger\u00ec al cardinale Segretario di Stato Luigi Maglione di proporre al nuovo governo Badoglio il mantenimento parziale delle leggi razziali.. Ma Maglione non diede seguito alla proposta.\nNel 1943, allorch\u00e9 era evidente che l'unit\u00e0 dello Stato fascista era terminata, le principali gerarchie cattoliche presenti in Italia si mobilitarono per orientare le nuove scelte politiche e pastorali nella penisola. La questione delle leggi razziali fu affrontata direttamente dal Vaticano ad opera del cardinale Luigi Maglione e dal gesuita Pietro Tacchi Venturi. Come detto, quest'ultimo riteneva che le leggi razziali avrebbero dovute esser abolite solo per gli ebrei convertiti al cristianesimo, mentre si sarebbero dovute mantenere le restrizioni per coloro che appartenevano alla religione ebraica.\nAnche dopo il rastrellamento degli ebrei del ghetto di Roma il 16 ottobre 1943 il comportamento del Vaticano fu ambiguo, se da una parte vi furono proteste da parte di Maglione indirizzate all'ambasciatore tedesco presso il Vaticano, Ernst von Weizs\u00e4cker, che non diverranno per\u00f2 mai dichiarazioni pubbliche contro l'azione, dall'altra lo stesso Weizs\u00e4cker nella sua relazione al Ministro degli esteri tedesco di pochi giorni dopo, rassicurava il governo nazista sul fatto che \"\"Il Papa bench\u00e9 sollecitato da diverse parti, non ha preso alcuna posizione contro la deportazione degli ebrei da Roma\" e che \"Egli ha fatto di tutto anche in questa situazione delicata per non compromettere il rapporto con il Governo tedesco e con le autorit\u00e0 tedesche a Roma. Dato che qui a Roma indubbiamente non saranno pi\u00f9 effettuate azioni contro gli ebrei, si pu\u00f2 ritenere che la questione spiacevole per il buon accordo Tedesco-Vaticano sia liquidata\"\"\nProtestantesimo inglese.\nUna visione positiva del Cristianesimo nei confronti degli ebrei, cominci\u00f2 nell'ambito del protestantesimo inglese e pi\u00f9 precisamente nel pietismo e nel puritanesimo. John Owen, un pastore puritano, disse: \u00abInoltre \u00e8 garantito che ci sar\u00e0 un tempo e una stagione durante il regno del Messia in cui la nazione degli ebrei in tutto il mondo sar\u00e0 chiamata e portata efficacemente alla conoscenza del messia nostro Signore Ges\u00f9 Cristo e con misericordia riceveranno la liberazione e verranno ristabiliti nella loro terra natia\u00bb. Questa posizione sionista venne accolta anche da John Wesley e George Whitefield nell'ambito del primo risveglio in America. Altri ministri evangelici mantennero un atteggiamento sionista fino al giorno d'oggi come ad esempio Charles Spurgeon, Dwight Moody, Charles Finney, Smith Wigglesworth, Martin Luther King, Kathryn Khulman, Billy Graham.\nSmith Wigglesworth disse: \u00abNon ho altro da dire sull'ebreo se non questo: che so di essere salvato dal sangue di un ebreo. Devo la mia Bibbia agli ebrei, poich\u00e9 gli ebrei l'hanno tenuta per noi. Abbiamo un Salvatore che era ebreo. Il primo annuncio del Vangelo fu degli ebrei. So che devo tutto all'ebreo oggi, ma vedo che l'ebreo non avr\u00e0 mai la chiave per sbloccare le Scritture finch\u00e9 non vedr\u00e0 Ges\u00f9. Nel momento in cui lo far\u00e0 vedr\u00e0 questa verit\u00e0 che Ges\u00f9 ha dato a Pietro: \"E io ti dico anche che sei Pietro e su questa roccia edificher\u00f2 la mia chiesa ... E ti dar\u00f2 le chiavi del regno dei cieli\". (Matteo 16: 18,19) E ti dar\u00f2 la chiave della verit\u00e0, la chiave per liberare. La chiave fu portata nel momento in cui Pietro vide il Signore. Nel momento in cui vedono Cristo, l'intera Scrittura \u00e8 aperta all'ebreo. Sar\u00e0 un grande giorno in cui gli ebrei vedranno il Signore. Lo vedranno!\u00bb.\nLa dottrina cattolica.\nIl definitivo superamento dell'antigiudaismo cattolico avvenne con il Concilio Vaticano II e la dichiarazione \"Nostra Aetate\", del 1965, che ribad\u00ec sia la \"primogenitura\", sia l'elezione del popolo ebraico: \u00abQuanto \u00e8 stato commesso durante la Passione non pu\u00f2 essere imputato n\u00e9 indistintamente a tutti gli Ebrei allora viventi, n\u00e9 agli Ebrei del nostro tempo...Gli Ebrei non devono essere presentati n\u00e9 come rigettati da Dio, n\u00e9 come maledetti, come se ci\u00f2 scaturisse dalla Sacra Scrittura\u00bb.\nNel Catechismo della Chiesa Cattolica del 1992 si spiega che \u00abgli Ebrei non sono collettivamente responsabili della morte di Ges\u00f9\u00bb:\nBibliografia.\nIl presente articolo \u00e8 tratto principalmente da:\nAltre opere fondamentali per la storia dell'Antisemitismo:"}
{"id": "1078369", "revid": "7336", "url": "https://it.wikipedia.org/wiki?curid=1078369", "title": "S.I.A.T.E.L.", "text": ""}
{"id": "1078377", "revid": "78273", "url": "https://it.wikipedia.org/wiki?curid=1078377", "title": "Solidi di Keplero-Poinsot", "text": ""}
{"id": "1078382", "revid": "113751416", "url": "https://it.wikipedia.org/wiki?curid=1078382", "title": "Beata solitudo, sola beatitudo", "text": "La frase Beata solitudo, sola beatitudo \u00e8 un detto latino.\nLa frase, tradotta letteralmente, significa \"Beata solitudine, sola beatitudine\": questa frase \u00e8 usata per sottolineare che solo separandosi dal mondo e dagli altri \u00e8 possibile trovare il piacere della tranquillit\u00e0 dell'animo.\nLa frase \u00e8 stata erroneamente attribuita ad autori classici, per esempio Seneca (\"Lettere a Lucilio\"), e medievali (San Bernardo di Chiaravalle), ma in realt\u00e0 non risulta essere documentata prima del XVI secolo (in \"Solitudo, sive vita solitaria laudata\", Anversa, 1566, una raccolta di poesie del sacerdote olandese Cornelis Musius). La forma originale \u00e8 \"O beata solitudo, o sola beatitudo\".\nLa frase campeggia nel chiostro dei Francescani nell'isoletta di San Francesco del Deserto nella Laguna di Venezia, nel chiostro del convento francescano di San Salvatore al Monte a Firenze, ed anche sul timpano di ingresso della Certosa di Calci, in Provincia di Pisa, cos\u00ec come all'ingresso del noviziato dei padri passionisti sul monte Argentario e dell'eremo alcantarino della Solitudine sul Monte Muto, presso Piedimonte Matese (CE)."}
{"id": "1078385", "revid": "1718925", "url": "https://it.wikipedia.org/wiki?curid=1078385", "title": "Alfa Romeo 2000 (1958)", "text": "Le Alfa Romeo 2000 sono una serie di vetture prodotte dall'Alfa Romeo dal 1957 al 1962. La gamma 2000 comprende la 2000 berlina, disegnata e costruita direttamente nello Stabilimento del Portello a Milano, la 2000 Spider e, dal 1960, la 2000 Sprint, con carrozzerie disegnate e prodotte rispettivamente dalla Touring e dalla Bertone.\nLa berlina \u00e8 meglio nota come Alfa Romeo 2000 berlina (1958) poich\u00e9 nel 1971 venne presentata al pubblico un'altra auto con lo stesso nome, che non condivide nessuna parte con l'omonima antenata perch\u00e9 basata sulla serie Giulia.\nStoria del modello.\nNata per sostituire la 1900 Super, l'ultima versione della rivoluzionaria 1900, da cui eredit\u00f2 gli organi meccanici praticamente immutati, la nuova 2000 berlina (sigla interna 102) viene presentata al pubblico durante il Salone dell'automobile di Torino nel 1957, mentre le consegne iniziano nel giugno dell'anno successivo. Se meccanicamente la 2000 berlina non subisce cambiamenti sostanziali rispetto alla 1900 Super, eccetto che per il passo allungato a 2720 mm, la carrozzeria \u00e8 completamente nuova e rispecchia la nuova impostazione comoda della vettura, pi\u00f9 votata al confort che alla sportivit\u00e0. Anche il nome prende le distanze dalla progenitrice perch\u00e9 \"sale\" da 1900 a 2000 senza alcun cambiamento effettivo di cilindrata.\nLa 2000 berlina.\nIl motore della nuova Alfa Romeo 2000 berlina \u00e8 un'evoluzione di quello montato sulle 1900 Super, un 4 cilindri in linea 1975 cm3 (alesaggio x corsa: 84,5 x 88 mm) raffreddato ad acqua con basamento in ghisa, testata in alluminio, distribuzione con due alberi a camme in testa comandati da catena, camere di scoppio emisferiche e un carburatore doppio corpo Solex 35 APAI-G, che sviluppa per\u00f2 105 CV di potenza massima a 5300 giri/min e 15 kgm di coppia massima a 3600 giri/min grazie al rapporto di compressione aumentato a 8,25:1. Il cambio \u00e8 a 5 marce, tutte sincronizzate, e riesce a far toccare alla vettura i 160 km/h.\nCome sulla 1900 Super i freni sono a tamburo su tutte le ruote, alettati e di grandi dimensioni per essere il pi\u00f9 possibile efficaci e resistenti, mentre lo sterzo \u00e8 a vite e rullo. Anche le sospensioni ricopiano lo schema dell'antenata, con le anteriori a ruote indipendenti, secondo lo schema a quadrilateri deformabili, con molle elicoidali, ammortizzatori idraulici telescopici non coassiali e barra antirollio, e le posteriori a ponte rigido, collegato al telaio longitudinalmente tramite due puntoni di duralluminio e centralmente da un triangolo superiore, sempre con molle elicoidali e ammortizzatori idraulici telescopici, stavolta coassiali.\nLa nuova 2000 \u00e8 una berlina a 4 porte con carrozzeria in acciaio dalla linea americaneggiante, pi\u00f9 imponente, spigolosa e meno sportiva rispetto a quella tondeggiante della 1900 Super. Il frontale \u00e8 dominato, oltre che dagli anabbaglianti posti sulla sommit\u00e0 dei parafanghi, dal tipico scudetto triangolare Alfa Romeo e da una presa d'aria a tutta larghezza, nella parte bassa, che ingloba anche le luci di posizione e le frecce. La fiancata rettilinea \u00e8 caratterizzata da un passaruota posteriore squadrato, sottolineato dalla cromatura sottoporta che si estende fino alla coda, e da una sottile striscia cromata che corre dai parafanghi anteriori fino a met\u00e0 della portiera posteriore. I fanali posteriori a sviluppo verticale sono montati sulla parte finale delle pinne, piuttosto pronunciate e di chiara ispirazione americana, che delimitano il cofano del bagaliaio, su cui si trovano il portatarga cromato e la scritta Alfa Romeo in ottone. Il paraurti posteriore, che ingloba lo scarico sdoppiato all'interno di due aperture ovali sotto le luci, \u00e8 dotato di rostri come quello anteriore, che \u00e8 depresso al centro in corrispondenza dello scudetto.\nL\u2019abitacolo pu\u00f2 accogliere comodamente 6 persone su due file di sedili a panca, ben imbottiti e rivestiti in tessuto e vinile, grazie alla leva del cambio al volante e al comando a maniglia del freno a mano posto sotto la plancia. Il cruscotto, rivestito con del materiale antiriflesso, prevede un solo strumento asimmetrico composto da, a sinistra, tachimetro/contachilometri a sviluppo orizzontale, posto sopra indicatore del livello della benzina, manometro dell\u2019olio e termometro dell'acqua e, a destra, contagiri circolare. Il volante a due razze \u00e8 in bachelite bianca e nera con un anello cromato per il clacson. Al centro della plancia vi sono il posacenere e un alloggiamento per la radio, alle estremit\u00e0 le bocchette orientabili per la climatizzazione mentre di fronte al passeggero si trova un cassetto portaguanti, chiuso da uno sportello. \nLa 2000 Spider Touring.\nInsieme alla 2000 berlina, opera dalla casa, viene presentata anche la nuova Alfa Romeo 2000 Spider, disegnata e costruita dalla carrozzeria Touring. Infatti dopo aver scelto la Pinin Farina per produrre la versione cabriolet della 1900 regolarmente messa a listino, l'Alfa Romeo decide di affidare la costruzione della nuova 2000 Spider alla carrozzeria milanese, che in quel periodo si stava trasformando da atelier a vero e proprio costruttore industriale. Nonostante la carrozzeria Touring sia nota per il metodo \"Superleggera\", in cui i pannelli esterni della carrozzeria sono realizzati in alluminio, la 2000 Spider \u00e8 una moderna vettura monoscocca interamente in acciaio. Questa scelta va inquadrata dall'ottica del contenimento del prezzo rispetto alle precedenti 1900C SS \"Superleggere\".\nLa 2000 Spider quindi \u00e8 una classica vettura scoperta due posti basata sull'autotelaio della berlina, da cui eredita sterzo, freni e sospensioni, ma con passo accorciato da 2720 mm a 2500 mm e motore potenziato a 115 CV grazie all'aumento del rapporto di compressione fino a 8,5:1 e all'adozione di due carburatori doppio corpo Solex 40 PHH. Il cambio \u00e8 sempre a 5 marce ma ha la leva sul tunnel. Grazie a queste modifiche e alla diversa carrozzeria la spider tocca i 170 km/h.\nLa carrozzeria, il cui bozzetto finale venne disegnato da Rodolfo Bonetto, riprende alcuni elementi stilistici della 2000 berlina ma meglio armonizzati, poich\u00e9 pi\u00f9 corta e compatta della quattro porte. Sul frontale incurvato \u00e8 presente il tipico scudetto triangolare Alfa Romeo affiancato da due prese d'aria circondate da un profilo cromato che inglobano i fanali di posizione e le frecce. Sopra di essi sono posizionati gli anabbaglianti mentre sotto le lame del paraurti, sdoppiato. Il cofano \u00e8 dotato di due prese d'aria separate e dei piccoli loghi alati della Carrozzeria Touring, senza la scritta \"Superleggera\" in corsivo perch\u00e9 la scocca \u00e8 in acciaio, mentre i montanti del parabrezza sono cromati. La fiancata rettilinea \u00e8 caratterizzata da due cromature sottoporta sovrapposte, in mezzo alle quali, sul parafango anteriore, si trovano delle griglie oblique, sempre cromate. Il paraurti posteriore cromato \u00e8 unico e si allunga sulla fiancata. I fanali posteriori, a sviluppo verticale e circondati da una cornice cromata, sono montati sulla parte finale delle pinne che delimitano il cofano del bagaliaio, su cui si trovano il portatarga cromato e la scritta Alfa Romeo in ottone.\nNell\u2019abitacolo vi sono due sedili separati, ben imbottiti e rivestiti in vinile, e un ripiano posteriore per alloggiare eventuali bagagli aggiuntivi. Il cruscotto, verniciato di nero, prevede una palpebra al cui interno si trovano quattro strumenti circolari, tachimetro/contachilometri e contagiri, pi\u00f9 grandi, e, pi\u00f9 piccoli, indicatore del livello della benzina, manometro dell\u2019olio e termometro di acqua e olio. Il volante a tre razze \u00e8 in bachelite nera con razze in alluminio e pulsante per il clacson. Al centro della plancia vi sono lo specchietto retrovisore e un alloggiamento per la radio mentre di fronte al passeggero si trovano un cassetto portaguanti, chiuso da uno sportello, e una maniglia di appiglio.\nLa linea della carrozzeria non \u00e8 alterata dalla capote, che da aperta rientra in un apposito vano e da chiusa si armonizza con il resto del corpo vettura. Gli optional pi\u00f9 importanti sono l'hard-top, i cerchi a raggi con gallettone di fissaggio, di serie vi sono quelli in lamiera stampata della berlina, e la possibilit\u00e0 di avere gli interni rifiniti in pelle.\nLa 2000 Spider \"America\".\nIl successo della 2000 Spider fu tale che, per accontentare la clientela USA rappresentata dall'importatore Max Hoffman, venne approntata la 2000 Spider America. Le differenze con la 2000 Spider \"europea\" sono limitate al cofano, su cui le prese d'aria sono avvicinate tra loro e separate da una striscia cromata, ai paraurti anteriore e posteriore, dotati di rostri, al baule, dove il logo della Carrozzeria Touring sostituisce la scritta Alfa Romeo, ed infine all'adeguamento alle norme nordamericane degli strumenti e delle luci posteriori. \nA partire dal luglio 1961 la 2000 Spider pu\u00f2 essere ordinata anche come due pi\u00f9 due posti, ottenuti omologando la panchetta posteriore. \nLa 2000 Sprint.\nAlla nuova serie 2000, composta da berlina e spider, manca la versione coup\u00e9, il corpo vettura che meglio si adatta ad un'Alfa Romeo. All'inizio si continua a produrre la \"vecchia\" 1900C SS \"Giuliettona\", lanciata l'anno prima, ma si spingono i migliori carrozzieri italiani ad esercitarsi sull'autotelaio della nuova Alfa Romeo, reso disponibile anche perch\u00e9 i clienti pi\u00f9 facoltosi, ancora abituati alle vetture prodotte \u201csu misura\u201d, potessero farlo \u201cvestire\u201d secondo i propri gusti. Fino al 1960 arrivarono diverse proposte da Pinin Farina, con la 2000 Coup\u00e9 Sestriere, da Vignale, con una coup\u00e9 disegnata da Michelotti, e infine da Bertone, con due modelli, una versione due porte della berlina di serie e l'elegante coup\u00e9 Sole, ma nessuna di queste viene accettata.\nCos\u00ec nel 1960 si decide di produrre un nuovo autotelaio \"Sprint\" con passo di 2580 mm, intermedio rispetto a quello di berlina e spider, equipaggiato con lo stesso motore da 115 CV della spider. La prima auto proposta su questo telaio \u00e8 la 2000 Sprint \"Praho\", una lussuosa coup\u00e9 realizzata dalla Carrozzeria Touring nel 1960.\nIl design prevede tre grandi particolarit\u00e0: all'esterno vi sono doppi fari con il cofano depresso al centro e lunotto concavo, da cui deriva il nome; i praho infatti sono le tipiche imbarcazioni malesi dotate di poppa concava mentre all'interno \u00e8 assente un cruscotto vero e proprio perch\u00e9 tutti gli strumenti sono raggruppati in una consolle montata sopra il tunnel centrale. Presentata al Salone dell'automobile di Torino 1960 rimase allo stadio di prototipo, nonostante le innovazioni presenti.\nLa 2000 Sprint Bertone.\nLa \"Praho\" rimase un prototipo anche perch\u00e9 contemporaneamente venne presentata la 2000 Sprint, disegnata da Giorgetto Giugiaro per la carrozzeria Bertone sullo stesso autotelaio. Questo modello venne giudicato molto positivamente dalla dirigenza Alfa Romeo e immediatamente messo in produzione grazie soprattutto al design del frontale, caratterizzato una novit\u00e0 assoluta. \nInfatti, per la prima volta, il frontale \u00e8 occupato da un'unica apertura coperta da una griglia; anche i fanali, doppi e di diametro diverso, sono inseriti all'interno della griglia stessa anzich\u00e9 essere montati sulla carrozzeria. Anche lo scudetto Alfa Romeo viene modificato e risalta in questa nuova configurazione perch\u00e9, non pi\u00f9 essendo appoggiato alla lamiera, acquisisce un certo spessore e si estende anche sul cofano, con una \"coda\" cromata. Il paraurti rimane una striscia cromata su cui sono montati gli indicatori di direzione.\nLa fiancata, con andamento simile a quello della Giulietta Sprint, \u00e8 completamente liscia, con una striscia cromata sottoporta, lo stemma della Bertone montato sotto la scritta 2000 Sprint sul parafango anteriore e i passaruota posteriori \"tagliati\" da un rilievo della lamiera. Il posteriore \u00e8 tronco e privo di pinne, con lo specchio di coda incassato entro cui si trovano i fanalini e il portatarga. \nNell\u2019abitacolo vi sono quattro posti, i due anteriori su sedili separati ben imbottiti, e i due posteriori, pi\u00f9 piccoli, su una panchetta; entrambi rivestiti in vinile e tessuto. Il cruscotto, dotato di un rivestimento superiore antiriflesso, una fascia centrale in tinta con la carrozzeria e un'imbottitura inferiore, prevede una palpebra nera al cui interno si trovano tre strumenti circolari affiancati, quello del tachimetro/contachilometri, quello unico con indicatore del livello della benzina e termometro di acqua e olio, e il contagiri. Il volante ha le tre razze in alluminio mentre la corona ed il pulsante del clacson in bachelite nera. Al centro della plancia vi \u00e8 la scritta 2000 Sprint, identica a quella sul parafango, di fronte al passeggero si trovano un alloggiamento per la radio e un cassetto portaguanti, chiuso da uno sportello, mentre alle estremit\u00e0 le bocchette orientabili per la climatizzazione. Sotto la plancia, dietro la leva del cambio, ci sono il posacenere e i comandi della climatizzazione. \nLa meccanica, eccetto che per il passo accorciato a 2580 mm, rispecchia quello della 2000 Spider con motore da 115 CV e cambio a 5 marce con leva posta sul tunnel e ma qui si toccano i 175 km/h di velocit\u00e0 massima. \nAlcuni esemplari di 2000 Sprint, tra gli ultimi prodotti, furono acquistati dalla Polizia di Stato ed assegnati alla Squadra Mobile e uno di essi \u00e8 tuttora esposto nel museo delle auto della Polizia.\nLa produzione.\nLa serie 2000 venne prodotta tra il 1957 e 1962 quando venne sostituita dalla pi\u00f9 prestante serie 2600, sostanzialmente le vecchie berlina, coup\u00e9 e spider leggermente ristilizzate e dotate di un nuovo motore a 6 cilindri in linea. La 2000 berlina venne realizzata in soli 2799 esemplari, superata dalla ben pi\u00f9 riuscita 2000 Spider Touring, con 3458 esemplari inclusi una quindicina di autotelai, cui si aggiunsero 704 Coup\u00e9 Bertone, rari perch\u00e9 prodotti in un lasso di tempo pi\u00f9 breve.\nLe FNM JK, 2000 e 2150.\nTra il 1960 e il 1973 la F\u00e0brica Nacional de Motores (FNM) ha prodotto in Brasile, a Xer\u00e9m, su licenza Alfa Romeo, due modelli che derivano dalla 2000 berlina la FNM 2000 e la FNM 2150.\nIl primo modello lanciato sul mercato, inizialmente denominato FNM JK in onore del presidente brasiliano dell'epoca Juscelino Kubitschek, cambia nome in FNM 2000 dopo la sua caduta in disgrazia.\nLa FNM JK - 2000 \u00e8 identica alla 2000 berlina italiana, con molte parti realizzate nello stabilimento del Portello, compreso il motore quattro cilindri in linea bialbero 1975\u00a0cm\u00b3 depotenziato a 95\u00a0CV, per funzionare meglio con la benzina brasiliana di bassa qualit\u00e0, ma comunque in grado di spingere la vettura a 155\u00a0km/h. Nel 1966 sono introdotte la coup\u00e9 2000 On\u00e7a e una versione ad alte prestazioni, la 2000 TIMB (Turismo Internazionale Modello Brasile) con il motore potenziato a 130 CV. Nel 1969 la FNM venne acquistata dall'Alfa Romeo e la FNM 2000 venne sostituita dalla FNM 2150, sostanzialmente una FNM 2000 TIMB con motore maggiorato a 2132\u00a0cm\u00b3 e 125 CV e carrozzeria leggermente ristilizzata. Nel 1974 la FNM 2150 fu rimpiazzata dall'Alfa Romeo 2300, che ne eredita la meccanica dotandola di una nuova carrozzeria ispirata a quella contemporanea dell'Alfetta."}
{"id": "1078389", "revid": "1821847", "url": "https://it.wikipedia.org/wiki?curid=1078389", "title": "William Friedman", "text": "Biografia.\nWolfe Frederick Friedman \u00e8 nato nel 1891 a Kishinev, all'epoca appartenente geograficamente e politicamente alla Russia, oggi capitale della Moldavia. \nSuo padre, un interprete per il servizio postale dello zar, emigr\u00f2 negli Stati Uniti l'anno successivo per sfuggire ai crescenti regolamenti antisemiti; la famiglia lo raggiunse a Pittsburgh nel 1893. \nNel 1893, acquisendo la cittadinanza statunitense, assunse il nome William al posto di Wolfe. \nDopo essersi laureato in genetica presso la Cornell University, venne assunto presso i Riverbank Laboratories, nei pressi di Chicago, dove si interess\u00f2 allo studio dei codici e dei cifrari; qui conobbe Elizabeth Smith, sua futura moglie. \nIn seguito decise di lasciare il lavoro presso Riverbank per intraprendere l'attivit\u00e0 di ufficiale crittologo; proprio al servizio del governo statunitense svolger\u00e0 una brillante carriera militare. \nNegli anni trenta ha diretto la divisione ricerca del SIS (Signals Intelligence Service). \nNel settembre del 1940 il lavoro della divisione port\u00f2 alla decifrazione del codice giapponese denominato \"PURPLE\", usato dal Ministero degli Esteri giapponese per interloquire con le ambasciate giapponesi nel mondo, consentendo cos\u00ec alle autorit\u00e0 americane l'accesso ai messaggi segreti trasmessi o ricevuti dai diplomatici giapponesi durante la seconda guerra mondiale.\nRiconoscimenti.\nNel campo della crittologia \u00e8 ricordato per l'introduzione di metodi matematici e scientifici all'interno della stessa.\nInoltre, le sue scoperte riguardanti nuovi metodi di decifrazione dei codici hanno influito e continuano ad influire, notevolmente, gran parte del lavoro svolto dall'NSA (National Security Agency). \nPer ricordare i grandi contributi lasciati da William Friedman ed Elizabeth Smith, nel 2002, l'edificio OPS1 all'interno del complesso NSA, \u00e8 stato intitolato \"William and Elizebeth Friedman Building\"."}
{"id": "1078402", "revid": "109875582", "url": "https://it.wikipedia.org/wiki?curid=1078402", "title": "Marich Man Singh Shrestha", "text": "\u00c8 stato il primo capo del governo nepalese di etnia \"Nev\u0101ra\". \u00c8 stato rimosso dal re Birendra durante le manifestazioni popolari per il ripristino della democrazia multipartitica (\"Jana Andolan\")."}
{"id": "1078403", "revid": "1776051", "url": "https://it.wikipedia.org/wiki?curid=1078403", "title": "John Tiltman", "text": "Dal 1920 ha spesso operato nel settore dello spionaggio, in particolare sui sistemi di crittografia. Lavor\u00f2 a Bletchley Park, dove i suoi metodi si rivelarono piuttosto efficaci nell'analisi del cifrario tedesco denominato \"Fish\", e fu proprio per consentire una pi\u00f9 efficace applicazione di questi metodi che venne progettato e costruito il Colossus, primo elaboratore elettronico programmabile."}
{"id": "1078408", "revid": "36426", "url": "https://it.wikipedia.org/wiki?curid=1078408", "title": "Palazzo degli Alessandri", "text": "Il Palazzo degli Alessandri \u00e8 un edificio storico del centro di Firenze, situato in Borgo Albizi n. 15, con affaccio anche su via de' Pandolfini 10.\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale, ed \u00e8 sottoposto a vincolo architettonico dal 1909.\nStoria.\nCostruito dai due fratelli Alessandro e Bartolomeo degli Albizi (dal 1372 'degli Alessandri') su alcuni lotti acquistati tra il 1368 e il 1372 e probabilmente completato verso il 1376 La facciata principale bugnata del palazzo \u00e8 posta su Borgo degli Albizi, dove erano concentrate le case della famiglia , fu saccheggiato e arso durante il tumulto dei Ciompi (1378): in quell'occasione la parte destra della facciata croll\u00f2 parzialmente, lasciando un segno ancor oggi visibile. \nLa sua estensione lo rende uno dei pi\u00f9 grandi edifici fiorentini del tempo. Alla fine del Cinquecento (se non ai primi del Seicento), il tamponamento di alcuni fornici e la parallela apertura di ampie finestre al piano terreno modific\u00f2 in parte il disegno del fronte secondo il gusto del tempo, seppure senza comprometterne il carattere sostanzialmente medievale. \nRinnovato e abbellito negli interni attorno alla met\u00e0 del Settecento, in occasione del matrimonio di Cosimo degli Alessandri con Virginia Capponi (1762), ospit\u00f2 potenti e uomini illustri, tra i quali, a lungo, lo scultore Antonio Canova, per il quale venne adattato a studio un appartamento del piano nobile. \nIn parte modificato negli interni con alcuni ampliamenti diretti da Giuseppe Poggi nell'Ottocento (quando si defin\u00ec la grande corte scoperta fino a via Pandolfini), fu interessato da ulteriori lavori nel 1909, questa volta finalizzati alla reintegrazione del paramento lapideo della facciata. \nPer tutto il Novecento la documentazione d'archivio attesta i continui interventi volti alla cura e alla conservazione delle memorie storiche dell'immobile. Nel 1950 fu riaperto, su progetto dell'ingegner Alberto Fossi, il fornice centrale a fungere da portone, con la parallela eliminazione di una delle finestre cinque seicentesche, che venne riadattata negli interni. Al 1962 risale invece un nuovo restauro della facciata, resosi possibile grazie a un significativo contributo del Comune di Firenze. Dopo l'alluvione del 1966 l'edificio vide ulteriori lavori condotti dall'architetto Emilio Dori, in parte finalizzati all'installazione degli impianti idrici, termici ed elettrici quasi completamente mancanti, in parte per adibire alcuni locali ad attivit\u00e0 commerciali: terminato nel 1970 il restauro fu premiato dalla Fondazione Giulio Marchi nel 1971 (la targa \u00e8 nella corte). Al periodo tra il 1994 e il 1998 si devono gli ultimi interventi alle facciate in aggetto delle corti interne, alle coperture e, nuovamente, al fronte principale. \nSempre per quanto concerne l'ampia letteratura sull'edificio si segnala la suggestiva quanto immaginaria ricostruzione delle sue vicende costruttive data alle stampe nel 1874 da Georges Rohault de Fleury.\nDescrizione.\nIl fronte principale si estende per ben otto assi, per i due piani canonici pi\u00f9 un sottotetto. Presenta un solido e austero bugnato al pian terreno, di origine trecentesca, con bozze allineate ma di grandezza irregolare, con due portali coronati da archi a sesto acuto e con finestre con grate: si tratta di uno dei pi\u00f9 antichi esempi di bugnato in un'abitazione privata fiorentina, soprattutto in un edificio senza fondaci al pian terreno. La parte superiore \u00e8 caratterizzata da paramenti lisci. \nAi lati della facciata principale, tra il primo e il secondo ricorso, sono due scudi a targa, oramai illeggibili, presumibilmente un tempo recanti le armi dei primi Albizi. Alla stessa altezza, ma questa volta al centro, \u00e8 l'insegna dell'Arte della Lana, in riferimento ad Alessandro e Bartolomeo degli Alessandri e alla loro immatricolazione all'Arte. Uno scudo con le armi degli Alessandri (d'azzurro, all'agnello a due teste addossate d'argento, passante), per quanto decisamente consunto, \u00e8 invece visibile nella parte tergale dell'edificio che prospetta su via de' Pandolfini al n. 10. Qui, la stessa arme si ripete anche sul passo carraio segnato con il 26 rosso e posto sul corpo che si sviluppa alla destra del muro (sempre di pertinenza del palazzo), dove dovevano trovarsi le rimesse per le carrozze.\nNel grande atrio (ampliato dagli interventi del Poggi), sono alcune sculture antiche e archi (compreso quello d'accesso) impostati sugli antichi pilastri medievali e rimodernati con decorazioni settecentesche in stucco, con drappeggi e putti secondo il modello fogginiano di palazzo Medici Riccardi. Negli interni la letteratura segnala, come decorati da Vincenzo Meucci e Giuseppe Del Moro, i soffitti di un salone e la Camera dei Palii, cosiddetta perch\u00e9 parata con le pezze di stoffa vinte in occasione di tali corse."}
{"id": "1078416", "revid": "1318658", "url": "https://it.wikipedia.org/wiki?curid=1078416", "title": "American bar", "text": "Col nome di american bar vengono designati quei locali in cui si consumano principalmente \"cocktail\".\nAll'interno vi lavora quasi sempre un professionista, e costituiscono il top dei bar per la degustazione di alcolici, vini e \"cocktail\".\nIn maniera errata si tende a chiamare \"american bar\" un locale elegante che serve esclusivamente \"cocktail\".\nIn realt\u00e0 l'american bar ha delle precise regole:\nIl termine inizi\u00f2 a diffondersi negli anni trenta del XX secolo, quando i \"cocktail\" diventarono popolari negli Stati Uniti d'America: il 5 dicembre 1933, infatti, con l'approvazione del XXI emendamento, si concluse l'era proibizionista, e il mercato dei liquori trasse nuova linfa proprio dalle bevande miscelate. Rapidamente la moda si diffuse in Europa, dove numerosi gestori di bar ribattezzarono \"american bar\" i locali dedicati alla vendita di cocktail.\nIl pi\u00f9 antico \"american bar\" in Europa \u00e8 quello del Savoy Hotel di Londra: fu aperto nel 1898, quando furono introdotti i \"cocktail\" nella capitale britannica. Negli anni venti il barman Harry Craddock vi invent\u00f2 il cocktail White lady."}
{"id": "1078420", "revid": "2110845", "url": "https://it.wikipedia.org/wiki?curid=1078420", "title": "Nagendra Prasad Rijal", "text": ""}
{"id": "1078421", "revid": "339392", "url": "https://it.wikipedia.org/wiki?curid=1078421", "title": "Bofors 40/56", "text": ""}
{"id": "1078423", "revid": "47767", "url": "https://it.wikipedia.org/wiki?curid=1078423", "title": "Taziana", "text": ""}
{"id": "1078428", "revid": "289247", "url": "https://it.wikipedia.org/wiki?curid=1078428", "title": "Campionato Interregionale 1981/82", "text": ""}
{"id": "1078430", "revid": "289247", "url": "https://it.wikipedia.org/wiki?curid=1078430", "title": "Campionato Interregionale 1982/83", "text": ""}
{"id": "1078432", "revid": "339392", "url": "https://it.wikipedia.org/wiki?curid=1078432", "title": "Partick Thistle", "text": ""}
{"id": "1078436", "revid": "289247", "url": "https://it.wikipedia.org/wiki?curid=1078436", "title": "Campionato Interregionale 1984/85", "text": ""}
{"id": "1078439", "revid": "289247", "url": "https://it.wikipedia.org/wiki?curid=1078439", "title": "Campionato Interregionale 1985/86", "text": ""}
{"id": "1078440", "revid": "289247", "url": "https://it.wikipedia.org/wiki?curid=1078440", "title": "Campionato Interregionale 1986/87", "text": ""}
{"id": "1078441", "revid": "289247", "url": "https://it.wikipedia.org/wiki?curid=1078441", "title": "Campionato Interregionale 1987/88", "text": ""}
{"id": "1078442", "revid": "289247", "url": "https://it.wikipedia.org/wiki?curid=1078442", "title": "Campionato Interregionale 1988/89", "text": ""}
{"id": "1078443", "revid": "289247", "url": "https://it.wikipedia.org/wiki?curid=1078443", "title": "Campionato Interregionale 1989/90", "text": ""}
{"id": "1078444", "revid": "289247", "url": "https://it.wikipedia.org/wiki?curid=1078444", "title": "Campionato Interregionale 1990/91", "text": ""}
{"id": "1078445", "revid": "289247", "url": "https://it.wikipedia.org/wiki?curid=1078445", "title": "Campionato Interregionale 1991/92", "text": ""}
{"id": "1078447", "revid": "1543377", "url": "https://it.wikipedia.org/wiki?curid=1078447", "title": "Ursula Hirschmann", "text": "Biografia.\nI primi anni.\nUrsula Hirschmann nacque a Berlino il 2 settembre del 1913 da un'agiata famiglia ebraica, primogenita dei tre figli (Albert, in futuro un celebre economista, nacque due anni dopo e la sorella Eva sette) di Carl Hirschmann e di Hedwig Marcuse. Particolarmente legata al fratello, crescendo durante gli anni della Repubblica di Weimar e della nascita ed ascesa del nazismo, si ritrov\u00f2 a fare scelte simili a quelle di Albert. Nel 1932 si iscrisse all'Universit\u00e0 Humboldt di Berlino, dedicandosi a studi di economia ma gi\u00e0 l'anno successivo dovette fuggire in Francia, dove si era rifugiato il fratello. Anche Albert frequentava l'universit\u00e0 e studiava economia, che sarebbe divenuto il suo interesse principale, dopo gli anni dell'impegno politico, tanto da venir candidato al premio Nobel. Ursula invece fu attratta dalla politica dai primi anni universitari sino alla fine della sua vita. Si iscrisse giovanissima al Partito Socialdemocratico di Germania, cominci\u00f2 ad opporsi al nazismo e questa fu la causa della sua fuga a Parigi.\nIl matrimonio con Eugenio Colorni.\nDopo aver raggiunto il fratello nell'estate del 1933 in Francia ed essersi stabilita nella capitale, Ursula vi incontr\u00f2 Eugenio Colorni, gi\u00e0 conosciuto a Berlino. Nel 1935 segu\u00ec Colorni a Trieste, lo spos\u00f2, riprese gli studi e si laure\u00f2 in letteratura tedesca a Venezia. Con il marito erano intanto entrati nell'opposizione clandestina al fascismo. Nel 1937 nacque Silvia e negli anni successivi Renata ed Eva (che nel 1973 spos\u00f2 l'economista indiano Amartya Sen).\nLa diffusione del Manifesto di Ventotene.\nQuando Colorni venne mandato al confino a Ventotene, nel 1939, Ursula lo segu\u00ec e, non essendo oggetto di provvedimenti restrittivi come il marito, Altiero Spinelli, Ernesto Rossi e gli altri, fu in grado di tornare spesso sulla terraferma, riuscendo cos\u00ec a diffondere il Manifesto di Ventotene negli ambienti dell'opposizione a Roma e a Milano. Assieme a lei contribuirono a questa diffusione Gigliola e Fiorella Spinelli (le sorelle di Altiero) e Ada Rossi (moglie di Ernesto).\nQuando Colorni venne trasferito a Melfi per intervento di Giovanni Gentile, Ursula continu\u00f2 a mantenere i rapporti con i federalisti dell'isola. Il 27 ed il 28 agosto del 1943, a Milano, fu presente alla riunione di fondazione del Movimento Federalista Europeo e collabor\u00f2 alla redazione ed alla diffusione del foglio clandestino \"L'Unit\u00e0 Europea\". Il suo matrimonio intanto era entrato in crisi e lei si avvicin\u00f2 a Spinelli, che aveva incontrato una prima volta a Ventotene; insieme si trasferirono in Svizzera, dove nacque Diana, la prima delle loro tre figlie. Eugenio Colorni, intanto, che il 6 maggio 1943 era riuscito a sfuggire alla sorveglianza della polizia e aveva lasciato Melfi per intraprendere l'attivit\u00e0 partigiana, venne ucciso a Roma dai fascisti della banda Koch nel maggio del 1944, a pochi giorni dalla liberazione della capitale.\nIl matrimonio con Altiero Spinelli.\nDopo la fine della guerra e la morte del primo marito, Ursula spos\u00f2 Altiero Spinelli e si stabilirono a Roma dove, nel 1946, nacque Barbara (che divenne poi giornalista e politica) e nel 1955 Sara.\nSi impegn\u00f2 per la formazione del Movimento Federalista Europeo e nel 1975 fond\u00f2 a Bruxelles l'associazione \"Femmes pour l'Europe\". All'inizio del 1976 venne colpita da aneurisma cerebrale e perse l'uso della parola. Inizi\u00f2 un processo di riabilitazione, ma non si riprese pi\u00f9 completamente, pur continuando a seguire l'attivit\u00e0 di Spinelli, impegnato al Parlamento europeo, fino al 1986, anno in cui mor\u00ec.\nUrsula Hirschmann mor\u00ec nel gennaio nel 1991, assistita sino alla fine dalla figlia Renata. Riposa nel cimitero acattolico di Roma.\nImpegno politico.\nInizi\u00f2 da giovane con l'opposizione clandestina al nazismo che la port\u00f2 a fuggire in Francia. Qui si avvicin\u00f2 al mondo socialdemocratico, si trasfer\u00ec in Italia e prosegu\u00ec la sua opposizione clandestina al fascismo. Intanto divenne una figura fondamentale per la diffusione delle idee, legate alla necessit\u00e0 di una federazione europea dotata di un parlamento e di un governo democraticamente eletto, che erano contenute nel Manifesto di Ventotene. Con la fine della guerra mantenne il suo impegno europeista, sostenne il marito Altiero Spinelli ed arriv\u00f2 a costituire l'associazione \"Donne per l'Europa\", convinta che fosse necessaria una maggior partecipazione delle donne alla costruzione del progetto europeo. Si riteneva una \"senza patria\", o meglio solo europea, perch\u00e9 non tedesca, non italiana e non ebrea, e da alcuni commentatori viene compresa tra le \"madri fondatrici dell'Europa\"."}
{"id": "1078454", "revid": "599013", "url": "https://it.wikipedia.org/wiki?curid=1078454", "title": "Alan Hutton", "text": "Caratteristiche tecniche.\nTerzino destro di spinta, in grado di giocare su entrambe le fasce. In possesso di una notevole velocit\u00e0 - a cui abbina un'elevata resistenza allo sforzo - \u00e8 stato spesso criticato dagli addetti ai lavori per l'eccessiva irruenza nei tackle in fase di non possesso, che lo porta a commettere falli evitabili.\nCarriera.\nClub.\nProveniente dalle giovanili dei Rangers, esord\u00ec in prima squadra il 22 dicembre 2002 contro il Partick. Quella fu la sua unica presenza stagionale nella massima serie scozzese. Fu in campo 11 volte nella stagione successiva, nel corso della quale segn\u00f2 il suo primo gol da professionista. Nel corso degli anni \u00e8 aumentata la sua frequenza di utilizzo, fino ad arrivare a 23 incontri nella stagione 2005-2006.\nIl 30 gennaio 2008 si \u00e8 trasferito al Tottenham \nIl 31 agosto 2011 viene ceduto all'Aston Villa a titolo definitivo per 4,5 milioni di euro.\nNazionale.\nIl 30 maggio 2007 esordisce in nazionale, durante l'incontro Scozia-.\nStatistiche.\nPresenze e reti nei club.\n\"Statistiche aggiornate al 12 maggio 2018.\""}
{"id": "1078460", "revid": "339392", "url": "https://it.wikipedia.org/wiki?curid=1078460", "title": "Campionato di Eccellenza - Lazio 2005/06", "text": ""}
{"id": "1078462", "revid": "767487", "url": "https://it.wikipedia.org/wiki?curid=1078462", "title": "Kirti Nidhi Bista", "text": "Biografia.\nDal 7 aprile 1969 al 13 aprile 1970 fu primo ministro sotto il regno del re Mahendra del Nepal, in seguito svolse il proprio ruolo anche sotto il re Birendra del Nepal. Fu poi vice primo ministro durante il regno di Gyanendra del Nepal."}
{"id": "1078463", "revid": "884077", "url": "https://it.wikipedia.org/wiki?curid=1078463", "title": "Amatori Catania Rugby 2005-2006", "text": ""}
{"id": "1078465", "revid": "6923", "url": "https://it.wikipedia.org/wiki?curid=1078465", "title": "Mercedes-Benz SLK", "text": ""}
{"id": "1078473", "revid": "204012", "url": "https://it.wikipedia.org/wiki?curid=1078473", "title": "Provincia italiana di Lubiana", "text": ""}
{"id": "1078477", "revid": "6923", "url": "https://it.wikipedia.org/wiki?curid=1078477", "title": "Alfa Romeo 2600", "text": "Le Alfa Romeo 2600 sono una serie di vetture prodotte dall'Alfa Romeo dal 1962 al 1969. La gamma 2600 comprende la 2600 berlina, disegnata e costruita direttamente nello Stabilimento del Portello a Milano, la 2600 Spider, fino al 1965, la 2600 Sprint, con carrozzerie disegnate e prodotte rispettivamente dalla Touring e dalla Bertone.\n\u00c8 l'ultima Alfa Romeo dotata di un motore 6 cilindri in linea bialbero.\nStoria del modello.\nNel contesto di sviluppo tecnologico e prestazionale delle proprie vetture all'inizio degli anni '60 l'Alfa Romeo sostituisce quelle della serie 2000 (1958) con le nuove 2600, che non sono un modello completamente nuovo bens\u00ec con una notevole evoluzione di quello esistente, ottenute ridisegnando le tre versioni disponibili e dotandole di un motore nuovo.\nLa serie 2600, siglata internamente \"modello 106\", \u00e8 composta dalle versioni berlina, Sprint e Spider, le versioni coup\u00e9 e spider disegnate e realizzate rispettivamente da Bertone e da Touring, tutti evoluzione diretta delle precedenti 2000, e presentata al pubblico del Salone dell'automobile di Ginevra 1962 portando al debutto un nuovo motore 6 cilindri in linea bialbero da 2600 cm\u00b3, derivato dal quattro cilindri della serie Giulia, che prende il posto del vecchio 4 cilindri in linea con basamento in ghisa derivato da quello della 1900. A queste tre versioni si aggiunsero pi\u00f9 tardi un'altra coup\u00e9 realizzata da Zagato, la 2600 \"Sprint Zagato\", e un'altra berlina, quasi una coup\u00e9 quattro porte, costruita dalla OSI, battezzata \"De Luxe\".\nLa 2600 berlina (1962-1969).\nLa 2600 berlina (serie 106.00) \u00e8 un'automobile signorile ed elegante, capace di ospitare con ogni comfort 6 persone, derivata dalla 2000 berlina (1958) ma dotata di un motore completamente nuovo. Quello montato sulle nuove Alfa Romeo 2600 \u00e8 un 6 cilindri in linea 2584 cm\u00b3 (alesaggio x corsa: 83 x 79,6 mm) raffreddato ad acqua con basamento e testata in alluminio, distribuzione con due alberi a camme in testa comandati da catena, camere di scoppio emisferiche e due carburatori doppio corpo Solex 32 PAIA, che sviluppa 130 CV di potenza massima a 5900 giri/min e 20,6 kgm di coppia massima a 3400 giri/min con rapporto di compressione 8,5:1. Accoppiato al cambio a 5 marce, tutte sincronizzate, riesce a far superare alla vettura i 175 km/h di velocit\u00e0 massima (valori dichiarati, in realt\u00e0 la rivista Quattroruote nella prova su strada raggiunse i 183 km/h effettivi).\nCome sulla 2000 lo sterzo \u00e8 a vite e rullo mentre l'impianto frenante \u00e8 misto con freni a disco all'anteriore, la novit\u00e0 tecnica pi\u00f9 importante dopo il motore, e a tamburo al posteriore. A partire dal 1964 i freni diventano a disco su tutte le ruote. Anche le sospensioni ricopiano lo schema dell'antenata, con le anteriori a ruote indipendenti, secondo lo schema a quadrilateri deformabili, con molle elicoidali, ammortizzatori idraulici telescopici non coassiali e barra antirollio, e le posteriori a ponte rigido, collegato al telaio longitudinalmente tramite due puntoni di duralluminio e centralmente da un triangolo superiore, sempre con molle elicoidali e ammortizzatori idraulici telescopici, stavolta coassiali.La nuova 2600 \u00e8 una berlina a 4 porte con carrozzeria in acciaio la cui linea deriva direttamente da quella dell'antenata, della quale sono attenuate le tendenze americaneggianti ridisegnando frontale e coda. Per questo motivo, per quanto riguarda la carrozzeria, si parla di restyling profondo pi\u00f9 che di modello interamente nuovo. Il frontale \u00e8 stato modificato per renderlo pi\u00f9 sobrio spianando il cofano e rialzando il muso. Al centro \u00e8 presente comunque il tipico scudetto triangolare Alfa Romeo affiancato da una griglia che ingloba anche gli abbaglianti circolari mentre gli anabbaglianti rimangono al loro posto, sulla sommit\u00e0 dei parafanghi, sopra le nuove luci di posizione e le frecce, raggruppate in un'unica lente rettangolare. Nella parte bassa vi sono anche una cromatura e una sottile presa d'aria a tutta larghezza che sovrastano un paraurti cromato, depresso al centro, con protezioni gommate alle estremit\u00e0.\nLa fiancata \u00e8 praticamente identica a quella della 2000, eccetto che per la rimozione della cromatura al centro e per il pannello posteriore, leggermente rivisto per adattarsi alla nuova coda squadrata. Il posteriore viene completamente modificato eliminando le pinne d'ispirazione americana, sostituendole con una pi\u00f9 moderna coda tronca. Il cofano del bagaliaio diventa squadrato, cos\u00ec come i nuovi fanali posteriori rettangolari sempre a sviluppo verticale, e ne aumenta la capacit\u00e0 di carico. Sul cofano posteriore si trova il portatarga cromato mentre la scritta Alfa Romeo 2600 si sposta sulla destra della soglia di carico. Il paraurti posteriore, che non ingloba pi\u00f9 lo scarico sdoppiato, \u00e8 depresso al centro e dotato di protezioni gommate alle estremit\u00e0 come quello anteriore.\nL\u2019abitacolo, che deriva integralmente da quello della 2000 berlina, pu\u00f2 accogliere comodamente 6 persone su due file di sedili a panca, ben imbottiti e rivestiti in tessuto e vinile, grazie alla leva del cambio al volante e al comando a maniglia del freno a mano posto sotto la plancia. Il cruscotto, rivestito con del materiale antiriflesso, prevede un solo strumento asimmetrico composto da, a sinistra, tachimetro/contachilometri a sviluppo orizzontale, posto sopra indicatore del livello della benzina, manometro dell\u2019olio e termometro dell'acqua e, a destra, contagiri circolare. Il volante a due razze \u00e8 in bachelite bianca e nera con un anello cromato per il clacson. Al centro della plancia vi sono il posacenere e un alloggiamento per la radio, alle estremit\u00e0 le bocchette orientabili per la climatizzazione mentre di fronte al passeggero si trova un cassetto portaguanti, chiuso da uno sportello.\nDalla berlina di serie deriva anche una versione limousine realizzata in soli 12 esemplari dal preparatore statunitense Alfa Heaven nel 1963.\nLa 2600 berlina De Luxe OSI (1965-1967).\nNel 1965 viene presentata una versione berlina alternativa a quella della casa, l'Alfa Romeo 2600 berlina De Luxe, (serie 106.16). Caratterizzata da una linea nettamente pi\u00f9 moderna viene costruita dalla torinese OSI, Officine Stampaggi Industriali, un'azienda del gruppo Ghia, durante i due anni successivi, in 54 esemplari,uno dei quali andato allo Sci\u00e0 di Persia. L'auto utilizza il motore della berlina 2600 da 130 CV ma \u00e8 disponibile come optional il motore da 145 CV delle Sprint/Spider.\nCon la 2600 De Luxe si interviene sulla relativa pesantezza delle linee della versione di serie ridisegnando completamente la vettura, adottando nuove linee tese e al passo con i tempi, molto pi\u00f9 simili alla pi\u00f9 piccola Giulia e alla 2600 Sprint. L'aspetto generale \u00e8 pi\u00f9 da coup\u00e9 quattro porte che da ammiraglia, ma senza pregiudicare il comfort per gli occupanti dei sedili posteriori ampliando la superficie vetrata con l'adozione di due grandi finestrini posteriori supplementari.\nLa 2600 Spider Touring (1962-1965).\nCome la 2600 berlina ridisegnata dalla casa deriva dalla 2000 berlina anche la nuova Alfa Romeo 2600 Spider (serie 106.01) disegnata e costruita dalla carrozzeria Touring, deriva dalla precedente 2000 Spider. Come per l'antenata diretta la carrozzeria milanese decide di non usare il metodo \"Superleggera\", in cui i pannelli esterni della carrozzeria sono realizzati in alluminio, ma una moderna struttura monoscocca interamente in acciaio. In quel periodo infatti la Touring si sta trasformando da atelier a vero e proprio costruttore industriale e la 2600 Spider \u00e8 stata la prima carrozzeria costruita nel nuovo stabilimento di Nova Milanese.\nLa 2600 Spider subisce un lieve restyling e adotta tutte le migliorie tecniche apportate alla berlina, compreso il motore, ma cambia meno rispetto alla berlina. La due posti scoperta \u00e8 basata sull'autotelaio della quattro porte, da cui eredita sterzo, freni e sospensioni, ma con passo accorciato da 2720 mm a 2500 mm e motore potenziato a 145 CV grazie all'aumento del rapporto di compressione fino a 9:1 e all'adozione di tre carburatori doppio corpo Solex 40 PHH. Il cambio \u00e8 sempre a 5 marce ma ha la leva sul tunnel. Grazie a queste modifiche e alla diversa carrozzeria la spider tocca i 200 km/h. La carrozzeria della 2600 Spider differisce da quello della precedente 2000 oltre che per la rinnovata meccanica, anche per numerosi dettagli esterni che la contraddistinguono a prima vista. \u00c8 infatti dotata di una sola presa d'aria sul cofano motore (in luogo delle due di pi\u00f9 piccole dimensioni della 2000) ma mantiene i piccoli loghi alati della Carrozzeria Touring, senza la scritta \"Superleggera\" in corsivo perch\u00e9 la scocca \u00e8 in acciaio, il frontale differisce per il paraurti anteriore unico (al posto di quello sdoppiato della 2000), nuovi sono anche lo scudetto triangolare Alfa Romeo rimpicciolito e arrotondato e le griglie delle prese d'aria frontale, che continuano ad inglobare i fanali di posizione e le frecce.\nSulla 2600 Spider vengono montati una griglia cromata tra il parabrezza e il cofano e i deflettori ai finestrini anteriori. La fiancava \u00e8 semplificata eliminando le particolari griglie oblique cromate, della 2000 e una delle due cromature sottoporta sovrapposte, mentre sul parafango anteriore rimangono i particolari indicatori di direzione dotati di \"coda\" cromata. Solo la parte posteriore risulta pressoch\u00e9 invariata, con lo stesso paraurti posteriore cromato allungato sulla fiancata e gli stessi fanali posteriori a sviluppo verticale circondati da una cornice cromata. Questi sono montati sulla parte finale delle pinne e delimitano il cofano del bagaliaio, su cui si trovano il portatarga cromato e la scritta Alfa Romeo 2600.\nLe prime 2600 Spider prodotte inoltre hanno il cofano che si apre dalla parte anteriore, con cerniere installate sul lato abitacolo, mentre successivamente sono spostate sulla traversa anteriore, sicch\u00e9 il cofano si apra dalla parte dell'abitacolo e a partire dal 1964 i freni divengono a disco su tutte le ruote.\nCome nell\u2019abitacolo della 2000 anche nella 2600 vi sono due sedili separati, ben imbottiti e rivestiti in vinile, ma al posto del ripiano posteriore per alloggiare i bagagli vi \u00e8 una panchetta posteriore per alloggiare altri due occupanti essendo omologata come 2 pi\u00f9 2. Il cruscotto, verniciato di nero, prevede una palpebra al cui interno si trovano quattro strumenti circolari, tachimetro/contachilometri e contagiri, pi\u00f9 grandi, e, pi\u00f9 piccoli, indicatore del livello della benzina, manometro dell\u2019olio e termometro di acqua e olio. Il volante a tre razze \u00e8 in bachelite nera con razze in alluminio e pulsante per il clacson. Al centro della plancia vi sono lo specchietto retrovisore e un alloggiamento per la radio mentre di fronte al passeggero si trovano un cassetto portaguanti, chiuso da uno sportello, e una grande maniglia di appiglio.\nLa linea della carrozzeria non \u00e8 alterata dalla capote, che da aperta rientra in un apposito vano e da chiusa si armonizza con il resto del corpo vettura. Tra gli accessori a pagamento di questa lussuosa spider vi sono le ruote a raggi, di serie vi sono cerchi in lamiera stampata della berlina, l'aria condizionata, l'hard-top (il tettuccio rigido in lamiera), i vetri elettrici e gli interni rifiniti in pelle, raffinate dotazioni adeguate all'alta classe della vettura.\nLa 2600 Spider \"America\".\nSin da subito il successo della 2000 Spider in America spinge l'Alfa Romeo a produrre la 2600 Spider America. Le differenze con la 2600 Spider \"europea\" sono limitate ai paraurti anteriore e posteriore, dotati di grandi rostri gommati, al baule, dove il logo della Carrozzeria Touring sostituisce la scritta Alfa Romeo, ed infine all'adeguamento alle norme nordamericane degli strumenti e delle luci posteriori.\nLa 2600 Sprint (1962-1966).\nAnche la 2600 Sprint (serie 106.02) deriva direttamente dalla 2000 Sprint disegnata da Giorgetto Giugiaro per la carrozzeria Bertone solo due anni prima su un nuovo autotelaio, sempre derivato da quello della 4 porte ma dal passo accorciato a 2580 mm.\nQuesto modello venne mantenuto pressoch\u00e9 identico grazie al design avanzato del frontale, caratterizzato da un'unica apertura coperta da una griglia, una novit\u00e0 assoluta nel 1960. Anche i fanali, doppi e di diametro diverso, sono inseriti all'interno della griglia stessa anzich\u00e9 essere montati sulla carrozzeria e lo scudetto Alfa Romeo viene modificato e risalta in questa nuova configurazione perch\u00e9, non pi\u00f9 essendo appoggiato alla lamiera, acquisisce un certo spessore e si estende anche sul cofano, con una \"coda\" cromata, pi\u00f9 corta. L'unica differenza su tutta la carrozzeria \u00e8 sul cofano, dove compare una presa d'aria centrale per poter alloggiare il nuovo motore. Il paraurti rimane una striscia cromata su cui sono montati gli indicatori di direzione. La fiancata, con andamento simile a quello della Giulietta Sprint, \u00e8 completamente liscia, con una striscia cromata sottoporta, lo stemma della Bertone montato sotto la scritta 2600 Sprint sul parafango anteriore e i passaruota posteriori \"tagliati\" da un rilievo della lamiera. Il posteriore \u00e8 tronco e privo di pinne, con lo specchio di coda incassato entro cui si trovano i fanalini e il portatarga.\nNell\u2019abitacolo vi sono quattro posti, i due anteriori su sedili separati ben imbottiti, e i due posteriori, pi\u00f9 piccoli, su una panchetta; entrambi rivestiti in vinile e tessuto. Il cruscotto, dotato di un rivestimento superiore antiriflesso, una fascia centrale in tinta con la carrozzeria e un'imbottitura inferiore, prevede una palpebra nera al cui interno si trovano tre strumenti circolari affiancati, quello del tachimetro/contachilometri, quello unico con indicatore del livello della benzina e termometro di acqua e olio, e il contagiri. Il volante ha le tre razze in alluminio mentre la corona ed il pulsante del clacson in bachelite nera. Al centro della plancia vi \u00e8 la scritta 2600 Sprint, identica a quella sul parafango, di fronte al passeggero si trovano un alloggiamento per la radio e un cassetto portaguanti, chiuso da uno sportello, mentre alle estremit\u00e0 le bocchette orientabili per la climatizzazione. Sotto la plancia, dietro la leva del cambio, ci sono il posacenere e i comandi della climatizzazione. Tra gli accessori a pagamento vi sono le ruote a raggi, l'aria condizionata, i vetri elettrici e gli interni rifiniti in pelle, raffinate dotazioni adeguate all'alta classe della vettura.\nLa meccanica, eccetto che per il passo accorciato a 2580 mm, rispecchia quello della 2600 Spider con motore da 145 CV e cambio a 5 marce con leva posta sul tunnel e anche qui si toccano i 200 km/h di velocit\u00e0 massima. L'unica modifica meccanica di rilievo riguarda i freni, che diventano a disco su tutte le ruote a partire dal 1964.\nNonostante le buone qualit\u00e0 suggerissero un esteso impiego in gara l'attivit\u00e0 sportiva della 2600 Sprint \u00e8 rimasta confinata a poche competizioni tutte disputate nelle mani di piloti privati, non assistiti n\u00e9 dalla Casa n\u00e9 dall'Autodelta, impegnate con le Giulia Ti Super e GTA.\nAlcuni esemplari di 2600 Sprint sono acquistati dal Ministero dell'Interno ed assegnati alla Squadra Volante della Polizia di Stato rafforzando la flotta delle \"Pantere.\" Uno di essi \u00e8 tuttora esposto nel Museo delle auto della Polizia di Stato insieme ad una 2000 Sprint. Per beneficiare dei dazi allora vigenti, pi\u00f9 bassi sulle parti staccate di autoveicoli che su mezzi completi, alcuni esemplari vennero esportati in versione CKD (Complete Knock Down-completamente in componenti) nel Regno Unito, dove furono assemblati presso la Bristol, e, a richiesta, dotati di carburatori maggiorati per una potenza massima di 170 CV. \nLa 2600 Sprint \"America\".\nCome la 2600 Spider ance la 2600 Sprint viene commercializzata in America e con le stesse modifiche apportate alla 2600 Spider che riguardano l'adeguamento alle norme nordamericane degli strumenti e delle luci.\nLa 2600 SZ.\nNel 1963 Zagato present\u00f2 il prototipo della sua interpretazione della 2600, disegnata da Ercole Spada, con una linea aerodinamica che si riconosceva dal frontale dotato di fari a forma ellittica e da un trilobo Alfa Romeo particolarmente largo, era distinguibile per le linee particolarmente originali che richiamano il contemporaneo stile Zagato, rendendola simile ad una Lancia Flaminia Super Sport. Quest'auto venne messa in produzione per\u00f2 solo nel 1965 e prodotta per soli due anni, in 105 esemplari,uno dei quali andato a Sophia Loren, fino al 1967.\nLa 2600 Coup\u00e9 Speciale Pininfarina (1963).\nNel 1962 la Carrozzeria Pininfarina presenta la propria proposta per la nascitura serie 2600. Prima presenta una berlina, oggi conservata nel Museo Storico di Arese, poi realizza una spider rossa e, trasformando la stessa macchina, una coup\u00e9 verde smeraldo.\nAl Salone di Torino e a quello di Ginevra 1962 viene presentata la 2600 Spider Speciale, verniciata di rosso, caratterizzata da una linea pulita ed elegante, con fari a scomparsa e un particolarissimo scudetto in cui il biscione visconteo e la croce di Milano del piccolo stemma rotondo si ingrandiscono fino ad occupare tutto il trilobo Alfa Romeo, come gi\u00e0 visto sulla loro unica berlina realizzata. L'auto \u00e8 stata successivamente trasformata nella 2600 Coup\u00e9 Speciale presentata al Salone di Bruxelles del gennaio 1963, dotata anche di altre modifiche estetiche, tra cui il cambio di colore da rosso a verde e l'adozione di ruote a raggi. Dopo che negli anni se ne erano perse le tracce \u00e8 stata riscoperta negli Stati Uniti e restaurata secondo le specifiche del Salone di Bruxelles.\nLa produzione.\nLa serie 2600 venne prodotta tra il 1962 e il 1969 quando esce di produzione senza venire rimpiazzata direttamente, infatti il suo posto al vertice della gamma venne preso dalla 1750/2000 derivata dalla serie Giulia con motore 4 cilindri. Fino all'arrivo della Montreal nel 1970 non ci furono a listino Alfa Romeo autovetture con motorizzazioni di cos\u00ec alta cilindrata mentre per rivedere una berlina Alfa Romeo a sei cilindri si deve attendere il 1979, anno di presentazione dell'Alfa 6. \nLa 2600 berlina ha avuto uno scarso successo commerciale, penalizzata da un lato dall'elevato prezzo di acquisto e dall'altro per lo stile non particolarmente felice della carrozzeria, essendo troppo legato allo stile della precedente 2000, gi\u00e0 di scarso successo. Tutto ci\u00f2 si tradusse in 2038 esemplari venduti, compresi 425 con guida a destra e 100 CKD assemblate lontano da Milano nell'arco dei 7 anni di produzione, tanto da essere superata nei volumi di vendita sia dalla Sprint che dalla Spider, prodotte solo fino al 1965 e al 1966.\nInfatti nel 1965 la Carrozzeria Touring si avvia verso la chiusura e fino a quel momento vengono prodotti in totale 2255 esemplari di \"2600 Spider\", di cui 2152 con guida a sinistra e 103 con guida a destra (1 esemplare nel 1963 e 102 nel 1964). Nel 1962 vennero prodotte 515 vetture, nel 1963 ne vennero costruite 984, nel 1964 589, e nel 1965 vennero prodotti gli ultimi 64 esemplari.\nLa \"2600 Sprint\" invece viene prodotta dalla Bertone fino al 1966 in 6999 esemplari, dei quali 597 con guida a destra (definiti serie 106.09). Nel 1962 vennero prodotte 1278 vetture, nel 1963 ne vennero costruite 2855, nel 1964 1740, nel 1965 1002 e infine nel 1966 vennero prodotti gli ultimi 124 esemplari. Tra questi non sono compresi i 105 esemplari di \"2600 SZ\" (serie 106.12) prodotta solo a partire dal 1965. I dati di produzione pi\u00f9 precisamente sono di 32 esemplari nel 1965, 59 esemplari nel 1966 e 14 vetture prodotte nel 1967. A queste auto vanno aggiunti 54 esemplari di 2600 De Luxe OSI costruite dal 1965 al 1967."}
{"id": "1078481", "revid": "106908", "url": "https://it.wikipedia.org/wiki?curid=1078481", "title": "Catterina", "text": ""}
{"id": "1078482", "revid": "125660519", "url": "https://it.wikipedia.org/wiki?curid=1078482", "title": "Christian Raimo", "text": "Biografia.\nFratello della scrittrice Veronica Raimo, consegue nel 1993 la maturit\u00e0 classica presso il liceo \"Orazio\" di Roma. Si laurea con lode nel 2002 in filosofia all'Universit\u00e0 di Roma \"La Sapienza\" con una tesi in Filosofia della Religione dal titolo \u201cDalla contestazione del cogito al s\u00e9 come un altro. La questione dell\u2019identit\u00e0 in Paul Ric\u0153ur\u201d. Nel 2008 consegue l'abilitazione all'insegnamento nelle scuole secondarie di filosofia e storia, disciplina che ha insegnato in diversi licei romani. Ha lavorato e scritto per il cinema, la radio e la televisione. Ha fatto cabaret con un gruppo denominato \"I cavalieri del Ti\u00e8\".\nHa collaborato con diverse riviste letterarie (\"Liberatura, Elliot-narrazioni, Accattone, Il maleppeggio\"), quotidiani (\"il manifesto, Liberazione (quotidiano)\") e con la casa editrice romana Minimum fax. Con la stessa casa editrice ha pubblicato, nel 2001, la sua raccolta di racconti di esordio, \"Latte\". Il suo primo romanzo, \"Il peso della grazia\", \u00e8 uscito nel 2012 per Einaudi.\nHa scritto per il blog letterario Nazione Indiana, sul quale ha pubblicato articoli , \u00e8 tra i fondatori e coordina il blog letterario Minima&amp;moralia ed \u00e8 un collaboratore di \"Internazionale\". \nDa giugno 2018 \u00e8 assessore alla Cultura del III Municipio a Roma."}
{"id": "1078484", "revid": "124123", "url": "https://it.wikipedia.org/wiki?curid=1078484", "title": "Tulsi Giri", "text": ""}
{"id": "1078486", "revid": "287204", "url": "https://it.wikipedia.org/wiki?curid=1078486", "title": "Peirce", "text": "Peirce \u00e8 il cognome di varie personalit\u00e0."}
{"id": "1078488", "revid": "261173", "url": "https://it.wikipedia.org/wiki?curid=1078488", "title": "Lacrime di coccodrillo", "text": "\"Piangere lacrime di coccodrillo\" \u00e8 un modo di dire di uso comune che si riferisce a chi finge di provare dispiacere quando in realt\u00e0 \u00e8 disinteressato (o, a volte, anche compiaciuto) per il dolore o il danno arrecato. L'espressione si usa anche quando il danno arrecato ricade proprio su chi lo ha provocato, sottintendendo che questi avrebbe potuto/dovuto prevedere le conseguenze per lui negative dell'atto che stava per compiere.\nNella tradizione della Grecia antica, un'espressione simile era \"lacrime megaresi\", riferita all'indole degli abitanti di Megara, ritenuti falsi e ipocriti dagli ateniesi.\nOrigine.\nIl detto trae origine dal mito secondo cui i coccodrilli verserebbero lacrime di pentimento dopo aver ucciso le loro prede o dopo averle divorate. Esistono diverse varianti di questo mito; spesso la credenza \u00e8 riferita in modo specifico al caso di coccodrilli che divorano prede umane, ma in alcuni casi viene anche riportato che a piangere sarebbe la femmina di coccodrillo che ha appena divorato i propri piccoli. \nQuesto mito risale almeno al XIII secolo, e fu diffuso nella cultura popolare europea, fra l'altro, dal libro \"Viaggi di Giovanni di Mandeville\", del XIV secolo. Lo stesso William Shakespeare venne in contatto con questa leggenda a cui fa riferimento in un passo dell'\"Otello\":\nIn verit\u00e0, i coccodrilli lacrimano, talvolta anche in modo vistoso, per motivi puramente fisiologici: tali lacrime hanno lo scopo di ripulire il bulbo oculare e lubrificarlo in modo da facilitare il movimento della seconda palpebra che lo protegge in immersione; inoltre, hanno la funzione di espellere i sali che si accumulano nell'organismo dei coccodrilli. Non avendo la sudorazione, i coccodrilli possono espellere i sali solamente attraverso le lacrime e gli escrementi.\nLa lacrimazione aumenta se il coccodrillo rimane a lungo fuori dall'acqua."}
{"id": "1078489", "revid": "1543377", "url": "https://it.wikipedia.org/wiki?curid=1078489", "title": "Daniel Amokachi", "text": "Carriera.\nGiocatore.\nClub.\nInizia la sua carriera nelle file del , squadra nigeriana della citt\u00e0 di Kaduna, dove viene notato dall'allora allenatore della Nazionale di calcio della Nigeria Clemens Westerhof che lo convoca per la Coppa d'Africa del 1990. A 18 anni fa parte della squadra che arriver\u00e0 fino alla finale della competizione persa con l'Algeria.\nViene subito notato dai club europei e nell'estate del 1990 viene acquistato dal Bruges. Con la maglia nero-azzurra disputer\u00e0, dal 1990 al 1994, 81 partite mettendo a segno 35 reti. Tra queste, nel 1992, la prima in assoluto nella storia della neonata Champions League che consente alla sua squadra di battere i russi del CSKA nella partita inaugurale del girone A. Con la maglia dei \"Blauw en Zwart\" vince un campionato, una Coppa del Belgio e 3 Supercoppa del Belgio.\nLe brillanti prestazioni al mondiale attirano le attenzioni dell'Everton e del suo manager Mike Walker. Viene acquistato dall'Everton per 3 milioni di sterline e con la maglia dei Toffees' disputer\u00e0 due stagioni impreziosite dalla vittoria della FA Cup nella finale di Wembley contro il Man Utd. Nella semifinale contro il Totthenham, Daniel disputa la sua migliore gara nei due anni di permanenza nella Premier League: scende in campo senza il consenso del manager Joe Royle per sostituire l'infortunato Paul Rideout e realizza la decisiva doppietta che consente alla squadra di qualificarsi per la finale.\nAl termine delle Olimpiadi viene ceduto al Be\u015fikta\u015f dove rester\u00e0 per tre stagioni, vincendo una Coppa di Turchia nel 1998.\nUn infortunio al ginocchio subito durante Francia 98 ne condiziona il resto della carriera. Cerca senza fortuna un contratto in Germania. Infatti dopo aver firmato per il Monaco 1860, il contratto viene annullato in quanto il giocatore non supera le visite mediche. Per lo stesso motivo non va a buon fine l'accordo con gli inglesi del Tranmere e del Manchester City del suo ex allenatore Joe Royle.\nNell'aprile del 2001 firma un contratto di un anno con i francesi del Cr\u00e9teil. Dopo aver lasciato la squadra francese, sempre per problemi legati ai suoi infortuni, firma un contratto con i Colorado Rapids che militano nella MLS. La sua avventura nel massimo campionato statunitense si chiude ben presto: infatti il contratto viene rescisso, senza che il giocatore abbia disputato alcuna partita, a causa della sua scarsa forma fisica.\nCerca invano un contratto anche in Arabia Saudita ma non riesce a passare le visite mediche.\nNel mentre Amokachi studia nei Paesi Bassi da allenatore e ottiene la relativa abilitazione. Dopo aver ricevuto delle offerte da due club, poi rivelatesi poco concrete, decide di tornare in patria e di iniziare da un piccolo club.\nNel febbraio del 2005 torna di nuovo a giocare in patria con la maglia dei Nasarawa United F.C., di cui sar\u00e0 anche allenatore.\nNazionale.\nAmokachi consolida il suo posto come componente del tridente d'attacco delle Super Aquile al fianco di Yekini e Amunike e dopo aver contribuito alla vittoria della Coppa d'Africa del 1994, viene convocato per i mondiali di USA '94.\nQuella di USA '94 \u00e8 la prima storica presenza della Nigeria alla fase finale di un campionato del mondo. Amokachi disputa un mondiale da protagonista: nella fase a gironi realizzer\u00e0 una rete nella vittoria 3-0 contro la Bulgaria e una nella vittoria per 2-0 contro la Grecia. La Nigeria si qualifica per gli ottavi dove viene eliminata ai supplementari dall'Italia di Roberto Baggio. Amunike segner\u00e0 l'unica rete della sua nazionale.\nNell'estate del 1996 fa parte, come fuori quota, della rosa della Nigeria che si aggiudica l'oro alle Olimpiadi di Atlanta nel 1996. Dopo aver superato il Messico nei quarti, le \"SuperAquile\" sconfissero prima il Brasile per 4-3 dopo i supplementari e poi l'Argentina per 3-2 in rimonta (Amokachi segna il gol del momentaneo 2-2).\nPartecipa a Francia 98, dove per\u00f2 scende in campo soltanto 67 minuti nella partita contro la Bulgaria. Questa fu una delle ultime partite con la maglia delle Super Aquile: in totale Amokachi colleziona 44 presenze e 13 reti.\nAllenatore.\nAllena per due stagioni il Nasarawa United F.C. che guider\u00e0 nel 2006 al secondo posto in campionato.\nNell'agosto del 2007 viene chiamato a guidare l'Enyimba,squadra vincitrice dell'ultimo campionato.\nNell'aprile del 2008 viene chiamato dalla NFA a svolgere le funzioni di vice allenatore al fianco di Shaibu Amodu. Viene confermato anche quando, nel 2010, Shaibu Amodu viene esonerato e al suo posto viene nominato lo svedese Lars Lagerb\u00e4ck."}
{"id": "1078491", "revid": "155634", "url": "https://it.wikipedia.org/wiki?curid=1078491", "title": "Tor de' Cenci", "text": "Tor de' Cenci \u00e8 la ventottesima zona di Roma nell'Agro Romano, indicata con Z. XXVIII.\nIl toponimo indica anche una frazione di Roma Capitale.\nGeografia fisica.\nTerritorio.\nSi trova nell'area sud della citt\u00e0, a ridosso ed esternamente al Grande Raccordo Anulare, fra la via Cristoforo Colombo a ovest e la via Pontina a est.\nLa zona confina:\nGeografia antropica.\nUrbanistica.\nNel territorio di Tor de' Cenci si estende la zona urbanistica 12G Spinaceto e, nell'area di Casal Brunori/Mostacciano, parte della zona urbanistica 12C Torrino.\nSuddivisioni storiche.\nOltre alla omonima frazione, fanno parte del territorio della zona anche quelle di Mostacciano (settori B e C) e Spinaceto e le aree urbane di Casal Brunori e Tre Pini - Poggio dei Fiori."}
{"id": "1078493", "revid": "547034", "url": "https://it.wikipedia.org/wiki?curid=1078493", "title": "Trasporti in Eritrea", "text": "Questa voce raccoglie le principali tipologie di Trasporti in Eritrea.\nTrasporti su rotaia.\nReti ferroviarie.\nIn totale: 317\u00a0km, tutti a scartamento ridotto di 950 mm (dati 1999)\nL'unica tratta ferroviaria del paese, la linea Massaua-Asmara estesa poi fino a Agordat (306\u00a0km) risale all'epoca coloniale italiana e fu costruita dall'Ansaldo. La linea \u00e8 stata messa a riposo nel 1976 e parzialmente distrutta nei combattimenti della guerra di indipendenza.\nLa ricostruzione della tratta Asmara-Massaua \u00e8 iniziata nel 1999 e completata nel 2003, \u00e8 pianificato il prolungamento fino a Biscia, una localit\u00e0 150\u00a0km a ovest di Asmara.\nReti metropolitane.\nL'Eritrea non dispone di sistemi di metropolitana.\nReti tranviarie.\nAnche il servizio tranviario \u00e8 assente in questa nazione.\nTrasporti su strada.\nRete stradale.\nLe strade sono classificate in base ad una lettera maiuscola in primarie (P), secondarie (S) e terziarie (T), seguite da un numero progressivo.\nIn totale: 4.010\u00a0km (dati 1996)\nReti filoviarie.\nAttualmente in Eritrea non esistono filobus. \nAutolinee.\nNella capitale, Asmara, ed in altre zone abitate dell'Eritrea, operano aziende pubbliche e\nprivate che gestiscono i trasporti urbani, suburbani ed interurbani esercitati con autobus.\nTrasporti aerei.\nAeroporti.\nIn totale: 21 (dati 1999)\na) con piste di rullaggio pavimentate: 3 (Aeroporti internazionali di Asmara, Assab e Massaua).\nb) con piste di rullaggio non pavimentate: 18"}
{"id": "1078496", "revid": "109875645", "url": "https://it.wikipedia.org/wiki?curid=1078496", "title": "Gehendra Bahadur Rajbhandari", "text": ""}
{"id": "1078500", "revid": "400694", "url": "https://it.wikipedia.org/wiki?curid=1078500", "title": "ADO", "text": ""}
{"id": "1078506", "revid": "1429175", "url": "https://it.wikipedia.org/wiki?curid=1078506", "title": "Alpinia galanga", "text": "La galanga (Alpinia galanga (L.) Willd.), \u00e8 una pianta erbacea della famiglia delle Zingiberaceae (la stessa famiglia dello zenzero e del cardamomo) originaria del sud-est asiatico.\nDenominazioni.\nIn Indonesia la variet\u00e0 maggiore \u00e8 conosciuta come \"Laos\" mentre la variet\u00e0 minore \u00e8 denominata \"Kecur\", \"Khaa\" in Thailandia e Laos, e \"Lengkaus\" in Malaysia.\nAspetto.\nLa pianta si sviluppa da un rizoma simile a quello dello zenzero, con foglie grandi e abbondanti e frutti rossi. La variet\u00e0 minore raggiunge il metro di altezza e produce piccoli fiori striati di rosso, mentre la variet\u00e0 maggiore raggiunge anche i 2 metri d'altezza.\nStoria.\nLa galanga era conosciuta gi\u00e0 nell'antico Egitto, e impiegata per fumigazioni. Venne introdotta in Europa nel medioevo, ma \u00e8 andata col tempo in disuso al di fuori del sudest asiatico.\nUsi.\nIn cucina.\n\u00c8 usata soprattutto in gastronomia come spezia per insaporire le pietanze, in particolare nella cucina tailandese e indonesiana, il suo rizoma ha un odore pungente e un gusto dolce. \u00c8 uno degli ingredienti base delle zuppe thailandesi tom yam e tom kha kai. Nel medioevo veniva utilizzata, insieme ad altre spezie, per la preparazione dell\"'Ippocrasso\", un vino liquoroso speziato, molto apprezzato sia dal popolo che dagli aristocratici del tempo.\nIn medicina.\nNel sudest asiatico si prepara un tonico con succo di limetta e galanga grattugiata. \u00c8 usata nella medicina orientale come rimedio per il catarro e altri problemi respiratori. I frutti sono impiegati nella medicina tradizionale cinese.\nProdotti.\nDal 1777 \u00e8 uno degli ingredienti dell'amaro Petrus."}
{"id": "1078507", "revid": "767487", "url": "https://it.wikipedia.org/wiki?curid=1078507", "title": "Sportovn\u00ed Klub Kladno", "text": "Lo Sportovn\u00ed Klub Kladno, spesso abbreviato in SK Kladno, \u00e8 una societ\u00e0 calcistica ceca con sede nella citt\u00e0 di Kladno. I suoi colori sociali sono il bianco e il blu. Gioca allo stadio Frantiska Kloze di Kladno. Oggi gioca in terza divisione.\nLa societ\u00e0 ha anche una sezione di calcio a 5 la cui prima squadra ha giocato nella \"Futsal Liga\", prima divisione del campionato ceco di calcio a 5, sino alla stagione 2008/2009 quando \u00e8 retrocessa in seconda divisione."}
{"id": "1078511", "revid": "88740", "url": "https://it.wikipedia.org/wiki?curid=1078511", "title": "Alpinia officinarum", "text": "La galanga minore (Alpinia officinarum ) \u00e8 una pianta appartenente alla famiglia delle Zingiberaceae, nativa della Cina, in particolare delle coste del sud-est (Isola di Hainan), cresce comunque bene anche in India e in tutto il Sud-Est asiatico.\nNome.\nNumerose piante della stessa famiglia vengono erroneamente chiamate galanga minore, ad esempio la Kaempferia galanga o la Boesenbergia pandurata, spesso gli stessi nomi comuni sono intercambiabili.\nConosciuta in Europa sin dal medioevo, viene menzionata negli scritti degli arabi Avicenna e Rhazes e descritta per la prima volta da H. F. Hance su una rivista scientifica (Journal of the Linn\u00e9an Society, 1871). Il nome si pensa derivi dall'arabo Khanlanjan, che di rimando sembra a sua volta essere la distorsione di una parola cinese che significa \u201czenzero dolce\u201d.\nDescrizione.\nPianta erbacea tropicale, molto pi\u00f9 piccola della variet\u00e0 maggiore pu\u00f2 raggiungere raramente il metro d'altezza.\nFoglie.\nLe foglie sono a forma di lancia, con venature parallele, lisce, lunghe e sottili, molto acuminate in cima.\nFiori.\nI fiori nascono da fitte spighe, formati da un calice superiore piccolo e tubulare, una corolla bianca trilobata, un largo labellum ovoidale segnato da bande rosse, un singolo stame con antera e un pistillo con ovario inferiore e uno stilo sottile. Nell'insieme assomiglia vagamente agli iris.\nRadici.\nRizoma dal colore arancio-marrone con un interno rosso-marrone, di consistenza fibrosa, pi\u00f9 piccolo della variet\u00e0 maggiore (2\u00a0cm) ma sempre striati. Profuma di zenzero, di sapore pungente con note di pepe e zenzero.\nUtilizzo.\nViene usata per lo pi\u00f9 per le sue propriet\u00e0 terapeutiche anche se un tempo la si ritrovava nelle ricette di cucina associata con la noce moscata e l'aglio. Anche oggi viene utilizzata in cucina, spesso abbinata a piatti di riso.\nPossiede propriet\u00e0 simili allo zenzero: stimolante, carminativo e stomachico. Viene usata contro la nausea, flatulenza, dispepsia, reumatismi, catarro e enteriti, in omeopatia e veterinaria anche per le sue azioni antibatteriche e toniche. In India \u00e8 un tradizionale deodorante corporeo e rimedio contro l'alitosi. Usati in Europa e Asia per secoli come potenti afrodisiaci."}
{"id": "1078514", "revid": "123735190", "url": "https://it.wikipedia.org/wiki?curid=1078514", "title": "Cagiva SST", "text": "La Cagiva SST insieme alla versione fuoristrada \"SXT\", fu l'ultimo modello di motocicletta prodotto dalla AMF-Harley Davidson e il primo prodotto dalla Cagiva che ne rilev\u00f2 gli stabilimenti e il marchio.\nPer qualche tempo, dopo l'avvento della nuova gestione, le moto portarono sul serbatoio la scritta \" HD CAGIVA \". In seguito la sigla \"HD\" fu eliminata.\nTipica moto stradale turistica sprovvista di protezioni aerodinamiche, del tipo che ai giorni d'oggi verrebbe dichiarata come \"naked\", con linee che ricordano quelle dello Sportster della Harley Davidson, con motore monocilindrico due tempi anzich\u00e9 il monumentale bicilindrico a \"V\" di 900/1200cc.\nLa moto fu in produzione dal '75 con le tre motorizzazioni da 125, 175 e 250 cm\u00b3, dal 1978 fu lanciata sul mercato la versione 350\u00a0cm\u00b3. Vennero inizialmente prodotte con il marchio Harley-Davidson sul serbatoio, sostituito poi da quello HD-Cagiva; dall'80 scomparve la HD ed il marchio rest\u00f2 Cagiva. Tutti i modelli sono muniti del motore a due tempi. Dalla famiglia \"SST\" nacquero anche le versioni in stile americaneggiante, le \"Lowrider\" che richiamavano i chopper.\nSST 125.\nLa Cagiva SST 125 fu la versione con il maggior successo: destinata ai sedicenni neopatentati del tempo, risult\u00f2 molto gradita dal pubblico e fu il cavallo di battaglia della casa motociclistica varesina, tanto da rivaleggiare per quantit\u00e0 di vendite con i diffusissimi \"vesponi\" Piaggio.\nIl successo del modello fu dovuto alla linea piacevole, alla semplicit\u00e0 costruttiva e di guida, accompagnate da costi di acquisto e di manutenzione contenuti, cos\u00ec come contenuti erano i consumi di olio e benzina, mentre le marce erano ben distanziate tra loro e al tempo stesso lunghe, in modo da non doverle cambiare continuamente.\nQuesta moto fu prodotta fino al 1978 col marchio \"AMF Harley Davidson\", dal 1978 al 1980 col marchio \"HD Cagiva\", e dal 1980 al 1985 col definitivo marchio Cagiva. \nDurante tutti gli anni di produzione le differenze furono molto limitate, limitandosi essenzialmente all'ammodernamento dell'impianto frenante e dell'impianto elettrico.\nIl modello del 1980 (il primo a veder comparire solo il marchio Cagiva) era caratterizzato dal freno anteriore a disco anzich\u00e9 il vecchio tamburo, all'aggiunta del contagiri nell'alloggiamento che in precedenza conteneva il blocchetto di accensione e le due spie degli abbaglianti e delle frecce, all'aggiunta della spia del generatore di corrente e\nnuove frecce (nere e di marca Larghi al posto delle CEV cromate), con steli metallici neri anzich\u00e9 cromati, da nuovi comandi elettrici al manubrio e nuove manopole (a sezione ottagonale), e la sella, inizialmente di disegno identico a quella degli ultimi AMF Harley Davidson, con profili di alluminio ai lati. Successivamente venne leggermente ritoccata (con la porzione passeggero un poco rialzata rispetto a quella del pilota, perdendo i profili di alluminio e con un disegno stampato pi\u00f9 moderno).\nMaggiori modifiche si ebbero col modello del 1981: la sella divenne a due posti, di disegno tipicamente anni '80, le frecce nere di marca CEV anzich\u00e9 Larghi, lo stelo delle frecce in gomma anzich\u00e9 metallico, la possibilit\u00e0 di richiedere le ruote in lega (inizialmente previste come optional mentre in seguito divenne l'unica versione commercializzata e da cui derivarono le sigle finali \"RR\" per ruote a raggi e \"RL\" per quelle con ruote in lega), l'abbandono delle bronzine in favore dei cuscinetti a sfera per gli alberi del cambio.\nNegli anni successivi (1982) venne introdotta l'accensione elettronica CDI Dansi, con alternatore Motoplat.\nSST 175 e SST 250.\nLa Cagiva SST 175 non era molto diversa dal modello 125, infatti riprendeva in tutti i punti il modello di minore cilindrata, risultava per\u00f2 pi\u00f9 robusta e pesante.\nPer via della cilindrata poco apprezzata in Italia, la SST 175 non ebbe largo successo; oltralpe invece le vendite furono migliori.\nLa SST 250 invece fu apprezzata ed una delle best seller nella categoria \"18enni\" (che a quei tempi era limitata alla cilindrata massima di 350cc e 150\u00a0km/h di velocit\u00e0 massima)\nQuesta moto fu prodotta dal 1975, fino al 1985, dieci anni di produzione, senza mai subire cambiamenti, il che la dice lunga sul suo successo e apprezzamento.\nTutte le versioni erano dotate di freno a disco.\nSST 350.\nQuesto modello entr\u00f2 in produzione nel 1978 e ne usc\u00ec nel 1986, questo modello era molto simile alla versione 250, infatti le differenze principali consistevano nella cilindrata del motore e nelle dimensioni e nella forma del serbatoio."}
{"id": "1078515", "revid": "109877969", "url": "https://it.wikipedia.org/wiki?curid=1078515", "title": "Subarna Shamsher Jang Bahadur Rana", "text": ""}
{"id": "1078518", "revid": "1305772", "url": "https://it.wikipedia.org/wiki?curid=1078518", "title": "Aem", "text": ""}
{"id": "1078519", "revid": "122238796", "url": "https://it.wikipedia.org/wiki?curid=1078519", "title": "1. FC Slov\u00e1cko", "text": "L'1. FC Slov\u00e1cko \u00e8 una societ\u00e0 calcistica ceca con sede nella citt\u00e0 di Uhersk\u00e9 Hradi\u0161t\u011b. I suoi colori sociali sono il bianco e il blu. Gioca nello Stadio M\u011bstsk\u00fd e milita nella 1. Liga, massima divisione ceca. In passato la squadra era diventata nota coi nomi FC Synot e FC Slov\u00e1ck\u00e1 Slavia Uhersk\u00e9 Hradi\u0161t\u011b."}
{"id": "1078528", "revid": "933835", "url": "https://it.wikipedia.org/wiki?curid=1078528", "title": "Ottavia minore", "text": "Biografia.\nInfanzia.\nOttavia era figlia di Gaio Ottavio e della sua seconda moglie Azia maggiore. La figlia di primo letto del padre era la sorellastra Ottavia maggiore, mentre il futuro imperatore romano Augusto era il fratello Ottaviano. Da parte materna era pronipote di Gaio Giulio Cesare, zio di Azia.\nGaio Ottavio mor\u00ec nel 59 a.C. e Azia si rispos\u00f2, con Lucio Marcio Filippo.\nPrimo matrimonio.\nPrima del 54 a.C., Ottavia spos\u00f2 Gaio Claudio Marcello minore, console nel 50 a.C. Il marito di Ottavia apparteneva alla \"gens\" patrizia dei Claudii, discendendo da quel Marco Claudio Marcello che aveva combattuto nella seconda guerra punica.\nNel 54 a.C., Gneo Pompeo Magno, uno degli uomini pi\u00f9 potenti di Roma, aveva perso la moglie Giulia, figlia di Cesare. Lo zio di Azia, volendo mantenere dei legami familiari con l'influente Pompeo, gli propose di sposare Ottavia, dopo che questa avesse divorziato da Marcello. Pompeo rifiut\u00f2, e Marcello rimase marito di Ottavia e grande oppositore di Cesare, che osteggi\u00f2 durante l'anno del consolato.\nQuando Cesare sconfisse gli oppositori nella battaglia di Farsalo, Marcello, che pur osteggiando Cesare non lo aveva combattuto, ottenne il perdono del nuovo signore di Roma, e continu\u00f2 a vivere tranquillamente a Roma con la famiglia.\nMarcello e Ottavia ebbero tre figli: Claudia Marcella maggiore, Claudia Marcella Minore e Marco Claudio Marcello.\nSecondo matrimonio.\nAlla fine del 41 a.C. Marcello mor\u00ec, lasciando Ottavia incinta; quasi contemporaneamente, all'inizio del 40 a.C., anche Marco Antonio divenne vedovo, perdendo Fulvia, che gli aveva dato due figli. Poich\u00e9 Antonio e Ottaviano si erano recentemente riappacificati dopo essersi combattuti, decisero di saldare il proprio legame con un matrimonio: fu cos\u00ec che per motivi politici, Ottavia spos\u00f2 Antonio, non prima che il Senato romano legiferasse per permetterle di sposarsi incinta.\nIl matrimonio riusc\u00ec a ottenere i risultati sperati: non solo Antonio rimase lontano da Cleopatra, ma, quando nel 36 a.C. Ottaviano e Antonio entrarono in contrasto, Ottavia riusc\u00ec a far riconciliare il marito col fratello. Ottavia cur\u00f2 l'educazione dei figli avuti da Marcello, dei figli di Antonio, e dei due figli che ebbe dal secondo marito, Antonia maggiore e Antonia minore.\nQuando per\u00f2 ebbe l'occasione di recarsi in Oriente per condurre una campagna contro i Parti, Antonio non si fece sfuggire l'opportunit\u00e0 di abbandonare la moglie, di cui si era stancato, e di tornare da Cleopatra, che aveva gi\u00e0 conosciuto nel 41 a.C. e da cui aveva avuto due gemelli. Ottavia tent\u00f2 allora di riconciliarsi col marito. Si mise in viaggio nel 35 a.C. col denaro e le truppe che intendeva consegnare ad Antonio per la sua campagna contro Artavasde II di Armenia, ma Antonio le mand\u00f2 incontro dei messi ad Atene, che le chiesero di tornare indietro; Ottavia consegn\u00f2 loro le truppe e il denaro per Antonio e ritorn\u00f2 in Italia. Secondo alcune testimonianze, fu Ottaviano a fornirle le truppe per Antonio: aveva gi\u00e0 previsto la risposta del suo collega triumviro, e intendeva utilizzarla per giustificare una eventuale guerra contro di lui. Quando Ottavia torn\u00f2 a Roma, Ottaviano le propose di lasciare la casa di Antonio e di recarsi a vivere con lui, ma Ottavia rifiut\u00f2 la proposta del fratello, rimanendo fedele al marito anche quando scoppi\u00f2 la guerra tra Antonio e Ottaviano.\nIl matrimonio tra Ottavia e Antonio fin\u00ec nel 32 a.C., quando Antonio invi\u00f2 alla moglie una lettera di divorzio.\nUltimi anni e morte.\nDopo la morte di Antonio, Ottavia continu\u00f2 ad avere cura dei figli di lui, sia quelli avuti da Fulvia (o meglio l'unico superstite, Iullo Antonio, in quanto l'altro, Marco Antonio Antillo, era stato giustiziato da Ottaviano nel 31 a.C.), sia quelli avuti da Cleopatra (Alessandro Elio, Cleopatra Selene e Tolomeo Filadelfo).\nIl figlio di Ottavia e Marcello, Marco Claudio Marcello, era un giovane bello e talentuoso, su cui erano riposte molte speranze, tanto che fu adottato dallo zio Augusto per divenire suo erede, ma mor\u00ec prematuramente nel 23 a.C.: Ottavia ne fu sconvolta e decise per il resto della vita di portare vesti nere per il lutto. In onore del figlio dedic\u00f2 la Biblioteca di Marcello, mentre Augusto fece edificare il Teatro di Marcello. Secondo la testimonianza di Elio Donato, Virgilio declam\u00f2 in presenza di Ottavia e Augusto il passo del sesto libro dell\"'Eneide\", in cui tra i gloriosi discendenti di Enea, vi erano dei versi dedicati a Marcello: quando giunse al verso 883, \u00abTu sarai Marcello\u00bb, Ottavia svenne; dopo essere stata rianimata con difficolt\u00e0, concesse al poeta diecimila sesterzi per ogni verso per il figlio.\nOttavia mor\u00ec nell'11 a.C. e il fratello le tribut\u00f2 i pi\u00f9 alti onori, pronunciando egli stesso l'orazione funebre, mentre i generi trasportarono il suo feretro alla tomba (mausoleo di Augusto). Il Senato decret\u00f2 che le venissero conferiti molteplici onori, ma la maggior parte di questi vennero declinati da Augusto.\nDiscendenti.\nOttavia ebbe in totale cinque figli: un maschio e due femmine da Marcello e due femmine da Antonio. Il figlio di Marcello sarebbe dovuto divenire l'erede di Augusto, che aveva una predilezione per il nipote e lo adott\u00f2, ma mor\u00ec prematuramente.\nClaudia Marcella maggiore spos\u00f2 prima Marco Vipsanio Agrippa, amico e collaboratore dello zio, e poi Iullo Antonio.\nClaudia Marcella minore spos\u00f2 in prime nozze Marco Emilio Lepido e successivamente Marco Valerio Messala Barbato Appiano. Da quest'ultimo ebbe due figli: Claudia Pulcra, futura moglie di Publio Quintilio Varo e madre di Quintilio Varo, e Marco Valerio Messala Barbato, futuro marito di Domizia Lepida e padre di Valeria Messalina terza moglie dell'imperatore Claudio.\nLe figlie di Antonio divennero le ave di tre imperatori: Antonia maggiore spos\u00f2 Lucio Domizio Enobarbo e fu la nonna di Nerone; Antonia minore spos\u00f2 Druso Maggiore, fratello di Tiberio, e fu la madre di Claudio, la nonna di Caligola e (stavolta dal lato materno) bisnonna di Nerone.\nGiudizi su Ottavia.\nOttavia era reputata avere tutto il fascino, le virt\u00f9 e le capacit\u00e0 necessarie per guadagnarsi l'affetto delle persone, garantendole influenza sul marito e sul fratello. La sua bellezza era reputata essere maggiore di quella di Cleopatra.\nOttaviano era molto legato alla sorella, tanto che le dedic\u00f2 un'importante costruzione di Roma, il Portico di Ottavia, in cui spesso si riuniva il Senato."}
{"id": "1078531", "revid": "767487", "url": "https://it.wikipedia.org/wiki?curid=1078531", "title": "Amalteo", "text": "Gli Amalteo (o, al plurale, Amaltei) furono una famiglia originaria di Pordenone che si stabil\u00ec a Oderzo all'inizio del Cinquecento. Diedero illustri personalit\u00e0 in ambito culturale.\nStoria.\nSi trattava in origine di una famiglia di mastri murari e lo stesso cognome dovrebbe derivare dal latino \"a malta\", traduzione dotta dell'espressione popolare \"quelli della malta\".\nI primi membri degni di nota furono i fratelli Cornelio Paolo (1460 - 1517), Marcantonio (1475 - 1558) e Francesco (1485 - 1543), figli di Giambattista di Francesco: il primo fu professore di lettere a Vienna e poeta cesareo di Massimiliano I; il secondo fu pure insegnante di lettere in Austria, Ungheria e alto Veneto e ha lasciato un poema su san Paolo eremita (1512); il terzo fu umanista e insegnante attivo a Oderzo e a Sacile.\nRilevanti sono anche i tre figli di quest'ultimo, Girolamo (1507 - 1574), Giambattista (1525 - 1573) e Cornelio (1530 - 1603). Il secondo fu probabilmente la personalit\u00e0 pi\u00f9 celebre: fu poeta (anche in greco e latino), filosofo, teologo e giurista, nonch\u00e9 segretario di ambasciatori, della Repubblica di Ragusa e di san Carlo Borromeo; a Roma ebbe incarichi nell'ambito della Controriforma. Girolamo si distinse soprattutto come medico e professore di medicina all'universit\u00e0 di Padova, mentre Cornelio ebbe una carriera pi\u00f9 mediocre come correttore del Catechismo del Concilio di Trento con Aldo Manuzio.\nNel Seicento si distinsero Attilio di Girolamo (\u2020 1633), ecclesiastico impegnato come nunzio apostolico nell'Europa centrale, nonch\u00e9 i fratelli Aurelio (1626- ?) e Ascanio, l'uno autore di opere per il Teatro imperiale, l'altro maestro di italiano presso Luigi XIV di Francia.\nI pittori Pomponio (1505 - 1588) e Girolamo Amalteo erano in realt\u00e0 figli di Leonardo della Motta e di Natalia Amalteo, altra figlia di Giambattista di Francesco."}
{"id": "1078534", "revid": "287204", "url": "https://it.wikipedia.org/wiki?curid=1078534", "title": "Afk", "text": ""}
{"id": "1078539", "revid": "19580", "url": "https://it.wikipedia.org/wiki?curid=1078539", "title": "Guerra lappone", "text": ""}
{"id": "1078549", "revid": "1305772", "url": "https://it.wikipedia.org/wiki?curid=1078549", "title": "S21", "text": ""}
{"id": "1078550", "revid": "287204", "url": "https://it.wikipedia.org/wiki?curid=1078550", "title": "1. Fotbalov\u00fd Klub P\u0159\u00edbram", "text": "L1. Fotbalov\u00fd Klub P\u0159\u00edbram \u00e8 una societ\u00e0 calcistica ceca con sede nella citt\u00e0 di P\u0159\u00edbram. Milita nella 1. liga, la massima divisione del campionato di calcio ceco. &lt;br&gt;Nella stagione 2021-2022, a seguito della retrocessione ottenuta nella stagione attuale, militer\u00e0 in 2. liga\nI suoi colori sociali sono il nero e il verde. Disputa le partite interne allo Stadio Na Litavce.\nIl club \u00e8 il risultato dell'unione di due club calcistici: il Dukla Praga, plurititolata squadra della capitale, semifinalista di Coppa dei Campioni nell'edizione 1966-1967 (da cui trae anche la data di fondazione, la storia e il palmar\u00e8s), e l'FC P\u0159\u00edbram. Queste due societ\u00e0 si fusero nel 1996.\nStoria.\nLe prime vicissitudini calcistiche dell'attuale FK P\u0159\u00edbram risalgono al 1919. Nel 1924, l\"SK B\u0159ezov\u00e9 Hory\", club considerato il predecessore dell'FK P\u0159\u00edbram, inizia l'attivit\u00e0 calcistica nei pressi della citt\u00e0 di B\u0159ezov\u00e9 Hory, oggi inglobata in quella di P\u0159\u00edbram. Nel 1928 la squadra si accorda con il villaggio di Lazec per disputare l\u00ec le partite della squadra calcistica. Il primo match storico del club \u00e8 datato 30 giugno 1929, contro l'SK Slovan Lochovice, incontro vinto 5-1. Nelle settimane seguenti, il club affronta anche l'Horym\u00edr P\u0159\u00edbram, precursore dello Spartak P\u0159\u00edbram.\nNel 1931 il club vince una coppa cittadina. Durante gli anni trenta la societ\u00e0 attraversa un periodo di crisi prima della seconda guerra mondiale e gioca poche partite. Nel 1955, la citt\u00e0 di B\u0159ezov\u00e9 Hory vede la costruzione di un nuovo stadio calcistico, denominato \"Banik Mining Pribram\". La prima partita contro una squadra non cecoslovacca avviene il 19 luglio 1960 contro i sovietici dell', match conclusosi sull'1-1. Negli anni sessanta l'ex calciatore cecoslovacco finalista di Italia 1934 \u0160tefan \u010cambal approda sulla panchina del Ban\u00edk P\u0159\u00edbram. Dal 1965 e per alcune stagioni successive, il Ban\u00edk P\u0159\u00edbram vanta tra i suoi tesserati il talentuoso attaccante Ladislav P\u0159\u00e1da. Nella stagione 1967-1968 la citt\u00e0 di P\u0159ibram vanta cinque squadre. Negli anni seguenti la squadra fa progressi nel proprio campionato grazie agli sforzi dell'allenatore Ji\u0159\u00ed Pe\u0161ek. Gioca nella terza serie del calcio cecoslovacco per diversi anni fino al 1974-1975, quando sotto la denominazione \"Uranov\u00e9 Doly P\u0159\u00edbram\" (dal 1972), vince il campionato di terza serie ed \u00e8 promosso in seconda divisione. Nel 1980 \u00e8 costruito un nuovo stadio con una capacit\u00e0 di 3500 posti. Nel 1993 il club prende la denominazione da uno dei suoi sponsor, cambiando nome in \"Port\u00e1l P\u0159\u00edbram\". Nel 1996, con la dissoluzione del Dukla Praha, l'imprenditore ceco Bohum\u00edr \u010euri\u010dko decise di riportare all'antica grandezza il club: dopo aver acquistato la squadra del P\u0159ibram, allora in seconda divisione, fuse le due squadre che assunsero il nome di Dukla P\u0159ibram, e che iniziarono lentamente ad emergere verso la met\u00e0 degli anni novanta.\nNel 2001 il Dukla Praga viene rifondato staccandosi quindi dalla societ\u00e0 di P\u0159\u00edbram e anche dalla passata Dukla Praha, pur mantenendone stemma e colori.\nOrganico.\nRosa 2020-2021.\nAggiornata al 19 agosto 2020."}
{"id": "1078552", "revid": "1543377", "url": "https://it.wikipedia.org/wiki?curid=1078552", "title": "Misericordia (confraternita)", "text": "Misericordia \u00e8 il nome di numerose confraternite e arciconfraternite di origine cattolica dedite all'assistenza dei \"bisognosi\". \n&lt;br&gt;Per le sue origini cristiane, la Misericordia \u00e8 una congregazione ad ispirazione cattolica; nonostante ci\u00f2 chiunque pu\u00f2 farne parte, indipendentemente dal suo credo religioso; oggi, infatti, alcuni confratelli sono atei o appartenenti ad altri culti e religioni.\nDiffuse in tutta Europa e nel Mondo, \u00e8 in Italia che se ne rintracciano le fonti documentali pi\u00f9 antiche con la fondazione nel 1244 della Misericordia di Firenze.\nIn Italia le Confraternite di Misericordia ancora attive sono oltre 700 e la loro attivit\u00e0 di volontariato spazia dal soccorso sanitario con ambulanze in convenzione con i Servizi 118 - Emergenza sanitaria delle ASL al trasporto socio-sanitario, dalla gestione di poliambulatori alle onoranze funebri (funerale e sepoltura), dalla gestione di centri sociali e residenze per anziani alla Protezione Civile.\nLe Confraternite e le Arciconfraternite della Misericordia sono riunite, sin dal 1899 nella Confederazione nazionale delle Misericordie d'Italia\nOrigini delle confraternite.\nIl fenomeno rappresentato dalle confraternite di Misericordia, quale oggi lo conosciamo, affonda le sue radici nella tradizione, sociale e religiosa, delle prime forme di partecipazione dei cittadini alla vita della comunit\u00e0. Alcuni autori (\"Jubilaum Internationale Confraternitatum - Acta\", Don Vincenzo Paglia, Roma 1984) ne fanno risalire l'origine alle stesse prime comunit\u00e0 cristiane che svilupparono in una fitta rete di associazioni. Tali gruppi comunitari si presentano alla stregua di una federazione di confraternite a carattere religioso e professionale, in senso lato evidentemente, ma ciascuna con le sue assemblee, i suoi statuti, i suoi funzionari, la sua cassa. Esse, prima osteggiate dall'autorit\u00e0, poi tollerate e quindi incoraggiate, mutuarono forme di organizzazione dai cosiddetti \"collegi\" romani.\nFu nel medioevo, tuttavia, che queste forme di partecipazione dei cittadini alla vita sociale assunsero una identit\u00e0 pi\u00f9 definita.\nSe ne ha notizia gi\u00e0 dal secolo X, ma \u00e8 nel secolo XIII che le troviamo diffuse, ovunque in Europa, come vero e proprio tessuto connettivo della societ\u00e0 in cui la motivazione religiosa si accompagna, spesso, al bisogno di considerazione sociale e di sicurezza.\nAll'interno di questo grandioso fenomeno spontaneo \u00e8 possibile, tuttavia, individuare i contorni di almeno quattro tipologie di associazioni.\nVi sono le confraternite di Devozione (Compagnie dei Laudesi, ecc.) che raccolgono tutti coloro che sono attratti da una stessa forma di piet\u00e0 (ad esempio il culto all'eucaristia o al rosario) e che consentono una partecipazione pi\u00f9 diretta dei laici alla liturgia.\nVi sono le Confraternite dei Penitenti (Compagnia dei Disciplinati, i Flagellanti, ecc.) che pongono l'accento sul rigore di comportamento richiesto agli adepti e sulla necessit\u00e0 del pentimento e della penitenza.\nVi sono le Confraternite di Mestiere (Le cosiddette Arti, ecc.) che uniscono attorno al culto del santo patrono i membri di una stessa professione prestando agli associati i servizi di \"mutuo soccorso\" ed offrendo una base di rappresentanza per la categoria.\nInfine, talvolta nate in modo autonomo, altre volte frutto della evoluzione di altre associazioni, vi sono poi le Confraternite di Beneficenza (le Misericordie in Toscana, in Spagna e Portogallo, le Scholae veneziane, le Confraternite dello Spirito Santo della regione del Rodano, le Carit\u00e0 della Normandia, le Confraternite di Siviglia, quelle Teutoniche, ecc.) che si distinguono offrendo specifici servizi di assistenza, gestendo ospedali, curando la sepoltura dei morti, ecc.\nIn secoli politicamente confusi in cui erano frequenti le occasioni di contesa fra i diversi \"poteri\" civili e religiosi, le Confraternite si trovarono, spesso, a svolgere un ruolo da protagonista tanto sul piano religioso che su quello civile.\nSul fronte religioso, le Confraternite rappresentavano lo sforzo dei laici per ritagliarsi uno spazio fra la gerarchia, i monaci ed il popolo dei fedeli.\n\"\"Oltre l'Ordo clericorum e l'Ordo monasticum si voleva affermare un nuovo Ordo, l'Ordo fratern\u00edtatis che raccogliesse i laici devoti e \"impegnati\" in una sorta di spazio intermedio tra quello dei semplici fedeli e quello dei religiosi.\"\n\"In tal senso la carica di riforma pen\u00edtenziale nei sodalizi medioevali \u00e8 una delle note caratteristiche. La stessa esperienza francescana \u00e8 legata a questa forma associativa.\"\" (\"Jubilaum Internationale Confraternitatum - Acta\", Don Vincenzo Paglia, Roma 1984).\nSul fronte civile, le Confraternite rappresentano invece una delle forme attraverso cui si esprime il desiderio di partecipazione alla vita sociale, anche politica, della comunit\u00e0.\nLa crescente importanza, anche economica, assunta da alcune Confraternite, unitamente alla loro grande capacit\u00e0 di mobilitazione dei sentimenti popolari, ne far\u00e0, a partire dal sec. XIV, l'obbiettivo di ripetuti tentativi di \"imbrigliarne\" lo sviluppo e l'attivit\u00e0.\nCostantemente in bilico fra i sospetto di eresia, sul fronte religioso, e di opposizione al potere politico, sul fronte civile, spesso ricchissime per donazioni e lasciti, le Confraternite diventarono la forma associativa spontanea e volontaria pi\u00f9 diffusa in Europa a partire dal sec XIV.\nLe Misericordie.\nLe prime tracce documentali risalgono alla fondazione della Venerabile Arciconfraternita della Misericordia di Firenze (1244), che \u00e8 attiva ancora oggi.\nAltra documentazione storica antica riguarda quelle di Siena (1250), Pontremoli (1262), Bergamo (1265), Rifredi nata nel 1280, Castel Goffredo (Mn) fondata nel 1288, Volterra (1290), Pisa (1330), Sansepolcro (documentata dal 1338), Lari (PI), documentata dal 1346, quella di Pistoia (nata nel 1492), quella di Pescia (PT) nata nel 1510, quella di Casale Monferrato (1527) in Piemonte, quella di Campi Bisenzio nata nel 1546, quella di Portoferraio nata nel 1566, quella di Prato, nata nel 1588, e quella di Livorno (del 1595).\nLe Confraternite, sin dalle origini, hanno avuto carattere popolare e oltre al soccorso provvedevano anche a fornire alloggio ai pellegrini.\nAd oggi, le Confraternite, ormai note generalmente come Misericordie, costituiscono una delle principali componenti del servizio di ambulanze in convenzione con il Servizio 118 - Emergenza sanitaria e sono attive nella fornitura di servizi socio-sanitari (ambulatori, trasporti, assistenza disabili, residenze sanitarie assistite) e nelle attivit\u00e0 di onoranze funebri.\nMoltiplicatesi nel corso dei secoli, dapprima in Toscana, zona d'origine, e poi, nel secolo scorso, in quasi tutto il territorio italiano, dal 1899 sono guidate dalla Confederazione nazionale delle Misericordie d'Italia ente morale (ai sensi del D.M. 12 ottobre 1992 pubblicato sulla G.U.R.I. del 29 gennaio 1993 Serie generale n\u00b0 23), con sede in Firenze, dapprima in piazza San Giovanni, in seguito in via dello Steccuto. La Confederazione riunisce oggi oltre 700 Confraternite, alle quali aderiscono circa 670.000 iscritti, dei quali oltre centomila sono impegnati permanentemente in opere di carit\u00e0 (i confratelli cosiddetti \"attivi\"). Sono diffuse in tutta la Penisola e la loro azione \u00e8 diretta, da sempre, a soccorrere chi si trova nel bisogno e nella sofferenza, con ogni forma di aiuto possibile, sia materiale che morale.\nLe Misericordie sono presenti in tutte le regioni italiane ad eccezione della Valle d'Aosta.\nDurante la festa di san Sebastiano, il 20 gennaio, le confraternite sono solite donare dei \"panellini\", come da tradizione secolare."}
{"id": "1078560", "revid": "131358", "url": "https://it.wikipedia.org/wiki?curid=1078560", "title": "Marila Pribram", "text": ""}
{"id": "1078566", "revid": "106324", "url": "https://it.wikipedia.org/wiki?curid=1078566", "title": "Ponn", "text": ""}
{"id": "1078589", "revid": "287204", "url": "https://it.wikipedia.org/wiki?curid=1078589", "title": "1. FC Slovacko", "text": ""}
{"id": "1078590", "revid": "1543377", "url": "https://it.wikipedia.org/wiki?curid=1078590", "title": "Gott mit uns", "text": "Gott mit uns (in italiano: \"Dio con noi\") era il motto dell'Ordine Teutonico; dopo la caduta dello Stato dei cavalieri teutonici, divenne quello dei re di Prussia, fino a divenire motto degli Imperatori tedeschi.\nOrigine.\nIl concetto era gi\u00e0 presente nel libro di Giuditta. Esso fu, in epoca storica, urlo di battaglia romano, \"Deus nobiscum\"; fu\nutilizzato anche dalle truppe di Bisanzio, in questo propiziato dal cesaropapismo ivi dominante.\nTutta la contrapposizione cristiana all'espansione islamica si valse del medesimo concetto, anche al di fuori di una proclamazione dell'autorit\u00e0 religiosa centralizzata (vedasi il grido \"Deus lo volt\" di Pietro l'Eremita). Ci\u00f2 port\u00f2, nei secoli, la teologia cristiana ad interrogarsi sullo stesso concetto di guerra giusta e sui limiti entro i quali possa essere invocato l'uso della forza tra le nazioni.\nUtilizzo in Germania.\nEntrata nella simbologia bellica europea attraverso le Crociate, la divinit\u00e0 era invocata sulle insegne dell'Ordine Teutonico; esso comparve anche durante la guerra dei trent'anni, usato da Gustavo II Adolfo di Svezia.\nDopo essere stato motto ufficiale degli elettori di Prussia nella campagna di Germania del 1813, accompagna la dinastia degli Hohenzollern fino alla loro ascesa alla guida del Reich tedesco. Terminato il conflitto e decaduta la monarchia, il piccolo esercito della neonata Repubblica di Weimar, la Reichswehr, mantiene il motto sulle fibbie dei cinturoni e al centro viene inserita l'aquila, simbolo della Germania.\nCon l'avvento del Nazismo (1933), la fibbia rimane inalterata fino al 1936, quando, al posto dell'aquila di Weimar, viene inserita un'aquila in posizione di riposo, che ha negli artigli una svastica, lasciando inalterato il motto dell'esercito prussiano: sebbene avvenisse per non accentuare i gi\u00e0 forti dubbi della classe degli ufficiali tedeschi verso il regime, tale motto entr\u00f2 a far parte del \u00abtragico apparato nazifascista, e della seduzione operata sui cristiani attraverso il \"Dio con noi\" per farli collaborare alla Shoah\u00bb.\nDopo il conflitto, la fibbia non riporter\u00e0 pi\u00f9 tale motto, sostituito da quello della Repubblica Federale Tedesca, e l'aquila della Repubblica di Weimar far\u00e0 nuovamente la sua comparsa.\nAltri utilizzi in diverse realt\u00e0 geografiche.\nIl motto, in russo (\"\u0421\u044a \u043d\u0430\u043c\u0438 \u0431\u043e\u0433\u044a!\"), fu utilizzato anche dall'Impero Russo."}
{"id": "1078593", "revid": "131358", "url": "https://it.wikipedia.org/wiki?curid=1078593", "title": "FK Marila Pr\u00edbram", "text": ""}
{"id": "1078598", "revid": "729019", "url": "https://it.wikipedia.org/wiki?curid=1078598", "title": "Struma (endocrinologia)", "text": "Il gozzo o struma \u00e8 l'aumento di volume della tiroide, di consistenza dura, quasi lignea, sclerotizzata, tale per cui l'epitelio ghiandolare \u00e8 stato completamente sostituito da tessuto fibroso cicatriziale. \u00c8 uno stato tipico degli stadi tardivi delle patologie tiroidee.\nCause.\nTale patologia pu\u00f2 essere provocata da diversi fattori:\nNutrizionali.\nLa causa pi\u00f9 comune del gozzo \u00e8 la mancanza di iodio. Questo elemento \u00e8 infatti necessario per la sintesi degli ormoni tiroidei tiroxina e triiodotironina; bassi livelli di questa sostanza spingono l'ipofisi a rilasciare un particolare ormone, ormone tireostimolante o TSH (\"thyroid stimulating hormone\"). Questo ormone, che in condizioni normali stimola la produzione di tiroxina e triiodotiroxina, causa in assenza di iodio la crescita smodata della ghiandola tiroidea come meccanismo di compensazione.\nIn popolazioni che conducono una dieta povera di iodio il gozzo \u00e8 una patologia largamente diffusa, e per questo chiamato appunto gozzo \"endemico\".\nPatologie.\nAltri tipi di gozzo possono essere causati da diverse patologie dell'organismo; fra queste la pi\u00f9 comune \u00e8 l'ipertiroidismo, causato dall'eccessiva produzione di tiroxina e correlato alla tipologia di gozzo nota come \"gozzo multinodulare\", vari tipi di infiammazione della tiroide e neoplasie.\nTipi di cure.\nNelle forme pi\u00f9 lievi il gozzo pu\u00f2 non necessitare di trattamenti specifici o di cure. Per quanto riguarda il gozzo endemico, inoltre, spesso la semplice somministrazione di iodio attraverso la dieta pu\u00f2 essere sufficiente per ridurre questa malformazione. Tuttavia, nei casi in cui la presenza di un gozzo eccessivamente sviluppato induce problemi di respirazione o difficolt\u00e0 nell'inghiottire, pu\u00f2 rendersi necessaria la rimozione chirurgica. Tale intervento spesso comporta la rimozione dell'intera tiroide, permettendo di prevenire la successiva ricomparsa del gozzo. A seguito di tale intervento, tuttavia, si rende necessaria l'assunzione periodica di ormoni tiroidei.\nAltre terapie, alternative alla rimozione chirurgica, consistono nel trattamento con radioiodio e nell'assunzione di TSH per via artificiale; questo tipo di cura permette, in alcuni casi, una riduzione del gozzo di circa il 30-65%.\nDiffusione della patologia.\nFino a tempi recenti, il gozzo endemico era largamente diffuso tra le popolazioni di aree povere di iodio, impossibilitate ad assumere questo elemento attraverso la dieta. Nei paesi pi\u00f9 sviluppati, tuttavia, l'introduzione di alimenti ricchi di iodio e l'aggiunta di esso nell'acqua potabile, come conseguenza di pi\u00f9 accorte politiche di gestione della salute pubblica, hanno permesso di sradicare quasi del tutto questo problema.\nA ogni modo il gozzo endemico \u00e8 tuttora presente in paesi economicamente depressi come l'India e diversi paesi dell'Asia centrale e dell'Africa, o nelle regioni povere distanti dal mare (da dove proviene lo iodio).\nIl gozzo nell'arte.\nPer il suo aspetto particolarmente notevole, il gozzo \u00e8 stato usato in molte culture per caratterizzare popolazioni in cui il fenomeno era particolarmente diffuso, oppure per esemplificare deturpazioni di ogni tipo, anche morale.\nNella bergamasca, la maschera di Gioppino, che raffigura il paesano delle valli (dove il fenomeno era endemico), viene raffigurato con tre gozzi, che ne divengono quasi un ornamento.\nAnche nella regione algerina della Cabilia il gozzo ha una certa diffusione, e il cantante Ferhat lo impiega metaforicamente in una sua celebre canzone per descrivere l'orrore della prigione di Lamb\u00e8se (dove venne imprigionato per aver difeso i diritti umani in Algeria):"}
{"id": "1078609", "revid": "287204", "url": "https://it.wikipedia.org/wiki?curid=1078609", "title": "Alessandro Brogini", "text": "Biografia.\nNel 1977 ottenne la medaglia di bronzo nel salto in alto ai Campionati Europei juniores, disputati a Donec'k, nell'allora Unione Sovietica (oggi in Ucraina). Stabil\u00ec il primato italiano del decathlon il 22 giugno 1980 a Copenaghen con 7644 punti. Il record fu superato nel 1988 da Marco Rossi. Questi i risultati ottenuti in quella gara:\nSempre nel 1980 partecip\u00f2 alle Olimpiadi di Mosca, ma si ritir\u00f2 dopo sette eventi per disguidi tecnici (l'asta non era stata recapitata in tempo per la gara). Nel 1981 fu campione italiano di decathlon, con 7413 punti."}
{"id": "1078619", "revid": "83531", "url": "https://it.wikipedia.org/wiki?curid=1078619", "title": "Ugo Attardi", "text": "Biografia.\nNasce in provincia di Genova. Il padre, sindacalista e componente attivo nella 'Federazione dei Marittimi', originario di Santo Stefano Quisquina, piccolo borgo in provincia di Agrigento, \u00e8 costretto dal regime fascista a lasciare la Liguria per tornare in Sicilia. La madre \u00e8 Natalia Donnini Attardi. Trasferitosi insieme alla famiglia a Palermo, incuriosito dalla pittura e dalle sue tecniche, fin da piccolo (nel tempo libero aiutava lo zio paterno, vecchio pittore di ritratti e paesaggi) inizia a frequentare l'Accademia di Belle Arti e successivamente la facolt\u00e0 di Architettura. Nel 1945 si trasferisce a Roma, ospitato da Pietro Consagra, a sua volta ospite di Renato Guttuso.\nIl clima ricco di iniziative culturali e civili del dopoguerra gli consente di riprendere con slancio la propria ricerca. Con alcuni giovani artisti, nel 1948, costituisce il movimento Forma Uno, di orientamento astratto, maturando tuttavia visioni divergenti rispetto al resto del gruppo. I suoi compagni erano Carla Accardi, Antonio Sanfilippo, Pietro Consagra, Piero Dorazio, Mino Guerrini, Concetto Maugeri, Achille Perilli e Giulio Turcato.\nNel 1948 partecipa alla Rassegna nazionale di arti figurative (V Quadriennale Nazionale d'Arte) di Roma.\nNei primi anni cinquanta orienta la sua arte verso l'espressionismo, ispirandosi tra gli altri a Francis Bacon e George Grosz, affiancando alla propria attivit\u00e0 di artista l'impegno politico all'interno del Partito Comunista Italiano.\nL'esigenza di sperimentare un rapporto nuovo e visionario con la realt\u00e0 lo porta ad allontanarsi dall'astrattismo, per studiare una propria forma di espressionismo. Nel 1952 e nel 1954 \u00e8 invitato alla XXVI e alla XXVII Biennale di Venezia. Nel 1956, pur nel pieno della crisi dei realismi, espone con successo in una galleria di Trastevere. Nel 1958 partecipa alla fondazione e inizia la collaborazione col giornale di cultura e politica \"Citt\u00e0 Aperta\", insieme a Tommaso Chiaretti, Elio Petri, Renzo Vespignani, Mario Socrate. Nei primi anni sessanta partecipa a numerose esposizioni sia in Italia che all'estero. Nel 1961 fonda il gruppo Il Pro e il Contro, capeggiando a tutte le manifestazioni fino all'ultimo anno, quello dello scioglimento.\nNel 1963 una sua opera viene esposta alla mostra \"Contemporary Italian Paintings\", allestita in alcune citt\u00e0 australiane. Nel 1963-64 espone alla mostra \"Peintures italiennes d'aujourd'hui\", allestita in medio oriente e in nordafrica.\nUn viaggio in Spagna lo indirizza verso la riscoperta dei classici e all'approfondimento degli studi storici.\nNel 1974 realizza il drappellone del Palio di Siena del 16 agosto.\nNel 1986 e nel 1987 espone alla ICAF di Londra e all'Expo Internazionale di Arte Contemporanea di Milano. \nNel 1988 le sue opere sono esposte a Tokyo.\nNel 1997 la societ\u00e0 Telecom sceglie una sua opera come immagine per una scheda telefonica.\nNel 2003 la Presidenza del Consiglio dei Ministri della Repubblica gli conferisce il Premio per la Cultura nel Settore dell\u00b4Arte, quale riconoscimento istituzionale volto a segnalare la figura e l'opera di grandi artisti e personalit\u00e0 della cultura. Nel 2006 ha ricevuto dal Presidente Carlo Azeglio Ciampi, il titolo di Grande Ufficiale della Repubblica, per i suoi meriti artistici e per aver saputo diffondere e valorizzare in tutto il mondo il genio e la creativit\u00e0 italiani. Si spegne al Policlinico Gemelli di Roma a 83 anni.\nOpere.\nAlla fine degli anni sessanta lavora alla stesura del romanzo \"L'erede selvaggio\", pubblicato nel 1970 che gli frutter\u00e0, nel 1971, il Premio Viareggio nella sezione narrativa. Nel 1967 avvia una notevole attivit\u00e0 di scultore: dopo il bassorilievo \"Addio Che Guevara\" del 1968, lavora ad alcuni gruppi di legno tra cui \"L'arrivo di Pizarro\" del 1968-71 e a bronzi molto enigmatici e sensuali tra i quali \"La Maga\" del 1974.\nNella primavera del 1973 dipinge a Mogadiscio, su richiesta di personalit\u00e0 politiche locali, un monumentale (tre metri e mezzo di altezza per oltre dieci di lunghezza) affresco \u201cLa nuova Somalia\u201d nella nuova sede del Parlamento. L'opera purtroppo in seguito \u00e8 andata distrutta a causa della guerra.\nAttardi ha realizzato anche importanti opere pubbliche, tra le quali il gruppo \"Il vascello della Rivoluzione\", omaggio del Governo italiano allo Stato francese in occasione del bicentenario della presa della Bastiglia, esposto temporaneamente a Parigi e installato definitivamente all'EUR (Roma) nei pressi del Palazzo dello Sport, \"I sogni del re normanno\" all'interno del nuovo aeroporto internazionale di Palermo, \"En las Americas\" in Avenida 9 de Julio a Buenos Aires, l'\"Ulisse\" a Battery Park a New York, il \"Cristo\" acquisito nella collezione dei Musei Vaticani, e l'\"Enea\", donato al popolo di Malta e collocato all'entrata del porto della Valletta.\nNel 1983 il Centre Georges Pompidou di Parigi gli dedica una manifestazione e un balletto ispirato alle sue opere. Nel 1986 espone alla XI Quadriennale di Roma un legno policromo del 1984 \"La Cantante\". Nel 1987 ha realizzato il monumento \"Per la libert\u00e0\", commissionato dalla UIL. Nel 1989 crea il Busto commemorativo di Teresa Gullace (martire della resistenza), opera esposta nell'atrio dell'omonimo Liceo Scientifico di Roma.\nNel 1987 una selezione di suoi disegni viene scelta dalla Newton Compton per impreziosire l'antologia di poesie di Emily Dickinson.\nNel marzo 2003 prende parte alla mostra collettiva itinerante \"Giochi Olimpici\" a Palazzo Reale di Napoli, la quale in giugno viene trasferita ad Atene, presso il Museo di Arte Ciclada, e in ottobre a Venezia, presso la Chiesa e Scuola Grande di San Giovanni Evangelista.\nTecniche.\nTradizionali nella pittura e nella grafica, in scultura legno e bronzo."}
{"id": "1078624", "revid": "8253036", "url": "https://it.wikipedia.org/wiki?curid=1078624", "title": "Jos\u00e9 Miguel Gonz\u00e1lez Mart\u00edn", "text": ""}
{"id": "1078629", "revid": "122734142", "url": "https://it.wikipedia.org/wiki?curid=1078629", "title": "Waqf", "text": "Col termine waqf (; ), cui in area nordafricana viene preferito spesso il termine \u1e25ubus o \"habous\" (), si indica una fondazione pia islamica.\nGeneralmente i beni di una \"waqf\" sono propriet\u00e0 immobiliari alienate e istituite come donazione per servire gli interessi di alcuni beneficiari, per esempio familiari, poveri, viandanti, studiosi, mistici o la popolazione tutta.\nTali fondazioni in passato, in molti paesi islamici, rappresentavano pi\u00f9 della met\u00e0 di tutta la propriet\u00e0 immobiliare, supportavano il sistema legale con le sue istituzioni e fungevano da sostegno alla vita pubblica e a una fiorente societ\u00e0 civile. Oggetti dell'opera di queste fondazioni potevano essere moschee, scuole, universit\u00e0, ospedali, mense pubbliche, fontane pubbliche, ponti, illuminazione stradale e patrimoni immobiliari.\nCon l'andar del tempo, l'accumulo di un patrimonio spesso diventato del tutto improduttivo e addirittura del tutto inagibile, ha condotto vari Stati islamici ad avocare a s\u00e9 il compito di provvedere in merito, con l'istituzione sovente di appositi ministeri in grado di provvedere al loro concreto funzionamento.\nLa gestione dei beni delle waqf ha quasi sempre arricchito notevolmente la classe degli \"\u02bfulam\u0101\u02be\" e fu ad esempio, il loro esproprio da parte dell'ultimo Sci\u00e0 dell'Iran, nel corso della cosiddetta \"Rivoluzione Bianca\", a provocare - tra gli altri fattori - la loro veemente reazione, dal momento che, cos\u00ec facendo, si impediva la gestione (e talora lo sfruttamento) dell'immenso patrimonio gestito dal \"clero\" sciita, contribuendo a provocare un'insanabile frattura fra il regime monarchico e i religiosi.\nOrigine del Waqf.\nIl Waqf era un'istituzione che riguardava beni materiali, fondata su un concetto religioso e devoto, un atto caritatevole per il quale un individuo cedeva una sua propriet\u00e0 \"per amore di Dio\" e con questo atto filantropico offriva aiuto e sostegno ai bisognosi in senso lato. Gi\u00e0 dal XII secolo d.C. una quota considerevole di questi lasciti fu indirizzata verso le madrase per promuovere l'istruzione giuridico-religiosa.\nUn tipico Waqf era costituito di una moschea e di locali da affittare, la cui rendita sosteneva la gestione e la manutenzione della moschea.\nDopo che il fondatore aveva alienato la sua propriet\u00e0 a favore del Waqf, l'atto era giuridicamente considerato irrevocabile, poich\u00e9 implicava il completo trasferimento dei diritti di propriet\u00e0 dalle mani del fondatore a quelle di Dio: la propriet\u00e0 non poteva essere venduta, comprata, ereditata, data in dono, ipotecata o trasferita. Unica eccezione ammessa era se la propriet\u00e0 cessava di servire allo scopo al quale era stata destinata: solo allora era possibile venderla per acquistarne un'altra che servisse allo stesso scopo. \nLa propriet\u00e0 era di regola un immobile, ma a volte anche beni mobili, come libri.\nIl fondatore nominava curatori fiduciari che gestissero la propriet\u00e0, ne indicassero i beneficiari e stabilissero l'ammontare del sussidio per ciascuno di essi. Egli poteva nominare se stesso o un membro della sua famiglia come curatore del waqf e poteva stipulare che lui o uno dei suoi discendenti potessero apportare modifiche all'atto di waqf, ma una volta che l'atto fosse stato certificato in presenza di testimoni, e in genere dinanzi a un giudice, non potevano pi\u00f9 essere apportate modifiche.\nIl giudice aveva poteri di supervisione e controllo sull'amministrazione del waqf.\nLa natura caritatevole del waqf prescriveva che non potessero beneficiarne i ricchi, secondo l'interpretazione della maggioranza dei giuristi. In seguito tuttavia una minoranza di giuristi avrebbe approvato l'istituzione anche a vantaggio degli abbienti. \nMentre il musulmano medio istituiva piccole fondazioni, l'\u00e9lite dominante istituiva fondazioni maggiori. Esempio \u00e8 la madrasa del sultano mamelucco \u1e24asan, costruita al Cairo alla fine del XIV secolo. Questi monumentali edifici erano espressione della munificenza del potere del sovrano."}
{"id": "1078631", "revid": "159018", "url": "https://it.wikipedia.org/wiki?curid=1078631", "title": "Tu partorirai nel dolore", "text": ""}
{"id": "1078635", "revid": "90227", "url": "https://it.wikipedia.org/wiki?curid=1078635", "title": "Agnello di Dio", "text": ""}
{"id": "1078639", "revid": "47767", "url": "https://it.wikipedia.org/wiki?curid=1078639", "title": "Santorio Santorio", "text": "Biografia.\nSantorio Santorio (1561-1636) nacque il 29 marzo 1561 a Capodistria, capitale dell'Istria, allora sotto il dominio di Venezia e ancora conosciuta con il suo nome romano di Giustinopoli. Di discendenza patrizia, \u00e8 il pi\u00f9 grande di quattro figli, suo padre, Antonio, era un nobile friulano che era stato nominato Capo degli Artiglieri della citt\u00e0 e sua madre, Elisabetta Cordonia, era di una prospera e nobile famiglia istriana. I suoi legami con la nobilt\u00e0 furono di grande aiuto, sia durante l\u2019educazione infantile che i successivi incarichi di carriera. La sua istruzione, iniziata a Capodistria, continu\u00f2 a Venezia dove ricevette un'educazione privata nella casa degli amici di famiglia, i potenti Morosini. Nel 1575, all'et\u00e0 di 14 anni, inizi\u00f2 i suoi studi all'Universit\u00e0 di Padova, prima in filosofia e poi in medicina. Nel 1582, ricevette la laurea in medicina all'et\u00e0 di 21 anni, un anno pi\u00f9 giovane rispetto a quando la ricevette Vesalio (1537), e tre anni pi\u00f9 giovane rispetto ad Harvey (1602), entrambi della stessa scuola. Dopo questa data si suppone abbia iniziato i suoi esperimenti statici sul peso del cosiddetto perspiratio insensibilis (1590). Cinque anni dopo la laurea trascorse un certo periodo viaggiando nel dominio veneziano e nell'Est Europa come medico: sicuramente ha visitato Carlstadt (Karlovac) in Croazia, dove ci racconta che condusse altri esperimenti per misurare l'impetus dell'acqua corrente o del vento, and\u00f2 anche in Polonia forse alla corte di Sigismondo III Vasa, e in Ungheria. Dopo circa 12 anni, torn\u00f2 a Venezia nel 1599 per continuare a svolgere la sua professione di medico. A Venezia, divenne parte del circolo intellettuale che si riuniva a casa del suo amico d'infanzia e compagno di classe, Andrea Morosini, e comprendeva luminari come Galileo Galilei, Girolamo Fabrici d'Acquapendente (1537-1619) e Paolo Sarpi. Poco dopo il suo ritorno a Venezia, pubblica nel 1602 il suo primo libro: Methodus vitandorum errorum omnium qui in arte medica contigunt. Fu questo libro sulla diagnosi differenziale che determin\u00f2 la sua fama e che, insieme alle sue forti relazioni sociali, fece s\u00ec che venisse invitato a ricoprire il ruolo di Professore di 'Medicina Teorica' a Padova nel 1611. Galileo, che aveva servito come Professore di Matematica (1593-1610) aveva appena lasciato, mentre Girolamo Fabrici d'Acquapendente era Professore di Anatomia e insegnava nell'anfiteatro che aveva costruito nel 1595, e Harvey che aveva completato i suoi studi a Padova (1593-1602) aveva gi\u00e0 lasciato da tempo. Nel 1611 fu nominato professore di 'Medicina Teorica' (corrispondente all'attuale fisiologia generale) a Padova. In quella citt\u00e0 pubblic\u00f2 descrizioni di congegni termometrici e di precisione che divennero di largo uso nella pratica medica. La posizione di Primo Professore Ordinario di Teoria era vacante dal 1603. Con Santorio, la cattedra acquis\u00ec un medico esperto, un investigatore di una certa importanza, e uno spirito creativo la cui influenza si estendeva ben oltre i confini di Padova. Come professore di Teoria della Medicina, le sue responsabilit\u00e0 erano di interpretare e insegnare gli Aforismi di Ippocrate, l'Arte della Medicina di Galeno e la prima parte del Canone di Avicenna. Nel corso degli anni pubblic\u00f2 le sue lezioni come commentari sul lavoro di tutti e tre. I commentari che erano iniziati come ausili per l'apprendimento degli studenti si erano evoluti in imprese scolastiche, di un certo interesse, per la modernizzazione dell'insegnamento, almeno fino alla prima met\u00e0 del XVII secolo. Tra le oltre 60 copie esistenti dei Commentari su Avicenna, quella di Santorio \u00e8 giustamente famosa perch\u00e9 cos\u00ec insolita nel suo genere per l'inclusione di strumenti scientifici progettati dall'autore per quantificare (polso, temperatura, umidit\u00e0) lo studio dei pazienti. La loro inclusione indica che Santorio li us\u00f2 nell'insegnamento della medicina. Tuttavia, il libro che doveva effettivamente stabilire la sua posizione nei posteri come scienziato era un testo relativamente breve sulla \u201ctraspirazione insensibile\u201d intitolato Ars de statica medicina e pubblicato a Venezia nel 1614. Durante il suo mandato come professore di 'Medicina Teorica', fu nominato Presidente di un nuovo collegio (Collegio Veneto) nel 1616, carica che mantenne per otto anni fino al 1624, quando all'et\u00e0 di 63 anni si dimise per tornare ad esercitare la professione medica a Venezia. In riconoscimento dei suoi contributi, il Senato di Venezia gli concesse il titolo di professore e un relativo salario a vita. Il fatto che avesse diverse conoscenze potenti al Senato di Venezia, tra cui il suo compagno di scuola Morosini, senza dubbio facilit\u00f2 questo meritato ma raramente concesso onore. Nel 1630, fu nominato Presidente del Collegio dei Medici di Venezia e direttore sanitario per controllare la peste che allora stava devastando Venezia. Mor\u00ec il 22 febbraio 1636, all'et\u00e0 di 75 anni, a causa di complicazioni per una malattia alle vie urinarie, della quale soffriva da diversi anni. Sepolto nella Chiesa dei Servi a Venezia, le sue ossa furono dissotterrate durante il saccheggio di Venezia per ordine di Napoleone, in seguito al Trattato di Milano. Le sue ossa, affidate al Professore di Anatomia di Padova, furono infine sepolte nella sua citt\u00e0 natale di Capodistria, mentre il suo presunto cranio \u00e8 conservato nel Museo Anatomico di Padova. \nUomo di piccola statura, con una barba curata, Santorio non fu mai sposato, dedicando tutto il tempo al suo lavoro. Instancabile investigatore, ispirato dalle scienze esatte, si concentr\u00f2 su quesiti specifici che studi\u00f2 approfonditamente. Nel suo lavoro dimostr\u00f2 una pazienza e perseveranza senza precedenti. I suoi studi sulla \u201ctraspirazione insensibile\u201d, a cui lavor\u00f2 con assiduit\u00e0, erano superiori in approccio, nel design e meticolosit\u00e0 a tutti gli altri del suo tempo. Uomo in anticipo sui tempi, che precedette gli altri luminari del secolo, Santorio fu riconosciuto dai suoi contemporanei come una delle maggiori figure del XVII secolo e considerato alla pari di Harvey. L'Ars de Statica medicina ebbe 28 edizioni, fu molto richiesto fino alla fine del XVIII secolo e fu tradotto in italiano, inglese, tedesco e francese. Il suo adattamento del pendolo alla pratica medica precede gli esperimenti condotti da Galileo con i pendoli, ed era noto ai professori dello studio di Padova sin dal 1600. Fu un pioniere nell'impiego delle misurazioni fisiche in medicina; il suo dispositivo pi\u00f9 famoso fu una grande bilancia usata per studiare l'equilibrio omeostatico e le trasformazioni metaboliche. Tra i soggetti che si prestarono alla sperimentazione vi fu anche il collega Galileo Galilei. \nIl metodo di Santorio.\nSantorio fu uno dei pochi medici del XVI secolo ad essere pienamente consapevole dell'idea moderna di sperimentazione. Condusse molti esperimenti sulla \u201ctraspirazione insensibile\u201d per oltre trent'anni, ed era anche consapevole dell'importanza della quantificazione in medicina, per interesse della quale invent\u00f2 personalmente diversi strumenti. Questi aspetti della sua personalit\u00e0 scientifica si riflettono bene nelle sue opere. La produzione di Santorio occupa quattro volumi di un'edizione in 4\u00b0 (in quarto) pubblicata a Venezia nel 1660 da Francesco Brogiolo, che ospita anche il suo unico ritratto conosciuto. Il primo volume contiene il Commentaria in Artem medicinalem Galeni; il secondo, in quindici libri, il Methodi vitandorum errorum omnium, qui in arte medica contingunt libri quindecim; il terzo il Commentaria in primam Fen primi libri Canonis Avicennae; il quarto e ultimo il Commentaria in primam sectionem Aphorismorum Hippocratis, il De remediorum inventione e l\u2019Ars de statica medicina. La progressione non riflette alcuna esigenza cronologica ma \u00e8 destinata a scopi didattici, dalle opere pi\u00f9 convenzionali alle pi\u00f9 innovative. Infatti, il primo libro pubblicato da Santorio fu il Methodi vitandorum errorum omnium (Venezia 1602, apud societatem), un'opera che pu\u00f2 essere facilmente considerata come un'introduzione metodologica al suo pensiero e che ci permette anche di guardare pi\u00f9 da vicino alla sua formazione, in quanto mostra i suoi studi e il suo impegno scientifico. Come dichiara il titolo, il libro presenterebbe un metodo per evitare tutti gli errori che si verificano nella pratica medica concentrandosi su esperienza, analogia e deduzione. L'opera rimanda chiaramente anche all'influenza di Jacopo Zabarella (1533-1589), maestro di Santorio a Padova e uno dei pi\u00f9 importanti logici del XVI secolo, celebre autore dell'Opera logica (Venezia 1578) i cui capitoli mostrano una particolare enfasi per le questioni metodologiche. Tuttavia, Santorio si affider\u00e0 anche ad un'altra opera di Zabarella, il De naturalibus rebus libri XXX (pubblicato a Venezia nel 1590), almeno per quanto riguarda le sue nozioni di fisiologia ottica. Il Methodus vitandorum errorum omnium... libri XV \u00e8 importante anche in quanto testimonia il precoce interesse di Santorio per la quantificazione, soprattutto per quanto riguarda le miscele (Libro VII, cap. 9) e la quantificazione dei farmaci (Libro XIII, cap. 1-2) nonch\u00e9 per la descrizione di uno strumento di precisione, il cosiddetto pulsilogium, o pulsimetro, che l'autore sosteneva di aver inventato.\nAttivit\u00e0 scientifica.\nNella sua sperimentazione Santorio ha misurato 3 valori del corpo umano: il peso, la frequenza cardiaca e la temperatura. \nFu un pioniere nell'impiego delle misurazioni fisiche in medicina; si impegn\u00f2 in particolare nella misurazione e nella quantificazione matematica dei parametri vitali, quali il peso, la temperatura e la frequenza cardiaca.\nFu pioniere nell'uso del metodo sperimentale di cui comprese l'importanza e la necessit\u00e0 replicando i suoi esperimenti per circa trent'anni. Considerato a torto il fondatore della iatromeccanica, ne fu tuttavia ispiratore con i suoi importanti studi sul metabolismo e sulla termoregolazione umana. Fu il primo a quantificare la perspiratio insensibilis.\nPer effettuare le sue misurazioni Santorio ha inventato vari strumenti, il suo dispositivo pi\u00f9 famoso fu la stadera medica (una grande bilancia) usata per studiare le trasformazioni metaboliche in soggetti sperimentali, tra i quali vi fu lo stesso Galileo.\nSantorio invent\u00f2 anche altri strumenti (pulsilogio, igrometro, \"letto artificioso\", \"eolopila medica\", \"termometro lunare\") intesi a tradurre in numero e determinare con esattezza matematica i parametri vitali umani.\nIl Pulsilogio.\nPer misurare la frequenza cardiaca Santorio ide\u00f2 il pulsilogio, un pendolo costituito da una sfera di piombo legata tramite un filo di seta ad una barra gradata, grazie alla quale si poteva sincronizzare il moto oscillatorio del pendolo con la frequenza cardiaca del paziente, in questo modo si pot\u00e9 ottenere per la prima volta nella storia della medicina una misurazione esatta del battito cardiaco.\nIl modello di Santorio, introdotto nel 1600, utilizzava un peso in piombo che oscillava sincronizzato con il polso del paziente. La frequenza di oscillazione era registrata su una scala calibrata. Egli progett\u00f2 anche un timer a forma di coppa che chiam\u00f2 \u201ccotyla\u201d.\nLa sua comprensione delle propriet\u00e0 del pendolo consent\u00ec a Santorio di raccogliere, registrare e confrontare accuratamente vari dati risultanti dalla sua misurazione del polso. Il medico doveva solo sincronizzare l'oscillazione del pendolo con la frequenza del polso e successivamente prendere nota del risultato.\nIl pulsilogium ha lo scopo di \"misurare il grado di distanza\" (gradus recessus dimetiri) tra la disposizione sana e malsana nel corpo. La gamma di questa distanza, che oggi chiameremmo variabilit\u00e0, \u00e8 chiamata da Santorio e dai medici rinascimentali latitudo, o \"intervallo\", un termine che potrebbe essere applicato allo stato del corpo neutro, sano o malato. Secondo Santorio, infatti, la \"latitudine della salute\" abbraccia anche la \"latitudine della malattia\" (latitudo morbi) come ultimo grado del proprio range. La terminologia adottata rivela che, ancora una volta, il medico veneziano basa le sue conclusioni su un particolare sviluppo della teoria scolastica della \"latitudine delle forme\" (latitudo formarum).\nIl passaggio dal concetto di latitudine all'utilizzo di parametri quantitativi mediante strumenti concepiti a tal fine rappresenta una delle pi\u00f9 grandi scoperte nella storia della scienza e, in medicina, il merito di questo passaggio \u00e8 da attribuire a Santorio. In particolare Santorio \u00e8 riuscito ad adottare e applicare sistematicamente la nozione di 'grandezza' (magnitudo) al concetto galenico di equilibrio convertendo i rapporti di proporzione / sproporzione dei temperamenti corporei in segmenti lineari di lunghezza variabile (recessus) che si allontanano o si avvicinano a un punto medio che rappresenta l'equilibrio. In questo modo poteva quindi trattare la malattia e la salute come regioni diverse su una scala di gradi, tutte responsabili. Un tale approccio segn\u00f2 un allontanamento radicale dalla pratica del giudizio soggettivo delle condizioni del paziente, che era ancora dominante in ogni aspetto della medicina del diciassettesimo secolo. Prima di Santorio, i gradi erano usati come entit\u00e0 teoriche, intese a classificare i vari aspetti di un fenomeno. Nel caso della medicina, in cui non solo la possibilit\u00e0 di porre tali limiti era apertamente rifiutata da Ippocrate e Galeno). Da questo punto di vista, \u00e8 particolarmente degno di nota che il passaggio dal grado alla quantit\u00e0 sia avvenuto principalmente nel campo della medicina.\nNel pulsilogium la distanza tra il range massimo e minimo della frequenza del polso dovrebbe essere espressa come una scala lineare tra due punti che mette esplicitamente in relazione con il polso pi\u00f9 raro e pi\u00f9 veloce osservabile in condizioni normali. Poich\u00e9 sappiamo che la misura della frequenza del polso aumenta geometricamente ma la misura espressa dal pulsilogium \u00e8 lineare, lo strumento non \u00e8 stato in grado di fornire una lettura diretta della frequenza del polso: questo non era infatti lo scopo inteso.\nIl pulsilogium doveva essere utilizzato come strumento di comparazione. Il suo scopo era quello di rivelare piccole variazioni di frequenza consentendo al medico di tracciare una sorta di cartella clinica dei suoi pazienti, per cercare di creare un quadro complessivo ed affidabile del loro stato di salute. Le ragioni per cui tali variazioni erano effettivamente considerate \"piccole\" erano sia pratiche che teoriche. Per quanto riguarda quelli pratici, Santorio sottolinea ripetutamente il fatto che eventuali aumenti o diminuzioni importanti nella frequenza del polso sono abbastanza evidenti e non richiedono l'uso di alcuno strumento particolare per essere rilevati, sebbene sorgano chiaramente problemi sul modo in cui viene determinato il valore oggettivo individuato in qualsiasi momento da tali variazioni. Le ragioni teoriche, invece, sono direttamente radicate nella comprensione di Santorio della fisiologia come il processo attraverso il quale il corpo mantiene le sue normali funzioni avvicinandosi o allontanandosi insensibilmente dal punto di equilibrio; processo che nel pulsilogium si traduce nell'atto di sommare o sottrarre gradi da un dato numero. Pi\u00f9 precisamente, il dispositivo consente una misura comparativa dell'impulso espresso come differenza tra due o pi\u00f9 misure consecutive.\nSe la pulsazione che in un'ora / giorno risulta essere di 70 gradi, nella successiva risultasse essere 65, Santorio registrerebbe che \u00e8 diminuita di 5 gradi. In questo modo, ogni misurazione successiva produce la differenza tra le coppie di misurazioni. Ci\u00f2 significa che le misurazioni di Santorio sono state sostanzialmente raccolte e registrate in termini di rapporti: poich\u00e9 la frequenza degli impulsi tende a rimanere costante in condizioni normali che darebbero la stessa indicazione sulla scala dello strumento. D'altra parte, aumenti o diminuzioni irregolari della frequenza del polso sarebbero stati registrati come semplice confronto di gradi (60:55; 60:45, ecc.). Santorio specifica infatti che per mezzo dello strumento \u00e8 possibile \"osservare tutti i rapporti relativi al polso\" e sappiamo da altri conti che il termine \"ratio\" a volte era usato abbastanza letteralmente, poich\u00e9 Santorio era solito raccogliere i risultati dei suoi esperimenti statici solo in termini di proporzioni matematiche. Vale la pena notare che, da un punto di vista pratico e per la sola diagnosi medica, la nozione esatta del numero espresso da ciascun grado (in termini di battiti al minuto) non \u00e8 necessaria: \u00e8 sufficiente registrare il grado e monitorare l'andamento della salute in ogni paziente.\nQuando utilizzato nella diagnosi medica, il pulsilogium richiedeva una pre-valutazione delle condizioni generali del paziente in modo che i cambiamenti di frequenza potessero essere associati, ad esempio, a condizioni morbose (specialmente febbri). Come gi\u00e0 notato, mentre le grandi variazioni sono facilmente percepibili da qualsiasi medico, le pi\u00f9 piccole possono essere tali che anche un medico ben preparato pu\u00f2 non percepirle, portando cos\u00ec a errori nella diagnosi. In questo senso, l'invenzione del pulsilogium serve a fornire una valutazione oggettiva dei valori legati a tali variazioni.\nIl Termometro Clinico.\nUn\u2019altra invenzione di Santorio, fondamentale nello sviluppo della medicina moderna, fu il termometro clinico, tuttora utilizzato in medicina.\nQuesto nuovo strumento, a differenza dei primi esempi di termoscopio di Della Porta, Drebbel e Galilei, poteva misurare con grande precisione, per il tempo, la temperatura dell\u2019aria, calda o fredda, e delle varie parti del corpo, non solo l'aria ambiente.\nQuello di Santorio era un vero termometro , cio\u00e8 dotato di una scala graduata, anche i primi prototipi si basavano su scale manuali non applicate allo strumento fisico, come confermato da Giuseppe Biancani nel suo Sphaera Mundi del 1620. Biancani descrive lo strumento osservando che l\u2019acqua era colorata affinch\u00e9 fosse visibile il suo livello lungo il tubo. Chiama questo strumento thermoscopium e afferma di aver sentito dire che l\u2019inventore era un certo Santorius. \u00c8 probabile che Biancani abbia avuto la possibilit\u00e0 di vedere una copia dello strumento costruito da Santorio.\nSantorio diede una descrizione del suo innovativo strumento gi\u00e0 nel 1612, nel grande commento a Galeno, \"Commentaria in Artem Medicinalem Galeni\"), ma venne poi raffinando il suo strumento. Il termometro di Santorio era ad aria e basava il suo funzionamento sulla dilatazione dell\u2019aria che, come tutti i gas, si dilata quando viene riscaldata determinando uno spostamento dell\u2019acqua lungo il tubo di vetro; l\u2019entit\u00e0 dello spostamento dell\u2019acqua indica la temperatura che viene quantificata attraverso una scala graduata. Anche se Santorio aveva una nozione di pressione atmosferica, questa sufficiente a fargli realizzare che il termometro ad aria poteva essere soggetto alla pressione atmosferica ed egli inizi\u00f2 a lavorare ai primi modelli di termometro chiuso (closed-loop thermometer). \nIn seguito il termometro di Santorio venne perfezionato e sostituito dai primi termometri a liquido, pi\u00f9 precisi e pratici, tra cui quello di Daniel Gabriel Fahrenheit, seguito da quello a mercurio di Kelvin.\nOpere principali.\nLe sue opere ebbero numerose edizioni, diffusione europea e ampia popolarit\u00e0 fino al '700. Classico il \"De statica medica\": uno dei libri pi\u00f9 importanti della storia della fisiologia."}
{"id": "1078641", "revid": "119997446", "url": "https://it.wikipedia.org/wiki?curid=1078641", "title": "Bevera (affluente dell'Olona)", "text": "La Bevera \u00e8 un torrente della provincia di Varese, affluente dell'Olona. Nasce presso Baraggia di Viggi\u00f9 e scorre in direzione nordest-sudovest confluendo da sinistra nell'Olona a Varese. Attraversa i comuni di Viggi\u00f9, Arcisate, Cantello, Malnate e Varese. Il principale affluente \u00e8 il Cavo Diotti. Le falde e molte sorgenti del fiume Bevera alimentano almeno il 60% dell'acqua potabile della citt\u00e0 di Varese e dei comuni limitrofi.\nLa fauna ittica comprende la trota fario, lo scazzone, il vairone, il gobione, il pesce persico, il persico sole, l'alborella, la lampreda padana ed il cobite comune."}
{"id": "1078646", "revid": "183694", "url": "https://it.wikipedia.org/wiki?curid=1078646", "title": "Stefano Catucci", "text": "Autore di opere sul pensiero tedesco, in particolare sull'eredit\u00e0 della fenomenologia di Husserl, e francese d'inizio del XX secolo ha scritto fra l'altro una \"Introduzione a Foucault\" (ed. Laterza, 2001) e uno studio sull'immaginario filosofico della Grande Guerra imperniato attorno alla figura del giovane Gy\u00f6rgy Luk\u00e1cs (\"Per una filosofia povera\", Bollati Boringhieri 2003). \nBiografia.\nDal lavoro in Facolt\u00e0 di Architettura, iniziato alla fine degli anni Novanta presso l'Universit\u00e0 di Camerino (sede di Ascoli Piceno), \u00e8 derivata l'esigenza di svolgere con gli strumenti classici dell'estetica filosofica riflessioni sull'attualit\u00e0 e sull'immaginazione del futuro: questioni affrontate nel volume del 2013 \"Imparare dalla Luna\": \u00abL'esplorazione della Luna raccontata tramite i linguaggi dell'arte, della filosofia e del gioco a partire dalla proposta della Nasa di tutelare i siti storici degli allunaggi come tesori dell'umanit\u00e0: i primi parchi archeologici della presenza umana fuori dalla Terra. \u00c8 questa la sfida di Imparare dalla Luna\u00bb \nHa fondato con Felice Cimatti, Massimo De Carolis e Paolo Virno la rivista \"Forme di vita\".\nDal 1989 collabora con Rai Radio Tre ed \u00e8 stato, con Michele dall'Ongaro, tra i fondatori dei \"Concerti del Quirinale\" . Collabora con il quotidiano \"Il manifesto\"."}
{"id": "1078647", "revid": "709565", "url": "https://it.wikipedia.org/wiki?curid=1078647", "title": "Lauranthalasa", "text": "Lauralanthalasa Kanan (meglio conosciuta come Laurana) \u00e8 un personaggio di fantasia creato da Margaret Weis e Tracy Hickman e comparso per la prima volta nella saga \"Le Cronache di Dragonlance\". \u00c8 la figlia del Portavoce dei Soli di Qualinesti, Solostaran, e sorella di Gilthanas e Porthios.\nGiovinezza.\nLaurana cresce in compagnia di Tanis Mezzelfo, figlio della sorella di suo padre, che \u00e8 stato pietosamente accolto in casa di Solostaran dopo la morte della madre sebbene il suo lignaggio sia tutt'altro che puro. La fanciulla, bellissima anche per essere un elfo e dagli stupendi capelli dorati, partecipa spesso ai giochi dei fratelli e finisce per sviluppare un'infantile infatuazione per Tanis, arrivando a regalargli un anellino di foglie d'edera in segno di fidanzamento: questa relazione, tuttavia, non \u00e8 vista di buon occhio dal padre, che comincia a pentirsi di aver accolto quel mezzelfo dal sangue incerto nella sua dimora. Ai rimproveri di Solostaran verso Tanis, sinceramente innamorato della fanciulla, si aggiungono gradualmente anche quelli dei fratelli, specialmente di Porthios, ai quali Laurana ha confessato candidamente la propria relazione con il mezzelfo: tutte queste cause spingono finalmente Tanis alla fuga dalla citt\u00e0 natale di Qualinost. Laurana lo perde di vista per lunghi anni, ma il suo amore non accenna minimamente a scemare ed ella lo aspetta fiduciosa nella sua terra dorata, insensibile agli echi che sporadicamente giungono dal mondo esterno.\nLa Guerra delle Lance.\nQuando Tanis torna infine a Qualinesti assieme a Gilthanas, dopo il rogo di Solace, Laurana \u00e8 ancora innocentemente convinta che egli sia innamorato di lei e non presta la minima attenzione alle voci portate dagli Eroi delle Lance sui draghi e sulla guerra che sta devastando Krynn: convinta che Tanis sia tornato solo ed esclusivamente per lei, \u00e8 costretta a ricredersi di fronte alla rivelazione di come Tanis sia ormai innamorato di una donna umana di nome Kitiara, che le causa un grandissimo dolore. Decisa a riconquistare il suo amore, Laurana fugge dunque da Qualinesti assieme agli Eroi, causando l'ira di Tanis che si vede caricato dell'ulteriore responsabilit\u00e0 della vita di un'inutile e stupida ragazzina elfica.\nNel suo viaggio assieme agli Eroi delle Lance, Laurana si vede costretta a smettere i panni dell'infanzia ed a vestirsi di quelli di abile guerriera, ma non riesce ad abbandonare la speranza che Tanis torni ad innamorarsi di lei. L'inaspettata amicizia con Elistan a Pax Tharkas, appena riconvertito alla fede dei veri d\u00e8i, provoca la gelosia di Tanis che sente rinascere in s\u00e9 uno strano sentimento nei confronti della giovane ragazzina elfica, ma subito i due vengono separati durante l'incendio di Tarsis: Tanis viene infatti sepolto sotto le macerie della Locanda del Drago Rosso assieme a Caramon, Raistlin, Goldmoon e Riverwind, mentre Laurana si unisce al gruppo formato da Sturm, Tas, Flint, Gilthanas e due Cavalieri di Solamnia per fuggire dalla citt\u00e0 in fiamme.\nDopo la fuga da Tarsis, Laurana partecipa alla missione per recuperare un globo dei draghi dalla Muraglia di Ghiaccio, ed uccide di persona il Signore dei Draghi Feal-thas. All'arrivo nel Qualimori, l'accampamento segreto dei Qualinesti, Laurana torna a contatto con la sua famiglia, che per\u00f2 la considera ormai una \"puttana umana\" per la sua fuga da casa in cerca di Tanis Mezzelfo, e guarda con disprezzo la sua armatura logorata dalle battaglie e la sua spada intrisa di sangue. Rendendosi conto di non essere pi\u00f9 ben accetta tra la sua gente, Laurana fugge nuovamente da casa portando con s\u00e9 la dragonlance ed il globo dei draghi, per il possesso del quale le due popolazioni di elfi stavano per scatenare una guerra fratricida: guidato da Silvara, il gruppo raggiunge dunque la tomba di Huma e viene a conoscenza del modo per forgiare nuovamente le dragonlance.\nLaurana porta queste sue nuove conoscenze a Sancrist, dove comincia la forgiatura delle dragonlance, e partecipa alla difesa della Torre del Sommo Chierico dominando la volont\u00e0 del globo dei draghi in essa custodito: in seguito alla sua brillante prestazione, e per assecondare gli oscuri giochi di potere che animano i Cavalieri di Solamnia, essa viene dunque proclamata Generale Dorato di tutto l'Ordine e rovescia momentaneamente le sorti della guerra in favore del bene. Ma la sua gloria \u00e8 di breve durata: ingannata infatti da Kitiara, che sostiene di aver fatto prigioniero Tanis e che questi voglia salutarla un'ultima volta prima di morire, Laurana viene catturata da Lord Soth e tenuta prigioniera nelle camere sotterranee di Neraka. Sar\u00e0 l'intervento di Tanis Mezzelfo a salvarle la vita, ma Kitiara riuscir\u00e0 ad avvelenare per sempre la loro gioia facendo in modo che essi ricordino per sempre che \u00e8 solo merito suo se sono riusciti a fuggire.\nAltri eventi.\nLaurana sposer\u00e0 Tanis Mezzelfo e, dopo lunghi tentativi, avr\u00e0 da lui un solo figlio, Gilthas. Importante diplomatico nella neonata pace tra le due popolazioni elfiche di Qualinesti e Silvanesti, e nei rapporti tra le nazioni elfiche ed i Cavalieri di Solamnia, rischier\u00e0 di veder sfumare tutto il suo duro lavoro per azione del Senatore Rashas, che le rapir\u00e0 l'unico adorato figlio per porlo come sovrano-fantoccio di Qualinesti, dopo aver ignobilmente detronizzato la legittima sovrana Alhana Starbreeze.\nAl contrario di Tanis Mezzelfo, proclamato elfo scuro dallo stesso Rashas in quanto colpevole di tradimento, Laurana continuer\u00e0 a vedere il figlio in futuro e lo aiuter\u00e0 a sottrarsi alla tirannia degli elfi pi\u00f9 rigidi e conservatori. Durante la guerra del Chaos, infine, ella subir\u00e0 il dolore della morte del marito, e non verr\u00e0 mai a conoscenza dei suoi ultimi ansiti d'amore per Kitiara.\nMorir\u00e0 durante la Guerra delle Anime, cercando di difendere Qualinesti dal dragone Beryllinthranox insieme al comandante dei Cavalieri di Neraka Alexius Medan (di lei innamorato). Il suo corpo non verr\u00e0 mai ritrovato e probabilmente riposa insieme a quello delle decine di elfi che tentarono la difesa della citt\u00e0 di Qualinost nel Lago della Morte."}
{"id": "1078648", "revid": "21079", "url": "https://it.wikipedia.org/wiki?curid=1078648", "title": "Algebra computazionale", "text": ""}
{"id": "1078680", "revid": "6923", "url": "https://it.wikipedia.org/wiki?curid=1078680", "title": "Hockey subacqueo", "text": "L'hockey subacqueo \u00e8 una variante dell'omonimo sport, praticato in apnea.\nAttrezzatura.\nL'attrezzatura \u00e8 composta da pinne, maschera, boccaglio, calottina protettiva da pallanuoto, un guanto di gomma, una mazzetta di legno o altro materiale galleggiante di circa 30\u00a0cm di lunghezza e forma prestabilita (v. Regolamento CMAS-FIPSAS), un guanto di silicone o lattice che protegge la mano che impugna la mazza, un dischetto di metallo rivestito di plastica dal peso 1,3\u00a0kg, di forma simile a quello da hockey su ghiaccio.\nRegole.\nL'hockey si pratica in piscina, la dimensione del campo quindi \u00e8 quello delle normali piscine: 25\u00a0m di lunghezza per 12-15 di larghezza, con una profondit\u00e0 compresa tra i 1,80 e i 3 metri circa. Le porte sono larghe 3 metri, adagiate sul fondo della piscina.\nLe partite durano 30 minuti, divisi in 2 tempi da 15 minuti. \nLe squadre sono composte da 10 giocatori: 6 in acqua e 4 riserve, che sono posizionate in acqua ai lati del campo in una apposita zona; le sostituzioni sono volanti (come nell'hockey su ghiaccio), quando un giocatore entra nel pozzetto del cambio il sostituto pu\u00f2 entrare in acqua.\nL'obiettivo del gioco \u00e8 quello di fare goal con il disco nella porta avversaria, esattamente come un qualsiasi altro sport di squadra, cercando di superare i giocatori avversari.\nIl gioco si fa in apnea, risalendo per respirare e reimmergendosi per poter partecipare al gioco.\nArbitraggio.\nGli arbitri sono 3: un capo arbitro \u00e8 posizionato fuori dall'acqua ed ha un interruttore che azione un segnale sonoro, e altri 2 (nelle competizioni mondiali sono 3) sono in acqua. Quando un arbitro rileva una infrazione, viene segnalata al capo arbitro che interrompe il gioco. Segnato un gol, uno degli arbitri in acqua chiede conferma al secondo che, se d'accordo, convalider\u00e0 il gol. Gli arbitri comunicano mediante pi\u00f9 gesti.\nIn Italia.\nLe prime squadre di hockey sono nate a Bologna nel 1998, UISP-Assetto Variabile (poi divenuta Assetto Variabile HS) e Sub Nettuno. Successivamente il movimento cresce, e negli anni successivi si aggiungono Sub Bologna (realt\u00e0 gi\u00e0 nota nel pinnato). Il primo campionato Italiano ufficiale \u00e8 riconosciuto dalla Fipsas nel 2000 e giocato appunto a Bologna. \u00c8 stato possibile grazie al coinvolgendo di alcuni tecnici e atleti che si allenavano e lavorano nel campo acquatico. Da l\u00ec la partecipazione di altre squadre non bolognesi. L'hockey italiano stava prendendo forma... Le prime citt\u00e0 coinvolte sono state Roma Torino e Catania dove, nel 1999, in occasione dei Giochi del Mare, si \u00e8 svolto uno spettacolare torneo. Grazie a questi appassionati di sport acquatici di queste citt\u00e0 si diede vita insieme al movimento Bolognese lanciato da Leone Tarozzi e Donato Puggioli, di far nascere l'hockey subacqueo in Italia. A Roma appunto nasce nella piscina Racing Nuoto nel 1999 la Romaquatik Aisp Racing (www.hockeysubroma.com) grazie all'incontro tra Christian Yari Schembri e Electtra Kalaugher. Giocatrice neozelandese di grande esperienza per lavoro a Roma, divenne fondamentale per la storia Italiana e in qualit\u00e0 di coach della nazionale azzurra, porto l'Italia alle sue prime apparizioni in campionati internazionali Cmas pur giocando da capitano nella squadra Romana. Si cre\u00f2 dunque un secondo polo di promozione in Italia grazie all'importante impegno di Christian Yari Schembri fondatore della suddetta squadra che divenne in seguito a sua volta giocatore nazionale ed allenatore di nuovi giocatori che hanno contribuito alla nascita di altre squadre (es Danila Staffoli in Sardegna, Paolo Rocchi e Francesco Meloni a Roma, Pescara...). Nel Nord Italia fu imponente il lavoro dell'Assetto Variabile di Leone Tarozzi che per quasi 15 anni \u00e8 stata sempre prima in classifica e dalla quale \u00e8 nata la HS Parma. Con la squadra sarda e parmense, l'Italia poteva contare dunque su 5 poli distribuiti in tutta Italia. Nella stessa piscina Romana chiamata appunto Racing Nuoto Roma per volere del suddetto presidente della Romaquatik, nel 2011 nasce il primo campionato italiano per Ragazzi nella storia Italiana. La fipsas gli da anche nel 2012 il mandato di ripeterlo. Le squadre e citt\u00e0 che conoscono l'hockey subacqueo in Italia sono: Torino Ciri\u00e8, Catania, Salerno, Avellino, H2BO Bologna, Sub Cagliari, Pescara, Genova, Firenze, Trieste, Altitudo Roma Hockey sub, GSO LA SPEZIA, HS Parma, Lecce, Vignola, Livorno e Just Apnea Bari, ROMAQUATIK Cultura Sicurezza e Sports.\nIl campionato italiano 2007 \u00e8 stato disputato a Cagliari ed \u00e8 stato vinto dalla bolognese H2BO, davanti ai concittadini dell'Assetto Variabile e all'HS Ducale Parma.\nIl campionato italiano 2008 \u00e8 stato disputato a Avellino ed \u00e8 stato vinto dalla bolognese Assetto Variabile, in finale sui concittadini di H2BO e all'HS Ducale Parma.\nIl campionato italiano 2009 si \u00e8 disputato su pi\u00f9 giornate, l'ultima delle quali al Subacquatica 2009 (Lignano Sabbiadoro) dove l'H2BO ha conquistato il titolo battendo in finale l'Hockey Ducale Parma con il punteggio di 3 a 1. Terzo posto per l'AV Bologna.\nIl campionato italiano 2010, disputato in pi\u00f9 date con finale a Lignano Sabbiadoro ha visto trionfare l'H.S. Ducale di Parma che in finale contro l'H2BO vinceva con un 2 a 0. I marcatori sono stati: Bertoli Valentina e il Capitano Varacca Alessio. Terzo posto per l'AV Bologna.\nIl campionato italiano 2011, disputato in data unica a Lignano Sabbiadoro, ha visto l'H2BO vincere il suo terzo titolo in 5 anni, battendo in finale l'HSDucale Parma con il punteggio di 3 a 2. La formazione campione d'Italia \u00e8: Alexander Perez, Michele Bottazzo, Antonio Segatori, Giacomo Pallotti, Luca Bertossi, Francesco Marani, Marco Gruppioni, Carlo Natale. Terzo posto per il Sub Cagliari la cui formazione e': Danila Staffoli, Maximiliano Melis, Nicola Artizzu, Pierandrea Poma, Francesco Gatto, Rossano Boi, Danilo Casale, Federico Rais e Fabio Manca; guidati dai magistrali Gianluca Desogus nel ruolo di allenatore-giocatore e Stefano Pani in veste di Capitano della squadra.\nIl campionato italiano 2012, disputato sempre a Lignano Sabbiadoro, ha visto l'Assetto Variabile Bologna battere in finale i cugini dell'H2BO (alla sesta finale in 6 anni) dopo due supplementari con il punteggio di 5 a 2. Terzo posto per l'HSDucale Parma\nIl campionato italiano 2017, si \u00e8 svolto in 3 tappe, Riccione, Bari e Livorno e ha visto trionfare l'Altitudo Roma in un girone all'italiana con partite di andata e ritorno conquistando 9 vittorie ed una sola sconfitta e realizzando la bellezza di 99 gol subendone solo 9. La formazione campione d'Italia \u00e8: Lorenzo Proia, Paolo Rocchi, Alessandro Proia, Francesco Meloni, Domenico De Santi, Yasin Mohamed, Carlo Sam\u00e0, Federico Arca, Giacomo Recchi, Enrique Baron Gonzalez e Alicia Garcia Alvarez. Nella stessa stagione si \u00e8 svolta la Coppa Italia nella piscina Comunale di Trieste che ha visto sempre primeggiare la formazione romana dell'Altitudo, che ha centrato cos\u00ec una storica doppietta stagionale, campionato e coppa.\nIl campionato italiano 2018 e la Coppa Italia 2018 sono stati conquistati anche quest'anno dall'Altitudo Roma, battendo in entrambi in casi in finale la compagine di Cagliari. Da sottolineare l'ottima stagione del nuovo acquisto Alfredo El Gordo Arienzo che ha condotto la squadra capitolina al doppio successo annuale. All'atleta \u00e8 stato anche assegnato il premio UWH MVP.\nLa Nazionale.\nLa prima nazionale italiana maschile \u00e8 stata selezionata nel 1998 ed ha partecipato ai Campionati Mondiali in U.S.A. Allenatrice era Electra Kalaugher, giocatrice Neozelandese.\nLa prima femminile ha partecipato nel 2001 ai Campionati Europei a Belgrado agli ordini di Fabrizio Fanti.\nGli ultimi campionati sono stati i Campionati del Mondo CMAS, organizzati a Kranj nel settembre del 2009. L'Italia maschile si \u00e8 classificata al 7\u00ba posto.\nIn Agosto 2019 si \u00e8 disputato a Sheffield (Inghilterra) il campionato mondiale giovanile. L'Italia ha partecipato con la selezione under 24, classificatasi ottava.\nStoria.\nL'hockey nasce in Inghilterra il 18 novembre del 1954, per poi svilupparsi in Australia, Sudafrica, Nuova Zelanda, e successivamente, negli anni ottanta e novanta, in Europa e nel continente americano. Soltanto nel 1997 viene introdotto in Italia. Attualmente fa parte della Federazione Italiana Pesca Sportiva ed Attivit\u00e0 Subacquee, che include altri sport come apnea, nuoto pinnato e rugby subacqueo.\nA livello mondiale attualmente ci sono due federazioni distinte di hockey subacqueo: la Cmas (della quale fanno parte indicativamente tutti i paesi europei), e la neo nata Aquachallenge (che include i paesi \nrimanenti)."}
{"id": "1078683", "revid": "1610933", "url": "https://it.wikipedia.org/wiki?curid=1078683", "title": "Oribi", "text": ""}
{"id": "1078693", "revid": "1970900", "url": "https://it.wikipedia.org/wiki?curid=1078693", "title": "Angelo, tiranno di Padova", "text": "Angelo, tiranno di Padova, o pi\u00f9 comunemente Angelo, \u00e8 un dramma di Victor Hugo, scritto verso il 1835 e ambientato a Padova nel 1549.\nPersonaggi.\nAngelo Malipieri.\n\u00c8 lui il tiranno di Padova. Egli ama l'attrice Tisbe, anche se \u00e8 sposato. Messo dal Consiglio dei Dieci a Padova per governarla, dal consiglio \u00e8 spiato, come qualsiasi altra persona. Egli teme il Consiglio e Venezia stessa, a causa dei delitti che avvengono quotidianamente nella Serenissima. Nonostante dia il titolo all'opera, non riveste un ruolo da protagonista, anche se \u00e8 lui che d\u00e0 la chiave a Tisbe per entrare nel suo palazzo, e che ordina di far uccidere la moglie.\nCaterina Bragadini.\nLa moglie di Angelo. In giovane et\u00e0 intercede presso il padre per salvare la madre di Tisbe, condotta al supplizio. La donna, per riconoscenza, le dona il suo crocifisso. Ancora giovane, \u00e8 costretta a sposare Angelo Malipieri, ma per un certo tempo frequenta il giovane Rodolfo, che ama e da lui riamata, suscitando le gelosie di Tisbe. Tisbe la salva perch\u00e9 riconosce in lei la bambina che ha salvato la madre, e sostituisce il suo veleno con un potente narcotico.\nLa Tisbe.\nLa protagonista dell'opera. Da quando le mor\u00ec la madre, cerca la fanciulla che le salv\u00f2 la vita anni prima, sperando di riconoscerla grazie al crocifisso. Gira nelle maggiori citt\u00e0 d'Italia come attrice, stregando il pubblico, tra cui Angelo Malipieri. Si porta dietro con s\u00e9 Rodolfo, che spaccia per suo fratello, di cui \u00e8 innamorata. Dopo aver scoperto che Rodolfo ama Caterina, e che lei \u00e8 la salvatrice di sua madre, decide di aiutare la coppia a fuggire. Tuttavia, ancora innamorata di Rodolfo, dice all'amato che ha ucciso Caterina, e Rodolfo la ferisce a morte. Tisbe, per\u00f2, muore perdonandolo.\nRodolfo.\nRodolfo \u00e8 il falso nome sotto cui si cela Ezzelino da Romano. La sua famiglia \u00e8 stata proscritta da Padova duecento anni prima, e per questo viaggia di citt\u00e0 in citt\u00e0 sotto falso nome, accompagnando la Tisbe. Dopo aver conosciuto Caterina a Venezia, con lei ha una relazione. Dopo le sue nozze, non la rivide pi\u00f9 fino a quando giunse a Padova, dove la rivide. Saputo della morte dell'amata, inferocito corre da Tisbe per sapere se \u00e8 vero che l'ha uccisa lei; furibondo, la uccide, ma Caterina si risveglia proprio dopo che Rodolfo ha pugnalato l'attrice. Sconvolto, cerca di salvarla, ma Tisbe muore perdonandolo.\nOmodei.\nL'antagonista del dramma, membro del Consiglio dei Dieci. Innamorato di Caterina, e da lei respinto, saputo il suo amore con Rodolfo, si vendica, facendo in modo che la relazione sia rivelata, anche se non ottiene ci\u00f2. Cerca di vendicarsi allora, mostrando una lettera di Rodolfo per Caterina come prova ad Angelo, ma viene ucciso da Rodolfo. Omodei, morente, chiede ai suoi due fidi Orfeo e Gaboardo di comunicare al tiranno chi ha scritto quella lettera, ma i due non ricordano il nome.\nTrama.\nL'opera \u00e8 divisa in tre principali parti, denominate \"giornate\".\nGiornata prima: la chiave.\nAngelo si compiace con l'attrice Tisbe della bella festa che ha organizzato nella sua casa. Angelo, podest\u00e0 di Padova, pur essendo sposato, \u00e8 invaghito dell'attrice, ed \u00e8 gelosissimo di lei. Infatti le chiede con insistenza come mai stesse parlando con uno dei bargelli della citt\u00e0. La donna risponde che si rivolge ad ogni poliziotto di ogni citt\u00e0 in cui va per cercare una persona: anni prima, Tisbe, con la madre, cantava nelle piazze di Brescia, ed un giorno cant\u00f2 una canzone che conteneva versi offensivi verso la Repubblica di Venezia, e per questo un senatore la condann\u00f2 a morte. Una figlia del senatore, impietosita, lo preg\u00f2 di graziare la donna. La madre di Tisbe per riconoscenza le don\u00f2 un crocifisso, dicendole che le avrebbe portato fortuna. Da allora Tisbe \u00e8 alla ricerca di quella donna.\nUscito Angelo, entra Rodolfo, amante di Tisbe, proscritto da Padova da lungo tempo, che l'attrice fa passare per suo fratello. Rodolfo, per\u00f2, confida all'amico Anafesto di non amare Tisbe, ma un'altra donna. Uscito Anafesto, dalle tenebre del giardino spunta un uomo: Omodei. Egli ha ascoltato tutto, e sa che Rodolfo \u00e8 un falso nome, e il giovane si chiama Ezzelino da Romano, la cui famiglia regnava a Padova, e da Padova \u00e8 stata cacciata. Omodei lo tranquillizza, dicendo che sa la sua storia, e sa benissimo cosa prova Rodolfo, e l'aiuta a rivedere la donna che ama, Caterina, moglie di Angelo. Poi, per\u00f2 Omodei rivela a Tisbe il piano di Rodolfo, ma lei non ci crede. Omodei allora la esorta a prendere una chiave da Angelo, che porta sempre con s\u00e9. La chiave porta ad un passaggio segreto che comunica con le stanze di Caterina nel suo palazzo. Tisbe alla fine accetta di prendere la chiave e scoprire cosa aprir\u00e0 mai.\nGiornata seconda: il crocifisso.\nReginella e Dafne, ancelle di Caterina, negli appartamenti della signora parlano del fatto che un giovane, alcuni giorni prima, aveva avuto la sfacciataggine di avvicinarsi alla nobildonna. Uscita Dafne, Reginella vede entrare nella stanza tramite un passaggio segreto Omodei, che le intima di tacere, rivelando di essere un membro del Consiglio dei Dieci. Omodei intima a Reginella di uscire, e dopo fa entrare Rodolfo e gli spiega il motivo della sua premura per lui: giorni prima il giovane l'aveva salvato da tre uomini che lo volevano uccidere. Rodolfo lo ringrazia, ed Omodei sparisce, non prima di aver lasciato un foglio sul tavolo.\nEntra Caterina, che, lasciata sola da Dafne, rivede Rodolfo, e i due si riabbracciano. Subito dopo, notano per\u00f2 il foglio che ha lasciato Omodei, con scritto un messaggio sinistro: Caterina inorridisce, dato che Omodei giorni prima aveva tentato di sedurla, e lei l'aveva cacciato. Rodolfo capisce: Omodei l'aveva aiutato solo per fargli raggiungere la camera di Caterina e per poi accusarli entrambi e per vendicarsi di loro. Rodolfo si nasconde nella cappella antistante alla camera di Caterina, dato che qualcuno sta ripercorrendo il passaggio segreto: Tisbe. Tisbe entra, e costringe Caterina a farsi dire chi era con lei. Caterina \u00e8 confusa, dato che non sa chi \u00e8 la donna. Alle minacce di Tisbe di chiamare il marito, Caterina implora piet\u00e0, mostrando il crocifisso. Tisbe impallidisce: \u00e8 lei la donna che le ha salvato la madre. Quando Angelo giunge, Tisbe spiega che aveva utilizzato il passaggio segreto per avvertire lui e la moglie di una congiura ai suoi danni. Angelo si rassicura, mentre Tisbe dice a Caterina di far fuggire subito Rodolfo dall'oratorio, e le d\u00e0 la chiave per farlo fuggire.\nGiornata terza: lo scambio.\nAngelo ha fatto allestire a lutto la chiesa di Sant'Antonio, e si prepara ad uccidere Caterina. Egli infatti ha scoperto da alcuni sbirri, una notte, un biglietto da Caterina indirizzato a Rodolfo. Era stato Omodei a farselo consegnare con la forza da Reginella; durante una zuffa notturna con Rodolfo fu per\u00f2 da lui ucciso. Mentre Rodolfo fuggiva Omedi riusc\u00ec a consegnare, morente, il foglio a due guardie, e a sussurrare il nome di Rodolfo, da riferire ad Angelo. Le due guardi dunque avevano consegnato il foglio, ma avevano anche dimenticato il nome del misterioso amante. Angelo, senza esitare, si prepara a vendicare l'onore macchiato. La ragazza chiede piet\u00e0, ma Angelo risponde che se dir\u00e0 il nome dell'amante si salver\u00e0. Intanto, giunge Tisbe, che, su richiesta di Angelo ha portato una boccetta contenente un veleno potentissimo, da far bere Caterina. Tisbe rassicura Caterina, e dice che, se delle due donne deve morirne una, non \u00e8 certo lei. Caterina alla fine beve il veleno. Angelo fa portare il corpo nel sotterraneo, dove l\u00ec Tisbe attende l'arrivo di Rodolfo, che vuole sapere dov'\u00e8 Caterina. Tisbe, allora, dice di averla uccisa. Furente, Rodolfo l'accoltella, ma in quel momento Caterina si risveglia: ella non era morta, ma Tisbe le aveva fatto bere un narcotico molto potente che finge la morte. Rodolfo si pente del suo gesto, ma Tisbe lo perdona e benedice la coppia, e infine muore. "}
{"id": "1078694", "revid": "161374", "url": "https://it.wikipedia.org/wiki?curid=1078694", "title": "Democrazia \u00e8 Libert\u00e0", "text": ""}
{"id": "1078716", "revid": "115868436", "url": "https://it.wikipedia.org/wiki?curid=1078716", "title": "DBMS e sicurezza", "text": "Per DBMS si intende un sistema di gestione dei dati (\"Data Base Management System\") che garantisce un livello di sicurezza ai dati, permettendo una condivisione sicura ed affidabile.\nIl DBMS si frappone fra l'utente e i dati del database, grazie a questo strato di software l'utente non ha accesso diretto ai dati memorizzati fisicamente, ma solo a una loro rappresentazione logica, permettendo un livello alto di indipendenza tra i dati e le applicazioni.\nLe attuali applicazioni dei database permettono l'accesso ai dati a pi\u00f9 utenti contemporaneamente, questo grazie al fatto che sono stati sviluppati DBMS che, utilizzando una sola copia dei dati, permettono la creazione di pi\u00f9 rappresentazioni logiche di questi, riducendone la ridondanza e l'inconsistenza.\nInoltre i DBMS devono gestire il sistema di permessi, cos\u00ec ciascun utente a seconda delle autorizzazioni potr\u00e0 leggere, scrivere, modificare o eliminare dati.\nAssicurare l'integrit\u00e0 dei dati \u00e8 l'obiettivo delle proposte per la sicurezza a pi\u00f9 livelli, garantire procedure di ripristino delle banche dati in caso di malfunzionamenti hardware o software \u00e8 molto importante per poter permettere l'evoluzione di questi sistemi.\nLa sicurezza nei DBMS.\nPartizionamento.\nIl database viene diviso in pi\u00f9 parti, ognuna caratterizzata da un livello di sensibilit\u00e0; questa proposta aumenta la ridondanza e garantisce una maggiore integrit\u00e0 poich\u00e9 si accede ai dati da DB separati.\nCifratura.\nCifrare i dati, non permette a un utente che casualmente vede l'informazione di interpretarla, ma pu\u00f2 essere rischioso comunque poich\u00e9 un malintenzionato potrebbe risalire alla chiave di lettura accedendo o peggio modificando i dati. Criptare ogni record con una chiave diversa pu\u00f2 essere una soluzione, ma va ad aumentare i tempi di elaborazione di una query.\nLock di integrit\u00e0.\nPer proteggere i dati da modifiche non volute o di malintenzionati, questi vengono marcati attraverso delle etichette, che definiscono la sensibilit\u00e0 e i permessi di accesso; poich\u00e9 a ogni elemento vengono aggiunte queste informazioni, lo spazio richiesto per la memorizzazione \u00e8 significativamente maggiore, ma questa proposta permette di mantenere i dati in chiaro, velocizzando l'esecuzione delle query.\nFront end fidato.\nL'utente per interfacciarsi ai dati deve farsi autenticare da un primo front end che fa da filtro tra questo e il DBMS e un secondo front end definito fidato che verificati i dati e il livello di sicurezza dell'utente, dopo di che li trasmette al primo front end (non fidato), permettendo l'accesso all'utente.\nFinestre e viste.\nUna finestra \u00e8 un sottoinsieme del DB che contiene l'informazione alla quale pu\u00f2 avere accesso l'utente. Questo impedisce all'utente di avere accesso a dati riservati poich\u00e9 non sono presenti nel suo DB, inoltre a una modifica del DB principale corrisponde la modifica dei dati su tutte le finestre, permettendo una costante coerenza."}
{"id": "1078732", "revid": "439724", "url": "https://it.wikipedia.org/wiki?curid=1078732", "title": "Nathan East", "text": "Vanta collaborazioni con i Fourplay, noto gruppo jazz statunitense, Eric Clapton, Phil Collins, Dionne Warwick, Stevie Wonder, Joe Satriani, Daft Punk, Toto, e tanti altri.\nBiografia.\nNathan East nasce a Filadelfia nel 1955 da Thomas e Gwendolyn East. Quando ha quattro anni la famiglia di East si trasferisce a San Diego (California). Dopo aver studiato violoncello durante l'infanzia, all'et\u00e0 di 14 anni passa allo studio del basso elettrico ed inizia a suonare in chiesa con i suoi fratelli Raymond e David. A scuola East inizia a suonare in una band chiamata \"Power\". Tra le sue prime influenze musicali ha citato Ray Brown e Ron Carter nel contrabbasso; e James Jamerson, Paul McCartney e Chuck Rainey nel basso elettrico.\nEast ha suonato, registrato e collaborato alla stesura dei brani con musicisti quali Anita Baker, Babyface, Eric Clapton, Elton John, Michael Jackson, Stevie Wonder, Barbra Streisand, C\u00e9line Dion, Joe Satriani, Sting, Quincy Jones, Al Jarreau, Kenny Loggins, Herbie Hancock, B.B. King, Ray Parker Jr. e Whitney Houston.\nHa collaborato alla stesura del brano di successo di Phil Collins e Philip Bailey \"Easy Lover\". East \u00e8 inoltre apparso con Phil Collins nel DVD \"Live &amp; Loose in Paris\" del 1998.\nEast ha partecipato alla registrazione dell'album vincitore di sei Grammy Award \"Unplugged\" di Eric Clapton, album contenente il singolo di successo \"Tears in Heaven\". East \u00e8 stato per molto tempo membro della band di Eric Clapton sin dai primi anni ottanta, band con la quale ha partecipato in qualit\u00e0 di bassista alla registrazione del brano di Clapton \"Change the World\", brano che ha permesso a Clapton di vincere il Grammy Award alla canzone dell'anno nel 1997.\nCollabora con Eros Ramazzotti, uno dei maggiori esponenti della musica italiana al mondo, per la realizzazione degli album Dove c'\u00e8 musica e Stilelibero.\n\u00c8 apparso in molti video e concerti pubblicati in DVD, inclusi \"Babyface Unplugged\" (1997), \"Live &amp; Loose in Paris\" di Phil Collins (1998), nei concerti live di Eric Clapton \"24 Nights\" (1991), \"One More Car, One More Rider\" (2001), \"Crossroads Guitar Festival\" (2004), nel \"Live in Cape Town\" dei Fouplay (2006) e nei concerti di Andrea Bocelli Vivere Live in Tuscany (2007) e David Foster &amp; Friends (2008).\nHa inoltre collaborato alla realizzazione di \"Electric Jam\" di Pino Daniele uscito nel marzo 2009.\nEast \u00e8 apparso al concerto della celebrazione inaugurale di Barack Obama al Lincoln Memorial di Washington il 18 gennaio 2009.\n\u00c8 uno dei membri originali della band di Jazz contemporaneo Fourplay assieme a Bob James (tastiere), Lee Ritenour (successivamente rimpiazzato da Larry Carlton) (chitarra) e Harvey Mason (Batteria). I loro album hanno ricevuto numerose nomination ai Grammy Award, hanno conquistato vari dischi di platino ed hanno raggiunto la vetta della classifica di jazz contemporaneo stilata dalla rivista statunitense \"Billboard\".\nNell'estate del 2010 ha sostituito il bassista Mike Porcaro, affetto da sclerosi laterale amiotrofica, durante un breve tour in Europa dei Toto; e lo stesso \u00e8 accaduto durante il tour europeo 2012.\nNel 2013 ha suonato in alcune tracce dell'album dei Daft Punk \"Random Access Memories\", tra cui il grande successo \"Get Lucky\".\nNel 2014 ha pubblicato il suo primo album da solista: \"Nathan East\", in cui esplora diversi generi musicali.\nNel 2017 la rivista People With Money lo ha inserito al primo posto nella classifica dei musicisti pi\u00f9 pagati al mondo con 96 milioni di dollari guadagnati."}
{"id": "1078733", "revid": "122456081", "url": "https://it.wikipedia.org/wiki?curid=1078733", "title": "Peter Webber", "text": "Biografia.\nAppassionato cinefilo, gir\u00f2 il suo primo cortometraggio durante l'esperienza scolastica. La popolarit\u00e0 internazionale arriv\u00f2 nel 2003 con la direzione del film \"La ragazza con l'orecchino di perla\"."}
{"id": "1078736", "revid": "120910537", "url": "https://it.wikipedia.org/wiki?curid=1078736", "title": "Conferenza di Cannes", "text": "La conferenza di Cannes si tenne dal 6 al 13 gennaio 1922 nei pressi della citt\u00e0 francese: l\u00e0 si riunirono i rappresentanti delle potenze vincitrici della prima guerra mondiale coll'obiettivo di riorganizzare le relazioni tra i paesi europei sotto l'egida franco-britannica.\nLa conferenza fu fortemente voluta dal Primo ministro britannico David Lloyd George e dal Presidente del consiglio francese Aristide Briand per discutere di alcuni problemi urgenti, tra cui l'opportunit\u00e0 di indire una vera e propria conferenza internazionale dove affrontare il tema della ricostruzione economica europea e dell'esigenza di ridurre i pagamenti dei debiti di guerra tedeschi.\nIn Italia le trattative sono seguite da Benito Mussolini, direttore de \"Il Popolo d'Italia\"."}
{"id": "1078743", "revid": "106324", "url": "https://it.wikipedia.org/wiki?curid=1078743", "title": "Ta 15", "text": ""}
{"id": "1078744", "revid": "154893", "url": "https://it.wikipedia.org/wiki?curid=1078744", "title": "A'cha Choeun", "text": ""}
{"id": "1078745", "revid": "1516087", "url": "https://it.wikipedia.org/wiki?curid=1078745", "title": "Teodoro Obiang Nguema Mbasogo", "text": "\u00c8 presidente della Guinea Equatoriale dal 3 agosto 1979, quando abbatt\u00e9 il regime dittatoriale di suo zio Francisco Mac\u00edas Nguema tramite un colpo di Stato militare. Leader africano in carica da pi\u00f9 tempo, e primo al mondo tra i Capi di Stato dei Paesi non monarchici, ne sono stati ripetutamente denunciati i gravissimi abusi dei diritti umani. Gi\u00e0 presidente di turno dell'Unione africana, suo nipote \u00e8 il calciatore Pedro Obiang.\nBiografia.\nInizi.\nNacque all'interno del \"clan di Mongomo\", nella citt\u00e0 di Acoac\u00e1n (Provincia Wele-Nzas). Terzo di dieci figli, comp\u00ec i primi studi presso la scuola \"Cardinal Cisneros\" e il liceo amministrativo di Bata. In seguito si form\u00f2 all'Accademia Militare di Saragozza dal 1963 al 1965 e divenne uno dei primi ufficiali africani nella Guardia Territoriale della Guinea Equatoriale, che al tempo era ancora una colonia spagnola, ma che godeva gi\u00e0 dell'Autonomia Interna dal 1964.\nCarriera.\nNel 1963 venne nominato tenente della Guardia Nazionale e in aggiunta alla carriera militare ottenne una laurea in giurisprudenza presso l'Universidad Nacional de Educaci\u00f3n a Distancia (UNED) e un dottorato honoris causa dall'Universit\u00e0 nazionale della Guinea Equatoriale. Il 12 ottobre 1968, giorno dell'indipendenza, assunse la carica di capo delle Forze Armate. Nel contempo suo zio Francisco Mac\u00edas Nguema, vincitore delle prime elezioni presidenziali dopo l'indipendenza, instaur\u00f2 una sanguinaria dittatura filosovietica nel paese equatoriale che spinse alla fuga oltre 100.000 profughi, equivalenti ad un terzo della popolazione di allora.\nPresidenza.\nIl 3 agosto 1979 guid\u00f2 il colpo di Stato militare (ufficialmente definito \"golpe della Libert\u00e0\") che destitu\u00ec il presidente Francisco Mac\u00edas Nguema che venne arrestato, processato per genocidio e condannato a morte. Prese quindi il suo posto, aiutato dal Gabon (dove si era gi\u00e0 affermato un dittatore di lungo corso come Omar Bongo) e il 10 ottobre venne istituito il \"Consiglio Militare Supremo\" da lui presieduto in qualit\u00e0 di capo delle Forze Armate. Obiang si trov\u00f2 di fronte un paese sull'orlo del collasso demografico e finanziario e tent\u00f2 di migliorarne le condizioni, riuscendovi in parte. Ader\u00ec alla Comunit\u00e0 economica e monetaria dell'Africa centrale (CEMAC), adottando il Franco CFA come moneta e aprendo ai paesi occidentali. Riusc\u00ec anche a ottenere aiuti internazionali che si dimostrarono molto importanti, e instaur\u00f2 buoni rapporti con la Spagna.\nIl 15 agosto 1982 indisse il \"referendum\" costituzionale per l'approvazione della \"Legge fondamentale della Guinea Equatoriale\"; la nuova costituzione, promulgata il 7 settembre, ha garantito al Capo dello Stato ampi poteri, in virt\u00f9 dei quali praticamente governa per decreto. Sulla scorta di questo plebiscito, con cui ha esteso i suoi poteri presidenziali, Mbasogo ha scatenato la repressione di qualsiasi forma di opposizione politica. Mbasogo \u00e8 perci\u00f2 considerato uno dei pi\u00f9 brutali e feroci capi politici del mondo e, non di rado, viene definito un dittatore. \nObiang \u00e8 stato comunque confermato Presidente nelle elezioni del 1989, 1996, 2002, 2009 e 2016, condannate come fraudolente dagli osservatori internazionali. Le prime elezioni legislative si svolsero invece il 21 novembre 1993: esse videro la vittoria della formazione di Obiang, il Partito Democratico di Guinea Equatoriale, che ottenne ben 68 seggi degli 80 da assegnare. Alle elezioni parteciparono tuttavia anche alcuni partiti di opposizione, ma questo non ha impedito che anche in seguito i loro esponenti fossero incarcerati. Nel 2011 ha annunciato la fondazione della nuova capitale del paese, Oyala, la quale si trova nella parte centrale della zona continentale del Paese. I lavori saranno ultimati entro il 2020.\nColpi di Stato.\nCi sono stati una decina di tentativi, veri o presunti, di rovesciare il suo governo. Uno ci fu nel 2004 quando i golpisti riuscirono ad arrivare al palazzo presidenziale ma senza riuscire a portare a termine il golpe; l'ultimo risale nel dicembre 2017 ma \u00e8 stato ipotizzato che sia stato orchestrato da lui stesso per eliminare alcuni oppositori.\nFamiglia.\nHa avuto 42 figli da 4 mogli, \u00e8 poligamo; la prima moglie \u00e8 Constancia Mangu, detta Ze, la pantera. Risulta malato di cancro alla prostata e vive in diversi palazzi in diverse localit\u00e0 (isola di Malabo, Acoac\u00e1n, Bata e Ciudad de la Paz) circondato da mercenari russi e ucraini a cui ha appaltato la sicurezza del Paese e dalla guardia presidenziale formata, da quando ha preso il potere, da marocchini.\nControversie.\nIl governo di Obiang, in un primo momento giudicato meno brutale di quello di suo zio, \u00e8 considerato uno dei pi\u00f9 corrotti, etnocentrici e repressivi al mondo. Sebbene il presidente abbia firmato un decreto anti-tortura nel 2006 che vieta ogni forma di abuso e uso improprio della carcerazione e con il quale ha commissionato l'ammodernamento delle carceri per garantire il trattamento umano dei prigionieri, la violazione dei diritti umani continua, in violazione delle \"Standard Minimum Rules for the Treatment of Prisoners\" adottate dalle Nazioni Unite nel 2015 (le cosiddette \"Mandela Rules\"). Da tempo, del resto, Human Rights Watch, Amnesty International e altre organizzazioni non governative hanno documentato gravi abusi dei diritti umani nelle carceri, torture, pestaggi, morti inspiegabili e detenzioni illegali. \nViene inoltre paragonato a Idi Amin Dada, despota ugandese. Se Nguema aveva assunto titoli quasi divini, Mbasogo, per egocentrismo e culto della personalit\u00e0, non si \u00e8 dimostrato poi molto da meno. Un articolo della BBC del luglio 2003 fece notare come un programma radiofonico dell'etnia Fang quasi divinizzasse il Presidente; lo stesso articolo osserv\u00f2 che nel paese non esistono giornali che escono quotidianamente. Si riferisce anche a se stesso come \"El Jefe\" (il capo). I suoi avversari politici lo hanno accusato di cannibalismo; in particolare, di consumare parti dei suoi nemici al fine di ottenere il potere.\nLa deriva cleptocratica.\nIl piccolo paese \u00e8 ricco di idrocarburi; si stima che, per questo motivo, il patrimonio di Obiang si aggiri oggi intorno ai 600 milioni di dollari, tanto che la rivista \"Forbes\" lo ha collocato all'ottavo posto nella classifica dei sovrani e dei dittatori pi\u00f9 ricchi del mondo. Dalla fine degli anni novanta, dopo la scoperta di enormi giacimenti di petrolio, \u00e8 stata intensificata l'attivit\u00e0 estrattiva: ci\u00f2 ha comportato un rapido aumento delle \"performance\" economiche, facendo spiccare la Guinea Equatoriale tra i paesi con i pi\u00f9 alti tassi di crescita del continente africano.\nNaturalmente il settore petrolifero contribuisce alla formazione della maggior parte del PIL del paese; ci\u00f2 comporta una sostanziale dipendenza della sua economia dall'andamento del mercato degli idrocarburi e contribuisce a concentrare grandi quote del PIL in una ristretta cerchia di industriali. Nel 2004 mercenari europei e sudafricani hanno tentato di destituire Obiang con un colpo di Stato, da lui sventato con l'aiuto dello Zimbabwe. Il tentato golpe ha attirato l'attenzione dei \"media\" per il coinvolgimento di Sir Mark Thatcher, figlio di Margaret Thatcher, che avrebbe finanziato l'operazione. In quell'occasione Mbasogo ha accusato i governi occidentali e alcune multinazionali di aver orchestrato un complotto per ucciderlo allo scopo di impadronirsi delle risorse energetiche del Paese, anche se successivamente furono accreditate anche versioni alternative dei fatti.\nNepotismo.\n\u00c8 sposato con Constancia Mangue; il figlio Teodoro Nguema Obiang Mangue, che nel 2012 fu nominato secondo Vice presidente del paese, nel 2016 \u00e8 diventato Vice Presidente unico della Repubblica ed \u00e8 perci\u00f2 favorito alla successione paterna, nonostante il lussuoso tenore di vita lo abbia pi\u00f9 volte collocato sotto lo scrutinio della stampa internazionale."}
{"id": "1078746", "revid": "106324", "url": "https://it.wikipedia.org/wiki?curid=1078746", "title": "Achar Choeun", "text": ""}
{"id": "1078748", "revid": "38120", "url": "https://it.wikipedia.org/wiki?curid=1078748", "title": "Wing Commander I", "text": ""}
{"id": "1078749", "revid": "106324", "url": "https://it.wikipedia.org/wiki?curid=1078749", "title": "Nguon Kang", "text": ""}
{"id": "1078750", "revid": "106324", "url": "https://it.wikipedia.org/wiki?curid=1078750", "title": "Nhuon Kang", "text": ""}
{"id": "1078751", "revid": "287204", "url": "https://it.wikipedia.org/wiki?curid=1078751", "title": "Marco Claudio Marcello (disambigua)", "text": "Marco Claudio Marcello fu il nome di diversi personaggi della storia romana. Tra questi si ricordano:"}
{"id": "1078756", "revid": "1429175", "url": "https://it.wikipedia.org/wiki?curid=1078756", "title": "Prevenzione (medicina)", "text": "La prevenzione \u00e8 l'insieme delle azioni ed attivit\u00e0 che mirano a ridurre la mortalit\u00e0, la morbilit\u00e0 o gli effetti dovuti a determinati fattori di rischio o ad una certa patologia (profilassi), promuovendo la salute e il benessere individuale e collettivo (salutogenesi).\nLe attivit\u00e0 di prevenzione, essendo parte della pi\u00f9 ampia attivit\u00e0 di tutela della salute, sono parte delle competenze professionali tipiche delle professioni sanitarie, nei loro diversi ambiti applicativi (medico, infermieristico, ostetrico, psicologico...).\nCaratteristiche.\nEsistono tre livelli di prevenzione, che si riferiscono ad atti e fasi diverse:"}
{"id": "1078758", "revid": "63756", "url": "https://it.wikipedia.org/wiki?curid=1078758", "title": "Nguema Mbasogo", "text": ""}
{"id": "1078759", "revid": "77358", "url": "https://it.wikipedia.org/wiki?curid=1078759", "title": "Complesso Conventuale di Santa Maria della Misericordia", "text": ""}
{"id": "1078765", "revid": "547034", "url": "https://it.wikipedia.org/wiki?curid=1078765", "title": "Forcella di Bura", "text": "La Forcella di Bura \u00e8 un passo stradale posto a 884\u00a0m di altitudine, che mette in comunicazione Gerosa in Val Brembilla con Peghera in Val Taleggio, entrambi in provincia di Bergamo. Prende il nome dal paesino di Bura, localit\u00e0 di Val Brembilla, situato in prossimit\u00e0 del passo."}
{"id": "1078767", "revid": "146092", "url": "https://it.wikipedia.org/wiki?curid=1078767", "title": "Chiesa e Convento di San Francesco delle Cappuccinelle", "text": ""}
{"id": "1078777", "revid": "104458", "url": "https://it.wikipedia.org/wiki?curid=1078777", "title": "Chiesa e Complesso di Sant'Andrea delle Dame", "text": ""}
{"id": "1078782", "revid": "320578", "url": "https://it.wikipedia.org/wiki?curid=1078782", "title": "Shmel", "text": ""}
{"id": "1078783", "revid": "125709979", "url": "https://it.wikipedia.org/wiki?curid=1078783", "title": "Marina Lotar", "text": "Biografia.\nFu una delle prime pornostar del cinema italiano. Negli anni sessanta lavor\u00f2 come hostess sugli aerei di linea. Lasci\u00f2 questa occupazione dopo il matrimonio con il giornalista televisivo Paolo Frajese e la nascita di due figli, Paolo Attilio e Liselotte.\nInizi\u00f2 la carriera artistica nei primi anni settanta come fotomodella, per approdare in seguito al cinema in ruoli secondari. Le successive esperienze la videro impegnata nel cinema soft e, nel 1976, gir\u00f2 la sua prima sequenza hard (destinata ad essere inserita nella versione destinata al mercato estero) nel film \"Emanuelle in America\", per la regia di Joe D'Amato.\nSempre per il regista romano, nel 1979 \u00e8 la protagonista, con Enzo Fisichella, di quella che viene ritenuta la prima scena hard destinata al mercato italiano, nel film \"Immagini di un convento\". La pellicola ottenne un grande successo, anche alimentato dallo scandalo d'essere interpretata dalla ex moglie di uno dei pi\u00f9 noti giornalisti televisivi della Rai. Inizialmente, infatti, utilizz\u00f2 proprio il nome di Marina Frajese, poi, dopo una causa civile intentatale dall'ex marito, assunse gli pseudonimi di Marina Lotar o Hedmann o Marina Lothar e anche Marina Chantal.\nLa Hedman ha recitato anche in \"Primo amore\" di Dino Risi nel 1978 e \"La citt\u00e0 delle donne\" (1980) di Federico Fellini. Fino al 1984 si alterna tra cinema per adulti e cinema per tutti, apparendo ad esempio in \"Fantozzi subisce ancora\" (1983), nei film del ciclo sull'ispettore Giraldi \"Delitto a Porta Romana\" (1980), \"Delitto sull'autostrada\" (1982) e \"Delitto al Blue Gay\" (1984), e nella fiction \"...E la vita continua\". In seguito si dedica completamente al cinema porno fino al 1991, quando si ritira dalle scene.\nGira film sia in Italia che in Francia, recitando con i maggiori attori del settore come Gabriel Pontello, tra cui un giovanissimo Rocco Siffredi e nel 1987 \u00e8 nell'ultimo film accreditato di John Holmes, \"Supermaschio per mogli viziose\" girato a Roma. Un titolo rimasto famoso \u00e8 \"Marina e la sua bestia\" del 1984 (l'anno successivo ebbe un seguito diretto da Renato Polselli) dove la si vede \"mimare\" atti di zoofilia. Nell'unica intervista mai rilasciata (nel 1981 per \"L'Europeo\"), disse di aver scelto il porno perch\u00e9, almeno, il produttore non le chiedeva di andare a letto con lui per ottenere la parte.\nNel 2008 ; nel 1998 aveva gi\u00e0 rinunciato ad una parte nel film \"Tot\u00f2 che visse due volte\" di Cipr\u00ec e Maresco."}
{"id": "1078797", "revid": "123391288", "url": "https://it.wikipedia.org/wiki?curid=1078797", "title": "Walter Map", "text": "Biografia.\nAppartenente a una nobile e ricca famiglia gallese, studi\u00f2 teologia a Parigi dove ricevette anche gli ordini minori. In patria, fece parte della corte di Enrico II d'Inghilterra (1154 - 1189) che lo nomin\u00f2 giudice. \nConobbe intorno al 1160 Thomas Becket e fu canonico di San Paolo a Londra, partecip\u00f2 al Concilio Lateranense III, tenutosi a Roma nel marzo 1179. Cancelliere di Lincoln fino al 1186, fu arcidiacono di Oxford fino al 1196 e canonico della cattedrale di Hereford. Fu anche candidato per due volte alla carica di vescovo, senza per\u00f2 riuscire a ottenerla. \nI monaci cistercensi riuscirono a fargli revocare i benefici goduti sulle rendite della chiesa di Westbury-on-Severn, nel Gloucestershire e sembra che quest'episodio abbia provocato la sua violenta ostilit\u00e0 contro l'Ordine cistercense, arrivando a dileggiarne il personaggio di maggior prestigio, Bernardo di Chiaravalle.\nWalter Map \u00e8 autore di un'unica opera certa, il \"De nugis curialium\" (\"Le inezie dei cortigiani\"), una collezione di racconti, aneddoti e varie notizie, iniziata nel 1181 e curata dopo la sua morte da un copista anonimo, organizzata in cinque sezioni o \"distinctiones\" di varia natura ed estensione: la prima di carattere prevalentemente satirico, contiene una \"assimulatio\" della corte di Enrico II Plantageneto, paragonata all'Inferno e una satira antimonastica; la seconda contiene \"miracula\" e \"prodigia\", questi ultimi prevalentemente attinti dal folklore gallese (vi compaiono fate, fantasmi, demoni ed eroi della tradizione popolare cimbrica); la terza contiene quattro ampie storie la prima delle quali presenta tratti ripici del romanzo arturiano, sebbene abbia un'ambientazione fittizia posta in Oriente, mentre le altre tre hanno intrecci novellistici sul tema dell'amicizia e sull'infedelt\u00e0 della donna; la quarta \"distinctio\" \u00e8 quella pi\u00f9 incompleta: \u00e8 composta da un prologo, un epilogo, dalla famosa \"Dissuasio Valerii ad Ruffinum Philosophum ne uxorem ducat\" e da una serie di testi di genere assimilabile ora alla fiaba popolare (come quella di Nicola Pipe/\"Cola Pesce\" e quella di Herlethingo/\"Herlequin\") ora alla novella (come la storia di beffa dei mercanti Sceva e Ollone); la quinta parte infine comprende aneddoti, spesso di carattere caustico e pungente, relativi all'ambiente di corte dei sovrani europei contemporanei, come il re di Francia e lo stesso Enrico II. In questa sede Map si autoritrae in combutta con il figlio illegittimo di Enrico II, mostrandosi mordace e sferzante contro il suo rivale.\nNella prima parte del \"De nugis curialium\" mette in ridicolo i tentativi di Bernardo di produrre dei miracoli:\nIronizza sui cistercensi che:\nI cristiani valdesi.\nWalter Map \u00e8 una delle fonti pi\u00f9 antiche che riferiscano dell'esistenza dei valdesi che, nel \"De nugis curialium\", descrive privi \nRiferisce di quando, nel Concilio in Laterano, gli \nInfatti, l'espressione \u00abmadre di Cristo\u00bb, di origine nestoriana, era stata condannata al Concilio di Efeso del 431 e sostituita dogmaticamente con quella di \u00abmadre di Dio\u00bb. Un'altra interpretazione della risposta biblicamente corretta (poich\u00e9 Cristo \u00e8 persona distinta da Dio) dei due valdesi \u00e8 che essi non potevano dire di credere in Maria, non essendo ella compresa nella Trinit\u00e0.\nComunque sia, a Map interessava sostenere la tesi che essi, che \u00abchiedevano, con molta insistenza, che fosse confermata l'autorizzazione a predicare, poich\u00e9 si credevano degli esperti, erano appena dei saccenti\u00bb.\nWalter Map scrisse anche una esortazione a non contrarre matrimonio, in forma di lettera indirizzata a un amico, la \"Dissuasio Valerii\" che, come la sua opera maggiore, testimonia il suo spirito di uomo di corte, aristocratico e spregiatore degli umili, curioso e spesso divertente, colto ma leggero e in definitiva superficiale. Gli sono anche attribuiti alcuni canti goliardici, tra i quali il famosissimo \u00abGaudeamus igitur\u00bb."}
{"id": "1078813", "revid": "287204", "url": "https://it.wikipedia.org/wiki?curid=1078813", "title": "Akh", "text": ""}
{"id": "1078818", "revid": "106908", "url": "https://it.wikipedia.org/wiki?curid=1078818", "title": "Borbone-Conti", "text": "Il ramo dei Borbone-Conti fu un ramo collaterale della casata dei Borbone, iniziatosi dal ramo cadetto dei Borbone-Cond\u00e9 con Armando di Borbone-Cond\u00e9 (1629 \u2013 1666) che ne fu il capostipite. Armando era il secondo figlio maschio di Enrico II di Borbone-Cond\u00e9 (1588 \u2013 1646) e di Carlotta Margherita di Montmorency (1594 \u2013 1650) e quindi fratello minore di Luigi II di Borbone-Cond\u00e9 detto \"Il Gran Cond\u00e9\".\nIl titolo di Principe di Borbone-Conti fu istituito per lui nello stesso suo anno di nascita. Tale titolo per\u00f2 era tuttavia gi\u00e0 stato istituito precedentemente per Francesco di Borbone-Conti (1558 \u2013 1614), figlio di Luigi I di Borbone-Cond\u00e9, primo Principe di Cond\u00e9, sposato a Luisa Margherita di Lorena (1588 \u2013 1631), figlia di Enrico, duca di Guisa, e morto nel 1614 senza lasciare eredi.\nGenealogia.\nOrigini (1256-1589).\n Luigi IX di Francia\n = Margherita di Provenza (1221-1295)\n \u251c\u2500\u2500 Filippo III di Francia (1245-1285)\n \u2502 \u2514\u2500\u2500 Casa Reale di Francia\n \u2514\u2500\u2500 Roberto, conte di Clermont (1256-1317)\n = Beatrice di Borgogna-Borbone (1257-1310)\n \u251c\u2500\u2500 Luigi (1278-1342), duca di Borbone\n \u2502 = Maria di Hainaut \n \u2502 \u251c\u2500\u2500 Pietro I (1311-1356), duca di Borbone\n \u2502 \u2502 = Isabella di Valois (1313-1383)\n \u2502 \u2502 \u2514\u2500\u2500 Duchi di Borbone \n \u2502 \u251c\u2500\u2500 Jeanne (1312-1402)\n \u2502 \u2502 = Guigues VII de Forez (1299-1357)\n \u2502 \u251c\u2500\u2500 Margherita (1313-1362)\n \u2502 \u2502 = Jean II de Sully (+1343)\n \u2502 \u2502 = Hutin de Vermeilles\n \u2502 \u251c\u2500\u2500 Maria (1315-1387)\n \u2502 \u2502 = Guy di Lusignano (1315-1343)\n \u2502 \u2502 = Roberto di Taranto (+1364)\n \u2502 \u251c\u2500\u2500 Filippo (1316-1233)\n \u2502 \u251c\u2500\u2500 Jacques (1318)\n \u2502 \u251c\u2500\u2500 Giacomo (1319-1362), conte di La Marche\n \u2502 \u2502 = Giovanna di Chatillon\n \u2502 \u2502 \u251c\u2500\u2500 Isabella (1340-1371)\n \u2502 \u2502 \u2502 = Luigi II di Brienne (\u2020 1364)\n \u2502 \u2502 \u2502 = Bouchard VII di Vend\u00f4me (\u2020 1371)\n \u2502 \u2502 \u251c\u2500\u2500 Pietro (1342-1362), conte di La Marche\n \u2502 \u2502 \u251c\u2500\u2500 Giovanni (1344-1393), conte di La Marche e Vend\u00f4me\n \u2502 \u2502 \u2502 = Caterina di Vend\u00f4me\n \u2502 \u2502 \u2502 \u251c\u2500\u2500 Giacomo II (1370-1438), conte di La Marche\n \u2502 \u2502 \u2502 \u2502 = B\u00e9atrice d'Evreux (1392-1414)\n \u2502 \u2502 \u2502 \u2502 \u251c\u2500\u2500 Isabella (1408-1445)\n \u2502 \u2502 \u2502 \u2502 \u251c\u2500\u2500 Maria (1410-1445)\n \u2502 \u2502 \u2502 \u2502 \u2514\u2500\u2500 Eleonora (1412-1464)\n \u2502 \u2502 \u2502 \u2502 = Bernardo d'Armagnac (\u2020 1462)\n \u2502 \u2502 \u2502 \u2502 = Giovanna II di Napoli (1373-1435)\n \u2502 \u2502 \u2502 \u251c\u2500\u2500 Luigi (1376 \u2013 1446), conte di Vend\u00f4me\n \u2502 \u2502 \u2502 \u2502 = Giovanna di Monfort-Laval\n \u2502 \u2502 \u2502 \u2502 \u251c\u2500\u2500 Giovanni (1428\u20131477), conte di Vend\u00f4me\n \u2502 \u2502 \u2502 \u2502 \u2502 = Isabelle de Beauvau\n \u2502 \u2502 \u2502 \u2502 \u2502 \u251c\u2500\u2500 Francesco, conte di Vend\u00f4me\n \u2502 \u2502 \u2502 \u2502 \u2502 \u2502 = Maria di Lussemburgo\n \u2502 \u2502 \u2502 \u2502 \u2502 \u2502 \u251c\u2500\u2500 Carlo I (1489-1537), Duca di Vend\u00f4me e di Borbone\n \u2502 \u2502 \u2502 \u2502 \u2502 \u2502 \u2502 = Francesca d'Alen\u00e7on (1490-1550)\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Luigi (1514-1516), conte di Marle\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Maria (1515-1538)\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Margherita (1516-1589)\n \u2502 \u2502 \u2502 \u2502 \u2502 \u2502 \u2502 \u2502 = Francesco I di Cl\u00e8ves\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Antonio (1518-1562), duca di Borbone e Vend\u00f4me, re di Navarra\n \u2502 \u2502 \u2502 \u2502 \u2502 \u2502 \u2502 \u2502 = Giovanna III di Navarra (1528-1572)\n \u2502 \u2502 \u2502 \u2502 \u2502 \u2502 \u2502 \u2502 \u2514\u2500\u2500 Borbone-Francia\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Francesco (1519-1565), conte d'Enghien\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Maddalena (1521-1561)\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Luigi (1522-1525)\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Carlo (1523-1590)\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Caterina (1525-1594)\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Renata (1527-1583)\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Giovanni (1528-1557), conte di Soissons\n \u2502 \u2502 \u2502 \u2502 \u2502 \u2502 \u2502 \u251c\u2500\u2500 Eleonora (1532-1611)\n \u2502 \u2502 \u2502 \u2502 \u2502 \u2502 \u2502 \u2514\u2500\u2500 Luigi (1535-1569), principe di Cond\u00e9\n \u2502 \u2502 \u2502 \u2502 \u2502 \u2502 \u2502 = Eleonora di Roye (1535-1564)\n \u2502 \u2502 \u2502 \u2502 \u2502 \u2502 \u2502 \u2514\u2500\u2500 Borbone-Cond\u00e9\n \u2502 \u2502 \u2502 \u2502 \u2502 \u2502 \u251c\u2500\u2500 Giacomo (1490-1491)\n \u2502 \u2502 \u2502 \u2502 \u2502 \u2502 \u251c\u2500\u2500 Francesco (1491-1545), conte di Saint Pol\n \u2502 \u2502 \u2502 \u2502 \u2502 \u2502 \u251c\u2500\u2500 Luigi (1493-1557)\n \u2502 \u2502 \u2502 \u2502 \u2502 \u2502 \u251c\u2500\u2500 Antonia (1493-1583)\n \u2502 \u2502 \u2502 \u2502 \u2502 \u2502 \u2502 = Claudio I di Guisa (1496-1550)\n \u2502 \u2502 \u2502 \u2502 \u2502 \u2502 \u2514\u2500\u2500 Luisa (1495-1575)\n \u2502 \u2502 \u2502 \u2502 \u2502 \u251c\u2500\u2500 Luigi, principe di La Roche-sur-Yon\n \u2502 \u2502 \u2502 \u2502 \u2502 \u2502 = Luisa di Borbone-Montpensier (1482-1561)\n \u2502 \u2502 \u2502 \u2502 \u2502 \u2502 \u2514\u2500\u2500 Borbone-Vend\u00f4me-Montpensier\n \u2502 \u2502 \u2502 \u2502 \u2502 \u251c\u2500\u2500 Giovanna\n \u2502 \u2502 \u2502 \u2502 \u2502 \u2502 = Louis de Joyeuse\n \u2502 \u2502 \u2502 \u2502 \u2502 \u251c\u2500\u2500 Caterina\n \u2502 \u2502 \u2502 \u2502 \u2502 \u2502 = Gilbert de Chabannes\n \u2502 \u2502 \u2502 \u2502 \u2502 \u251c\u2500\u2500 Giovanna\n \u2502 \u2502 \u2502 \u2502 \u2502 \u2502 = Giovanni II di Borbone\n \u2502 \u2502 \u2502 \u2502 \u2502 \u2502 = Giovanni III d'Auvergne\n \u2502 \u2502 \u2502 \u2502 \u2502 \u251c\u2500\u2500 Carlotta, \n \u2502 \u2502 \u2502 \u2502 \u2502 \u2502 = Engilbert de Cl\u00e8ves, conte di Nevers\n \u2502 \u2502 \u2502 \u2502 \u2502 \u251c\u2500\u2500 Renata\n \u2502 \u2502 \u2502 \u2502 \u2502 \u2514\u2500\u2500 Isabella\n \u2502 \u2502 \u2502 \u2502 \u2514\u2500\u2500 Caterina\n \u2502 \u2502 \u2502 \u251c\u2500\u2500 Jean, signore di Carency\n \u2502 \u2502 \u2502 \u251c\u2500\u2500 Anne\n \u2502 \u2502 \u2502 \u2502 = Giovanni II di Berry, conte di Montpensier\n \u2502 \u2502 \u2502 \u2502 = Ludovico VII di Baviera\n \u2502 \u2502 \u2502 \u251c\u2500\u2500 Maria\n \u2502 \u2502 \u2502 \u2514\u2500\u2500 Carlotta, \n \u2502 \u2502 \u2502 = Giano I, re di Cipro\n \u2502 \u2502 \u2514\u2500\u2500 Jacques (1346-1417), signore di Pr\u00e9aux.\n \u2502 \u2514\u2500\u2500 B\u00e9atrice (1320-1383)\n \u2502 = Giovanni I di Boemia (+1346)\n \u2502 = Oddone II di Grancey (+1389)\n \u251c\u2500\u2500 Bianca (1281-1304)\n \u251c\u2500\u2500 Jean (1283-1316), signore di Charolais\n \u251c\u2500\u2500 Maria (1285-1372)\n \u251c\u2500\u2500 Pietro (1287-1330)\n \u2514\u2500\u2500 Margherita (1289-1309)\nBorbone-Conti.\n Carlo IV di Borbone-Vend\u00f4me (1489\u20131537) \n = Francesca di Alen\u00e7on\n \u251c\u2500\u2500 Antonio di Borbone-Vend\u00f4me (1518-1562)\n \u2502 = Giovanna III di Navarra (1528-1572)\n \u2502 \u2514\u2500\u2500 Enrico IV (1553-1610)\n \u2502 = Maria de' Medici\n \u2502 \u2514\u2500\u2500 Borbone di Francia \n \u2514\u2500\u2500 Luigi I (1530-1569)\n = Eleonora di Roye (1535-1564)\n \u251c\u2500\u2500 Enrico I (1552\u20131588), principe di Cond\u00e9\n \u2502 = Maria di Cl\u00e8ves (1551\u20131574)\n \u2502 = Carlotta de la Tr\u00e9moille\n \u2502 \u251c\u2500\u2500 Eleonora di Borbone-Cond\u00e8 (1587-1619)\n \u2502 \u2502 = Filippo Guglielmo d'Orange (1554-1618)\n \u2502 \u2514\u2500\u2500 Enrico II (1588-1646), principe di Cond\u00e9\n \u2502 = Carlotta Margherita di Montmorency (1594-1650) \n \u2502 \u251c\u2500\u2500 Anna Genoveffa di Borbone-Cond\u00e9 (1619-1679), duchessa di Longueville\n \u2502 \u2502 = Enrico II di Orl\u00e9ans-Longueville (1595-1663)\n \u2502 \u251c\u2500\u2500 Luigi II (1621\u20131686), principe di Cond\u00e9\n \u2502 \u2502 = Claire Cl\u00e9mence de Maill\u00e9 Br\u00e9z\n \u2502 \u2502 \u2514\u2500\u2500 Borbone-Cond\u00e9\n \u2502 \u2514\u2500\u2500 Armando di Borbone-Conti (1629\u20131666), principe di Conti\n \u2502 = Anna Maria Martinozzi-Mancini (1639 \u2013 1672)\n \u2502 \u251c\u2500\u2500 Luigi Armando I, (1661\u20131685), principe di Conti\n \u2502 \u2502 = Maria Anna di Borbone-Francia (1666\u20131739)\n \u2502 \u2514\u2500\u2500 Francesco Luigi (1664\u20131709), principe di Conti\n \u2502 = Maria Teresa di Borbone-Cond\u00e9 (1666-1732)\n \u2502 \u251c\u2500\u2500 ? (1693)\n \u2502 \u251c\u2500\u2500 figlio (1694 \u2013 1698), principe di La Roche-sur-Yon \n \u2502 \u251c\u2500\u2500 Maria Anna (1689-1720)\n \u2502 \u2502 = Luigi-Enrico di Borbone-Cond\u00e9 (1692-1740) \n \u2502 \u251c\u2500\u2500 Luigi Armando II (1695-1727), principe di Conti \n \u2502 \u2502 = Luisa Elisabetta di Borbone-Cond\u00e9 (1693 \u2013 1775)\n \u2502 \u2502 \u251c\u2500\u2500 Luigi Francesco (1717\u20131776), principe di Conti\n \u2502 \u2502 \u2502 = Luisa Diana di Borbone-Orl\u00e9ans (1716 \u2013 1736)\n \u2502 \u2502 \u2502 \u2514\u2500\u2500 Luigi Francesco (1734 \u2013 1814), principe di Conti\n \u2502 \u2502 \u2502 = Maria Fortunata d'Este (1731\u20131803)\n \u2502 \u2502 \u2514\u2500\u2500 Luisa Enrichetta (1726\u20131759)\n \u2502 \u2502 = Luigi Filippo I di Borbone-Orl\u00e9ans (1725 \u2013 1785).\n \u2502 \u251c\u2500\u2500 Luisa Adelaide (1696-1750)\n \u2502 \u251c\u2500\u2500 figlia (1697 \u2013 1699)\n \u2502 \u2514\u2500\u2500 Luigi Francesco (1703-1704), conte d'Alais.\n \u251c\u2500\u2500 Carlo, conte di Val\u00e9ry (1557-1558) \n \u251c\u2500\u2500 Francesco (1558\u20131614), principe di Conti, \n \u251c\u2500\u2500 Luigi, conte di Anisy (1562-1563) \n \u2514\u2500\u2500 Carlo II di Borbone (1562\u20131594)\n = Eleonora di Orl\u00e9ans-Rothelin (1549-1601)\n \u251c\u2500\u2500 Margherita (1556-?)\n \u251c\u2500\u2500 Maddalena (1563-1563) \n \u251c\u2500\u2500 Caterina (1564-?)\n \u251c\u2500\u2500 Carlo di Borbone-Soissons, conte di Soissons (1566 \u2013 1612)\n \u2502 = Anna di Montafia (1577\u20131644) \n \u2502 \u251c\u2500\u2500 Luisa di Borbone-Cond\u00e9\n \u2502 \u251c\u2500\u2500 Luigi Borbone-Cond\u00e9 (1604\u20131641)\n \u2502 \u2514\u2500\u2500 Maria di Borbone-Soissons (1606-1692)\n \u2502 = Tommaso Francesco di Savoia \n \u251c\u2500\u2500 Luigi, (1567-1568)\n \u2514\u2500\u2500 Beniamino (1569-1573)"}
{"id": "1078822", "revid": "1543377", "url": "https://it.wikipedia.org/wiki?curid=1078822", "title": "Ti piace Hitchcock?", "text": "Ti piace Hitchcock? \u00e8 un film per la televisione del 2005, diretto da Dario Argento.\nProduzione e distribuzione.\nQuesto TV movie \u00e8 una coproduzione internazionale: \u00e8 infatti realizzato dal produttore italiano Carlo Bixio per Genesis Motion Pictures, Rai Trade e Rai Fiction; e dal produttore spagnolo Joan Antoni Gonzalez i Serret per ICC e Televisi\u00f3 de Catalunya.\nIl film venne girato a Torino durante l'estate del 2004. Con il titolo internazionale \"Do you like Hitchcock?\", tra il 2005 e il 2006 il film venne distribuito in DVD per l'home video in diversi paesi del mondo, e proiettato in alcuni festival cinematografici europei.\nVenne trasmesso in prima visione da Rai 2 il 24 agosto 2007 in prima serata, con la segnaletica \"vietato ai minori\". In Spagna venne mandato in onda sulla Televisi\u00f3 de Catalunya.\nIl film negli Stati Uniti d'America \u00e8 piuttosto raro da reperire, poich\u00e9 non ne esiste un DVD singolo con custodia: il film si trova soltanto nel \"Dario Argento Box Set\", un cofanetto contenente 5 film del regista dove si trova anche \"The Card Player\" (\"Il cartaio\"), anch'esso raro ma disponibile in DVD singolo.\nTrama.\nIl film comincia con il protagonista Giulio che, da bambino, corre in bici per le foreste dell'astigiano. Si ferma davanti ad un casolare dove, all'interno, vede due donne che stanno sgozzando un gallo. Spier\u00e0 la scena dalla finestra per fuggire alla disperata poco dopo inseguito dalle due misteriose donne. \u00c8 una scena che funge da spiegazione alle manie voyeuristiche del protagonista. Sasha e Federica si conoscono in una videoteca, e catturano l'attenzione di Giulio, un giovane studente di cinema. Giulio, scoperto che Sasha abita nel palazzo di fronte al suo, incomincia a spiarla. Una notte, Giulio sente delle urla provenire dal palazzo di Sasha per scoprire poi che la madre di Sasha \u00e8 stata brutalmente assassinata. Giulio, pensando alla trama del film \"Delitto per delitto\" di Alfred Hitchcock, si pone delle domande sul perch\u00e9 due ragazze, completamente differenti, si frequentano cos\u00ec tanto e perch\u00e9 la madre di Sasha \u00e8 stata uccisa proprio come accade nella pellicola.\nGiulio comincia ad indagare, ma una sera spiando Federica scopre che avendo rubato dei soldi dai clienti \u00e8 costretta a copulare con il capo in cambio del suo silenzio. Scoperto, Giulio \u00e8 costretto a fuggire. Un mattino, Andrea (il proprietario della videoteca) porta a Giulio i film pi\u00f9 belli di Hitchcock. Quando poi Andrea cerca di assassinarlo per aver spiato il discorso tra il capo di Federica e lei, si intuisce che \u00e8 stato pagato per ucciderlo. Arrivano in tempo la madre con il nuovo marito che salvano Giulio ma non riescono ad acciuffare Andrea che viene investito da un'auto. Nel frattempo viene arrestata Sasha per l'omicidio di sua madre. Una sera Giulio e la sua ragazza (non pi\u00f9 scettica sui sospetti di Giulio dopo il tentato omicidio di Andrea) vedono una donna con la giacca nera, la parrucca nera e i guanti neri e decidono di seguirla. Giulio riconoscendo nell'assassino Federica, chiede alla sua ragazza di chiamare l'ispettore. Ormai Federica non ha via di scampo, tenta allora di suicidarsi ma viene salvata dall'ispettore e dalla ragazza di Giulio e arrestata per l'omicidio della madre di Sasha."}
{"id": "1078832", "revid": "123204485", "url": "https://it.wikipedia.org/wiki?curid=1078832", "title": "Paramento liturgico", "text": "Un paramento liturgico (dal latino \"parare\" che significa preparare) \u00e8 un tipo di abbigliamento che viene utilizzato dalla Chiesa cattolica durante le celebrazioni liturgiche dai ministri o dai ministranti.\nPrima della riforma liturgica avviata dal concilio Vaticano II si diceva \"paramento sacro\"; oggi si parla di \"paramento liturgico\", in quanto si riserva il termine \"sacro\" a ci\u00f2 che \u00e8 specificamente consacrato a Dio, mentre per i paramenti non \u00e8 mai stata prevista una \"consacrazione\", eventualmente vengono \"benedetti\".\nAlcuni dei paramenti liturgici sono nei colori liturgici del periodo dell'anno liturgico o della particolare celebrazione.\nIl termine \"paramento liturgico\" \u00e8 riservato ai particolari tipi di abbigliamento propri della liturgia, bench\u00e9 in essa si adoperino anche altri abiti particolari che usano il clero (diaconi, presbiteri, vescovi) o i religiosi fuori dalla liturgia per sottolineare il loro particolare stato.\nChiesa latina.\nNella Chiesa cattolica di rito latino si utilizzano i seguenti paramenti liturgici:\nAlcuni paramenti sono stati aboliti o resi facoltativi o semplicemente caduti in disuso:\nEsistono inoltre indumenti ecclesiastici, che vengono utilizzati anche al di fuori delle celebrazioni liturgiche, come l'abito talare e lo zucchetto, mentre altri tipi di abbigliamento ecclesiastico come la greca o il ferraiolo (che sono soprabiti) o il cappello romano (detto anche saturno), che si indossano sopra la veste talare, non sono mai usati nella liturgia.\nChiese orientali.\nTutte le vesti liturgiche presenti nelle Chiese di rito bizantino (cattoliche e ortodosse) derivano da abbigliamenti in uso nell'Impero romano. Occidente e Oriente in questo coincidono e mostrano la loro comune origine. Nulla nella Liturgia cristiana \u00e8 fine a se stesso, tanto meno i paramenti utilizzati.\nGli abbigliamenti servono dunque a contraddistinguere un ufficio e una funzione all'interno della Chiesa un po' come la divisa serve a contraddistinguere il soldato dal vigile urbano. I colori dei paramenti nelle chiese orientali (cattoliche e ortodosse) non hanno un significato particolare o fisso. I colori, in Oriente, non hanno quella fissit\u00e0 normativa che s'\u00e8 imposta in Occidente a partire dal periodo post-tridentino (XVI-XVII sec.) e la loro importanza \u00e8 piuttosto relativa.\nMan mano che un membro del clero avanza negli ordini, conserva i paramenti che indossava. Dunque, il Lettore ha lo Sticario, il Suddiacono lo conserva aggiungendo l'Orario. Il Diacono conserva l'Orario (che viene sciolto) e lo Sticario, e si aggiungono le Epimanikia. Il Prete indossa lo Sticario, le Epimanikia, e l'Orario, indossandolo su ambe due le spalle, mentre il Diacono solo sulla spalla sinistra. Nella tradizione russa, il Presbitero riceve anche la Croce pettorale di argento. L'Epigonatio non \u00e8 una distinzione dell'Archimandrita o dell'Arciprete essendo una distinzione di onore, come la croce d'Oro, il Nabedrennik (che non esiste nella Chiesa Greca), la croce rivestita di gioielli, la Skufiya e la Kamilavka (copricapi), ecc... sono tutte distinzioni che vengono date dal Vescovo per merito. Il titolo di Arciprete, o di Arciprete Mitroforo, o di Protopresbitero, sono dati dal Vescovo come distinzioni non semplicemente di merito, ma anche di tipo \"gerarchiale\". Per esempio, un Protopresbitero \u00e8 molto raro e, di solito, \u00e8 il rettore di una cattedrale patriarcale, oppure \u00e8 il cancelliere di una eparchia. Il titolo di Igumeno, viene dato ad un Abate di un monastero, mentre quello di Archimandrita viene dato ad un Abate di una Grande Lavra, oppure ad un Abate di tre o quattro monasteri. La distinzione dell'Archimandrita in termini di vesti \u00e8 il Mand\u00ecas che \u00e8 diverso da quello dei monaci, il bastone di legno e in alcuni casi il poter celebrare con il Tricherio ed il Dicherio. La distinzione del Protopresbitero (e anche dell'Archimadrita) \u00e8 di poter celebrare la Divina liturgia con le Porte Regali aperte fino alla comunione del Clero. Questi sono solo alcune esempi di differenze tra le tradizioni greca e slava."}
{"id": "1078834", "revid": "830579", "url": "https://it.wikipedia.org/wiki?curid=1078834", "title": "Mamma, ho allagato la casa", "text": "Mamma, ho allagato la casa (\"Home Alone 4: Taking Back the House\") \u00e8 un film per la televisione del 2002 diretto da Rod Daniel, quarto capitolo della saga di \"Home Alone\" iniziata con \"Mamma, ho perso l'aereo\". Il film \u00e8 stato trasmesso in prima visione il 3 novembre 2002 sulla ABC per poi uscire direttamente in DVD in Italia nel 2003.\nTrama.\nI genitori di Kevin McCallister sono divorziati. Kevin, che vive con la madre, decide di passare le vacanze con il padre, perch\u00e9 non vuole passarle con suo fratello Buzz che lo prende in giro. La casa di Natalie, la nuova compagna del padre di Kevin, \u00e8 una lussuosa villa in cui il bambino inizialmente si diverte molto, fino a quando non fanno irruzione i banditi Marv Merchants e sua moglie Vera che vogliono svaligiare la lussuosa abitazione. Kevin allora li ferma allagando la casa. Mentre cerca di chiamare il maggiordomo, il signor Prescott, i ladri scappano e Peter McCallister torna a casa con la sua futura moglie, pensando che sia tutta opera del figlio e che in realt\u00e0 si sia inventato tutta la parte dei banditi.\nIl bambino, nonostante sia in punizione, viene perdonato da Natalie e il padre, che insieme montano l'albero di Natale, ma il giorno seguente la futura matrigna cambia l'albero, e dice a Kevin di aprire \"Un Solo regalo\"; ed \u00e8 un giocattolo \"set da spia\".\nKevin inizialmente crede che il maggiordomo sia complice dei ladri, ma non ne ha le prove. Il giorno seguente i McCallister vanno dalla \"famiglia reale\" per la festa di Natale, ma i ladri si travestono da inservienti del catering. Kevin cerca di dire a Prescott che loro sono dei banditi, ma il maggiordomo non gli crede, quindi Kevin lo chiude nella cella frigorifera. Il bambino poi scopre che i due ladri vogliono rapire il principe, quindi li ferma creando delle trappole, rovinando per\u00f2 la festa. Kevin allora si arrabbia e crea molte altre trappole usando il suo \"set da spia\" per fermarli. Molly, per\u00f2, confessa a Kevin di essere complice di Marv e Vera, e il bambino scopre che lei \u00e8 la madre di Marv. Molly chiude Kevin in cantina, e il bambino esce dalla cantina grazie ad un ascensore segreto. Dopo numerose peripezie, arriva la polizia, che arresta i banditi e Molly. \nLa famiglia McCallister e Peter si scusano con Kevin. Alla fine Prescott si licenzia e Peter, distruggendo il cuore di Natalie, torna dalla sua vera famiglia, che festeggia il Natale con il principe e la famiglia reale.\nDistribuzione.\nIl film \u00e8 stato trasmesso in prima visione su ABC nel 3 novembre 2002 negli Stati Uniti.\nL'edizione Home video \u00e8 uscita nel 2003."}
{"id": "1078840", "revid": "122925949", "url": "https://it.wikipedia.org/wiki?curid=1078840", "title": "Guida spirituale", "text": "Un direttore, guida, maestro o padre spirituale \u00e8 una persona a cui si decide di far riferimento per essere condotti nella propria vita spirituale, in campo etico e religioso.\nChiesa cattolica.\nLa direzione spirituale \u00e8 diffusa nella religione cattolica: si tratta di una relazione di accompagnamento tra una persona dotata di saggezza e discernimento spirituale, solitamente ma non esclusivamente un presbitero o un consacrato in genere, ed una persona che desidera fare un cammino di fede e di scoperta della volont\u00e0 di Dio nella sua vita. La guida spirituale ha come obiettivo quello di discernere, ossia comprendere, quanto lo Spirito Santo, attraverso le situazioni della vita, le intuizioni spirituali frutto della preghiera, della lettura e della meditazione della Bibbia, indica alla persona accompagnata. Il direttore spirituale o padre spirituale pu\u00f2 fornire consigli, dare indicazioni di vita e di preghiera, risolvere dubbi in materia di fede e di morale senza sostituirsi nelle scelte e determinazioni alla persona che accompagna. Il confessore durante il Sacramento della Riconciliazione offre comunque al fedele consigli che fanno sorgere sentimenti di pace e serenit\u00e0.\nSe il direttore spirituale \u00e8 un presbitero, talora \u00e8 anche il confessore del fedele. A tutti i consacrati \u00e8 vivamente consigliato, sia in fase di formazione - nei seminari e noviziati la figura del padre spirituale \u00e8 istituzionalizzata - che successivamente di avere un direttore spirituale; similmente tanti laici ne hanno uno.\nIl direttore spirituale \u00e8 tenuto alla riservatezza rispetto a quanto viene detto in sede di direzione similmente a quanto avviene nell'ambito della confessione sacramentale; \u00e8 importante poi notare che la direzione spirituale non ha nulla a che vedere con il sostegno psicologico bench\u00e9 ambedue trattino dell'essere umano e delle sue profondit\u00e0 e nonostante il direttore spirituale debba essere dotato di alcune conoscenze psicologiche e di introspezione, il suo ruolo \u00e8 differente.\nUn direttore spirituale non \u00e8 necessariamente una scelta definitiva. Non ogni direttore \u00e8 infatti adatto a seguire una persona in tutte le stagioni della vita. La Chiesa Cattolica lascia liberi sia il direttore che il fedele di interrompere il rapporto fiduciario in qualsiasi momento, senza preavviso, oneri o adempimenti particolari. Ci\u00f2 si basa sull'assunto che il rapporto di collaborazione debba essere fondato su un clima di fiducia e di serenit\u00e0 e debba essere sempre improntato alla libert\u00e0 reciproca di interrompere il percorso, laddove vengano meno i presupposti perch\u00e9 esso sia fruttifero.\nFiliazione spirituale.\nIl rapporto di filiazione spirituale, non consanguineo, fra direttori spirituali e discepoli ricalca il modello della Sacra Famiglia, in cui Giuseppe fu il padre putativo di Ges\u00f9, che non nacque cio\u00e8 dalla sua carne, ma per l'opera soprannaturale dello Spirito Santo. Come padre e patriarca d'Israele, Giuseppe ebbe cura dell'educazione spirituale e religiosa del Figlio di Dio () a partire dalla sua presentazione al Tempio come ultimo discendente ed erede legittimo di re Davide.\nAlcune confessioni come la Chiesa Cattolica non vietano tuttavia in linea di principio il fatto che il padre spirituale possa essere anche un famigliare ordinato sacerdote. Inoltre, il diritto canonico riconosce esplicitamente un primario ruolo educativo e di edificazione spirituale all'intera comunit\u00e0 famigliare laica, eccetto per il sacramento della Confessione. Tale ruolo \u00e8 delegato in particolare al padrino e alla madrina prescelti al momento del Battesimo e della Cresima.\nChiesa ortodossa.\nNell'ortodossia russa le grandi guide spirituali vengono chiamate staretz.\nAltri contesti.\nIn altri contesti, come nelle religioni misteriche dell'antica Grecia, il maestro era colui che guidava i discepoli attraverso un apprendistato, al termine del quale egli officiava il rito di iniziazione trasferendo loro il proprio potere o \"status\", anche tramite contatto fisico, in una maniera simile al significato di successione apostolica.\nNel culto misterico di Eleusi la guida suprema che impartiva l'iniziazione sacrale era chiamato ierofante.\nNell'esoterismo e nella massoneria un ruolo simile viene svolto dal Gran Maestro.\nPresso la religione induista, in cui gode di un particolare rispetto e venerazione, viene indicato col termine \u00abguru\u00bb colui che conferisce l'iniziazione religiosa.\nMichel Foucault ripercorre e aggiorna il concetto di direttore spirituale o direttore di coscienza negli ultimi millenni nel suo \"L'ermeneutica del soggetto\"."}
{"id": "1078842", "revid": "106596271", "url": "https://it.wikipedia.org/wiki?curid=1078842", "title": "Villa Livia", "text": "Villa Livia \u00e8 una casa museo ubicata nel Parco Grifeo a Napoli.\nVenne eretta negli anni '20 del Novecento in forme neo-settecentesche e donata, nella seconda met\u00e0 del XX secolo da Domenico De Luca Montalto, marito della duchessa di Cardinale Livia Serra, quest'ultima pronipote di Gaetano Filangieri iunior, al Museo civico Gaetano Filangieri.\nNell'interno ci sono arredi del XVIII e XIX secolo, maioliche, porcellane, lampadari di Murano; tra i dipinti che vanno dal XVII secolo all'Ottocento si possono ammirare quadri di Abraham Brueghel, Philipp Roos, Johann Heinrich Roos, Micco Spadaro e Consalvo Carelli.\nNella dependance della villa ha sede dagli anni sessanta, il Centro Internazionale di Studi Numismatici (CISN)."}
{"id": "1078853", "revid": "732240", "url": "https://it.wikipedia.org/wiki?curid=1078853", "title": "Franco Panini Ragazzi", "text": ""}
{"id": "1078854", "revid": "1684799", "url": "https://it.wikipedia.org/wiki?curid=1078854", "title": "Danegeld", "text": "Il termine danegeld (/\u02c8de\u026an.\u0261\u025bld/;, dall'unione di \"Dane\", ossia Danese e da \"Geld\", derivante dal termine antico-inglese \"geldan\" \u2013 pagare, quindi letteralmente \"tributo danese\") indicava un tributo, o le tasse imposte per raccogliere un tributo, pagato a potenziali invasori vichinghi (o danesi), per evitare che invadessero una terra.\nIl termine \"danegeld\" non apparve fino all'inizio del XII secolo giacch\u00e9 lo si indicava genericamente come \"geld\" o \"gafol\", ossia tributo. Frequente il suo uso in senso figurato per indicare ogni pagamento coercitivo in denaro o in natura.\nSebbene tale tributo, o tributi simili, furono inizialmente imposti nel IX secolo in Francia, esso interess\u00f2 principalmente l'Inghilterra.\nNe fu soggetto il re inglese Ethelred II nel 991, per continuare ad intervalli fino alla conquista finale del trono inglese da parte del re danese, Canuto il Grande, nel 1016. Nonostante la cessazione della motivazione di tale pagamento (evitare l'invasione dei danesi), prosegu\u00ec la relativa raccolta delle imposte da parte del nuovo sovrano, quindi come una sorta di tassa sulla propriet\u00e0 terriera.\nSpesso per \"Danegeld\" si intende anche l\"'Heregeld\", la tassa annuale pagata ai mercenari danesi (\"Thingmen\") a partire dal 1012 fino 1042-1051, nonch\u00e9 il riscatto per la liberazione degli ostaggi in seguito alla capitolazione di Londra nel 1013, conquistata dalle truppe di Sweyn I Barbaforcuta, re di Danimarca e di Norvegia.\nStoria.\nEpoca anglosassone.\nNel 991, \u00e8 stato effettuato un pagamento da parte degli inglesi di 10.000 libbre romane (equivalenti a 3,300\u00a0kg) d'argento, in seguito alla vittoria vichinga nella battaglia di Maldon nell'Essex, quando Sigerico, l'arcivescovo di Canterbury e altri aldermanni delle province sud-occidentali consigliarono al re Etelredo di comprare i vichinghi anzich\u00e9 continuare a combatterli. Un manoscritto della \"Cronaca anglosassone\" suggerisce che fu Olav Tryggvason a guidare i vichinghi in quel periodo.\nNel 994, danesi e norvegesi rispettivamente sotto la guida di Sweyn Forkbeard e Olav Tryggvason, ritornarono per porre sotto assedio Londra. Ancora una volta furono corrotti, l'enorme quantit\u00e0 di argento pagata impression\u00f2 gli scandinavi, talmente tanto che pensarono che era pi\u00f9 redditizio estorcere i pagamenti agli inglesi piuttosto che saccheggiare le loro terre.\nTanti piccoli pagamenti furono versati nel 1002, mentre nel 1007, Etelredo diede ai danesi 36,000 libbre troy (equivalenti a 13,400\u00a0kg) d'argento, per stipulare una tregua che sarebbe durata due anni. Nel 1012, in seguito alla cattura e all'assassinio dell'arcivescovo di Canterbury e al saccheggio di Canterbury stessa, i danesi ricevettero un ulteriore \"danegeld\" di 48,000 libbre troy (equivalenti a 17,900\u00a0kg) d'argento.\nAnche se il termine \"Danegeld\" \u00e8 generalmente ritenuto essere stato il nome riferito ai tributi versati ai vichinghi, prima della conquista normanna, questi pagamenti venivano indicati come il termine \"Gafol\". Nel 1012, Etelredo II d'Inghilterra introdusse una tassa fondiaria annuale per pagare un esercito di mercenari scandinavi, guidati da Thorkell l'Alto, per difendere il regno. Dopo Etelredo, anche i suoi successori decisero di seguire lo stesso metodo di riscossione delle tasse per finanziare i loro eserciti, questa tassa si sarebbe poi consolidata come l'\"Heregeld.\" L'\"Heregeld\" fu abolita nel 1051 da Edoardo il Confessore. In realt\u00e0 solamente con l'amministrazione normanna si inizi\u00f2 ad utilizzare il termine \"Danegeld\" per riferirsi alla tassa.\nNel 1016, il figlio di Sweyn Forkbeard, Canuto il Grande divenne re d'Inghilterra. Dopo due anni aveva pieno controllo del suo nuovo regno, al punto di essere in grado di pagare chiunque, aveva inoltre ormeggiata la sua flotta con 40 navi, che fu mantenuta come guardia del corpo del re, oltre ad un enorme Danegeld di 72,000 libbre troy (equivalenti a 26,900\u00a0kg) d'argento ottenuto a livello nazionale, in pi\u00f9 altri 10,500 libbre (3,900\u00a0kg) ottenuti dal saccheggio di Londra.\nIn Inghilterra, un hide indicava la quantit\u00e0 di terra sufficiente a sostentare una famiglia; tuttavia le loro dimensioni effettive e il valore economico variavano enormemente. L'hide inoltre venne anche utilizzato come un'unit\u00e0 di valutazione per l'imposta sul valore fondiario che presto diventer\u00e0 noto come il \"Danegeld\". In origine, il \"Danegeld\" veniva riscosso come un tributo da versare agli invasori vichinghi, ma dopo la conquista danese del 1016, fu mantenuto come tassa fondiaria per pagare le difese del regno. Le spedizioni vichinghe in Inghilterra solitamente venivano guidate dai re danesi, ma erano composte da guerrieri provenienti da tutta la Scandinavia e alla fine delle razzie riuscirono a portarsi a casa pi\u00f9 di 100 tonnellate di argento.\nQuesto tipo di tributo estorto non era l'unico in Inghilterra: secondo Snorri Sturluson e Remberto, anche la Finlandia e i Paesi baltici pagavano lo stesso tipo di tributo alla Svezia. Di fatto, la \"Cronaca degli anni passati\" riporta che le regioni che pagavano una tassa di protezione si estendevano ad est verso Mosca, fino a quando le trib\u00f9 slave e finlandesi si ribellarono contro i variaghi guidati da Rjurik, durante il regno di Vadim il Coraggioso. Allo stesso modo, anche i Sami furono costretti a pagare dei tributi sotto forma di pelli. Una procedura simile esisteva gi\u00e0 nella penisola iberica, il quale gli stati cristiani contemporanei furono in gran parte sostenuti dai regni di Taifa con tributi d'oro.\n\u00c8 stato stimato che l'importo totale pagato dagli anglosassoni ai vichinghi ammontasse a circa sessanta milioni di penny. Molti penny anglosassoni di questo periodo furono ritrovati in Svezia invece che in Inghilterra, tanti altri invece furono rinvenuti in una fattoria dove \u00e8 presente la pietra runica S\u00f6 260 che parla di un viaggio in Occidente, il tesoro comprende diverse centinaia di monete inglesi.\nEpoca normanna.\nNell'Inghilterra meridionale, il danegeld veniva misurato in \"hidage\", una superficie di terreno agricolo sufficiente a sostenere una famiglia nel Medioevo, ad eccezione del regno del Kent, in cui utilizzava un sistema basato su un \"sulungo\", consistente di otto gioghi, la quantit\u00e0 di terra che potrebbe essere arata in una stagione agricola, a nord invece l'unit\u00e0 tipica era la \"carucate\" il quale corrispondeva ad un sulungo. Nell'Anglia Orientale utilizzavano invece la \"centena\". In ogni luogo dell'Inghilterra la tassa veniva sempre riscossa dagli sceriffi locali. Alcuni dati di accertamento e di reddito antecedenti la conquista normanna, indicano di un sistema che lo scrittore James Campbell descrisse come \"vecchio, ma non immutabile\". Secondo David Bates, il danegeld era una tassa nazionale sconosciuta nell'Europa occidentale; invece J. A. Green sostiene che il sistema nazionale della tassazione agricola ha dato vita successivamente al danegeld, divenendo la prima forma di tassa a riapparire in Europa occidentale dal crollo dell'Impero romano d'Occidente. Guglielmo I d'Inghilterra utilizz\u00f2 il danegeld come strumento principale per la sottoscrizione delle guerre continentali, cos\u00ec come provvedere agli appetiti reali e ai costi di conquista, piuttosto che per comprare i vichinghi. Lui e i suoi successori imposero il danegeld pi\u00f9 frequentemente rispetto ai precedenti re anglosassoni, con tassi molto alti, come ad esempio quelli del 1084 e 1096 il quale erano il doppio del loro tasso normale. Judith Green afferma che a partire dal 1110, la guerra e il naufragio della Nave Bianca hanno portato ad un ulteriore aumento degli sforzi fiscali. \nNel 1130, Enrico I d'Inghilterra richiedeva ogni anno il danegeld di due scellini. Nello stesso anno, secondo la \"Chronicon ex chronicis\" di Giovanni di Worcester, il re promise di sospendere il danegeld per sette anni, una promessa che venne rinnovata anche dal suo successore Stefano al momento della sua incoronazione ma che poi non mantenne. Nel 1155\u20131156, Enrico II d'Inghilterra riprese ad utilizzare il danegeld ma durante l'anno 1161\u20131162 il danegeld fu registrato su un Pipe rolls e poco dopo la tassa cadde in disuso. L'importanza che ebbe il danegeld per l'Exchequer pu\u00f2 essere valutata con il suo utile di circa \u00a32,400 nel 1129\u20131130, che rappresenta il dieci per cento del totale (\u00a323,000 circa) pagato durante l'anno.\nGiudicato da uno standard assoluto piuttosto che contemporaneo, c'\u00e8 molto da criticare nella composizione del \"Danegeld\" all'inizio del XII secolo: esso si basava su antiche valutazioni della produttivit\u00e0 terriera, vi sono inoltre numerose riduzioni o esenzioni privilegiate, concesse come segno di favore: \"Le esenzioni erano una questione di favore reale e sono state adeguate per far fronte a circostanze mutevoli... in questo modo il \"Danegeld\" divenne uno strumento di tassazione pi\u00f9 flessibile di quanto la maggior parte degli storici potesse mai immaginare\". Nel 1133, Enrico I concesse piene libert\u00e0 fiscali a Londra, inoltre esent\u00f2 alcune tasse come lo \"Scot\", il \"Danegeld\" e il \"Murdrum\". Alla fine del XII secolo, una tassa sui beni mobili, che ha richiesto l'approvazione del Parlamento ha sostituito il danegeld. Il principio del \"non consenso ma esenzione\" ha lasciato posto a quello del consenso ma senza alcuna esenzione.\nAl di fuori dell'Inghilterra.\nFrisia.\nIl primo danegeld riscosso in Frisia fu nel 810. Nello stesso anno, una flotta danese di circa duecento navi sbarc\u00f2 in Frisia, inizialmente saccheggiarono le isole costiere e poi attaccarono anche via terra in cui si scontrarono con i frisoni in tre grandi battaglie dalla quale ne uscirono vittoriosi. Dopo aver sconfitto i frisoni, i danesi richiesero un danegeld al popolo locale. Poco dopo, la notizia giunse a Carlo Magno, che in quel momento era ad Aquisgrana per coordinare una campagna militare contro il re danese G\u00f6ttrik, nel resoconto ricevuto fu scritto che i frisi avevano gi\u00e0 pagato un danegeld di cento libbre d'argento ai danesi. Questi eventi storici sono documentati negli \"Annales Regni Francorum\" e nella \"Vita et gesta Caroli Magni\", entrambe le opere sono dello storico di corte Eginardo al servizio di Carlo Magno, mentre altre due opere conosciute come gli \"Annales Mettenses priores\" e \"Annales Maximiniani\" furono scritte da un autore anonimo chiamato Poeta Saxo. L'importo totale esatto non \u00e8 ancora noto ma senza alcun dubbio \u00e8 stato raccolto attraverso le tasse, come dice Eginardo nella \"Vita et gesta\": \"I danesi vittoriosi imposero un tributo per i vinti, per mezzo di tasse riscossero cento libbre d'argento dai frisi\", in lingua originale: \"Danosque victores tributum victis inposuisse, et vectigalis nomine centum libras argenti a Frisionibus iam esse solutas\".\nNessun altro danegeld fu riscosso in Frisia fino alla fine del regno di Ludovico il Pio che mor\u00ec nel 840. Nel 836 alcuni norreni, dopo aver bruciato Anversa e il mercato di Wintla, accettarono la riscossione di alcuni tributi, la quantit\u00e0 esatta negli \"Annales Fuldenses\" non viene specificata. Nel 837, alcuni vichinghi sbarcarono a Walcheren riuscirono a catturare diversi conti e alte cariche, alcuni di essi furono uccisi mentre i sopravvissuti furono tenuti sotto ostaggio come riscatto. Hanno dunque proceduto ad effettuare un censimento ove potessero, dalla quale incassarono una quantit\u00e0 \"infinita\" di denaro \"di vario tipo\" nei loro forzieri. Successivamente si spostarono sulla terraferma, dove assaltarono Dorestad ed estorsero un grande tributo dalla popolazione locale prima di ripartire. Questo avvenimento \u00e8 documentato negli \"Annales Fuldenses\", \"Annales Bertiniani\", \"Annales Xantenses\" e \"Gesta Hludowici imperatoris\", quest'ultima opera \u00e8 stata scritta da Thegan di Treviri. Nel 846, durante il regno di Lotario I, i vichinghi costrinsero i frisoni a riscuotere un censimento per pagarli. Negli annali di \"Bertiniani\" e \"Xantenses\" \u00e8 stato riportato come Lotario, sebbene consapevole dell'oltraggio, non fu in grado di fermarlo, i vichinghi se ne andarono dalla Frisia carichi di bottino e prigionieri.\nNel 852, circa 250 navi vichinghe gettarono l'ancora al largo della costa della Frisia e chiesero un tributo (di che tipo non \u00e8 noto) che fu pagato dai frisoni. Negli \"Annales Bertiniani\" e nella biografia \"Miracula sancti Bavonis\" di Bavone di Gand riportano che le richieste soddisfarono i vichinghi, quest'ultimi se ne andarono senza devastare il territorio. Queste varie imposizioni vichinghe che furono pagate attraverso la tassazione dei frisoni sono documentate in un registro degli eventi datato all'anno 873. Nello stesso anno, secondo gli annali di \"Fuldenses\", \"Bertiniani\" e Xantenses, il capo vichingo Rodulf Haraldsson invi\u00f2 dei messaggeri ad Eastergoa per chiedere un tributo. I frisoni risposero che le tasse le avrebbero date solamente al loro re, Ludovico II il Germanico e ai suoi figli (Carlomanno, Ludovico III e Carlo III), di conseguenza ci fu una battaglia in cui Rodulf ne rimase ucciso mentre il suo esercito fu sconfitto. Dudone di San Quintino nella sua \"Historia Normannorum\" riporta che Rollone costrinse i frisoni a pagare i tributi, anche se ci\u00f2 \u00e8 altamente improbabile che sia effettivamente avvenuto.\nNel 882, nel Regno dei Franchi Orientali un danegeld fu riscosso dal capo vichingo Godfrid di Frisia da parte dell'imperatore Carlo il Grosso, per porre fine all'assedio di Asselt, nello stesso anno Godfrid si convert\u00ec al cattolicesimo e divenne governante della Frisia. Un altro danegeld, secondo Regino di Pr\u00fcm fu riscosso nel 880, quando una nobil donna Evesa pag\u00f2 una grande somma per il riscatto di suo figlio, il conte Eberardo.\nBretagna.\n\u00c8 molto incerto che un danegeld sia stato effettivamente riscosso nel Ducato di Bretagna. Ovviamente ci furono diversi pagamenti in diverse occasioni, tali pagamenti potevano essere sia di natura monetaria che di oggetti di valore, ma l'imposizione di una tassa sul popolo per pagare un tributo non \u00e8 documentato nelle fonti. \u00c8 pi\u00f9 probabile che in caso di emergenza sia stato riscosso un danegeld per risolvere i problemi locali. Nel 847, il sovrano bretone Nomino\u00eb fu sconfitto tre volte da alcuni danesi prima di entrare in negoziazione con i loro leader di guerra, offrendogli loro grandi doni in modo che potessero lasciare la Bretagna.\nUna prima forma di danegeld che si ebbe in Bretagna probabilmente fu nel 869, evento documentato nella \"Cronaca universale\" di Regino di Pr\u00fcm, in cui Salomone pose fine ad alcune incursioni pagane tramite il pagamento di cinquecento capi di bestiame.\nIl tipo di danegeld pi\u00f9 tradizionale lo si ebbe in due eventi cronologicamente vicini nella contea di Vannes. Secondo un documento nel cartulario dell'abbazia di Redon, il vescovo Courantgenus fu riscattato dalla prigionia vichinga nel 854. Il suo riscatto fu probabilmente compiuto da un pagamento locale. Nel 855, i monaci di Redon dovettero riscattare il conte Pascweten da una simile prigionia, consegnandogli un calice e una patena d'oro, il cui peso complessivo era di sessantasette \"solidi\". Pi\u00f9 tardi Pascwet riusc\u00ec a pagare il riscatto con dei vasi sacri, anche questo pagamento si pu\u00f2 considerare esser riscosso come una sorta di danegeld. Secondo Regino di Pr\u00fcm, nel 873 Pascwet pag\u00f2 un danegeld la cui somma \u00e8 ancora oggi sconosciuta, per assumere dei mercenari vichinghi con cui contrastare il suo avversario politico Gurvant al tempo conte di Rennes per il trono di Bretagna.\nRegno di Lotaringia.\nNella Lotaringia solamente una volta fu riscosso un danegeld. Nel 864, Lotario II riscosse quattro denari da ogni manso del regno, oltre ad un gran numero di bovini, ma soprattutto una grande quantit\u00e0 di farina, vino e birra. La quantit\u00e0 esatta non vi \u00e8 stata riportata, ma sicuramente essa fu pagata per conto di una banda vichinga guidata da Rodulf. \u00c8 stato suggerito che Lotario stesse imitando l'esempio di Carlo il Calvo del 860, quando assold\u00f2 i vichinghi di Weland il fabbro per attaccare quelli accampati sull'isolotto di \"Oscellus\" sulla Senna.\nC'\u00e8 anche una storia raccontata da Dudone di San Quintino nella sua opera \"De moribus et actis primorum Normanniae ducum\" di come Reginardo fu riscattato dalla moglie nel 880 in cambio di tutto l'oro della contea di Hainaut, anche se questa storia \u00e8 probabilmente una leggenda.\nRegno dei Franchi Occidentali.\nIl primo danegeld pagato ai vichinghi nel Regno dei Franchi Occidentali risale all'anno 845 quando, sotto la guida di Ragnar Lothbrok misero sotto assedio Parigi. L'armata vichinga \u00e8 stata comprata per evitare la distruzione della citt\u00e0 attraverso un pagamento massiccio di quasi sei tonnellate d'argento e lingotti d'oro. Nel novembre del 858, un ulteriore \"danegeld\" fu riscosso per comprare Bj\u00f8rn, che nel frattempo aveva devastato la Senna e periferia.\nNel 862, due gruppi di vichinghi, una delle due flotte fu cacciata fuori dalla Senna da Carlo il Calvo, mentre l'altra flotta di ritorno da una spedizione nel Mediterraneo fu assoldata dal duca bretone Salomone per saccheggiare la Valle della Loira. Roberto il Forte nonch\u00e9 marca di Neustria, cattur\u00f2 dodici navi vichinghe, uccise tutti coloro che erano a bordo, alcuni per\u00f2 riuscirono a fuggire al massacro. Successivamente entr\u00f2 in negoziazione con gli ex vichinghi della Senna, li pag\u00f2 6000 libbre d'argento per attaccare Salomone. Lo scopo di questo accordo era quello di impedire a Salomone di assumere nuovi mercenari. Molto probabilmente Roberto doveva riscuotere una grande quantit\u00e0 di tasse per finanziare quello che effettivamente era un danegeld non tributario progettato per tenere i vichinghi al di fuori della Neustria. Il trattato tra i franchi e i vichinghi non dur\u00f2 pi\u00f9 di un anno; quando Salomone nel 863 fece una pace con i vichinghi, quest'ultimi non avendo pi\u00f9 un nemico ripresero a saccheggiare la Neustria.\nRussia.\nIn Russia durante il dominio della Rus' di Kiev, gli slavi a partire dall'anno 859 pagavano un tributo annuale ai vichinghi noto come \"dan\". Il principe Oleg, parente di Rurik, dopo essersi trasferito a Kiev, impose un dan al popolo di Novgorod di 300 \"grivna\" annuali, per la salvaguardia della pace. I pagamenti a Kiev continuarono fino al 1054 con la morte del principe Jaroslav. Quando il principe Oleg fece la sua spedizione contro Costantinopoli nel 907, chiese ai bizantini di pagare un tributo di 12 grivna per uomo, la flotta slava era formata da 2,000 navi, in ogni nave erano stipati 40 uomini, la somma del tributo richiesto ammontava a circa 960,000 griveni. Tuttavia il trattato negoziato tra Oleg e l'imperatore bizantino Leone VI prevedeva che la quota da pagare per ogni uomo era di un singolo grivna\".\"\nEredit\u00e0.\nNella letteratura.\nWilliam Shakespeare ha fatto riferimento al tributo danese con una delle sue opere pi\u00f9 celebri, Amleto, durante la scena in cui \"Re Claudio parla della follia del principe Amleto\":\nIl danegeld \u00e8 anche il soggetto di una poesia di Rudyard Kipling, le cui frasi pi\u00f9 famose recitano che: \"una volta che pagherai il danegeld, non ti sbarazzerai mai del danese\". La poesia si conclude dicendo che:\nNel 1991, la musicista filk Leslie Fish, compose una canzone dedicata alla poesia di Kipling, che racchiuse nel suo album \"The Undertaker's Horse\".\nNella politica.\nNel Regno Unito, il termine \"danegeld\" si riferisce ad un avviso generale o a una critica di un qualsiasi pagamento coercitivo, in termini monetari. Ad esempio, come menzionato nella Camera dei comuni durante la discussione sull'accordo di Stormont:\nPer sottolineare il punto, le persone spesso citano \"Dane-Geld\", la poesia di Kipling, in particolare i due suoi versi pi\u00f9 famosi. Ad esempio, il giornalista britannico Tony Parsons ha citato la poesia al \"Daily Mirror\", quando critic\u00f2 \"la Repubblica\" per aver scritto: \"Il riscatto \u00e8 stato pagato e non c'\u00e8 niente di cui vergognarsi\", in risposta all'annuncio che il governo italiano aveva pagato un milione di dollari per il rilascio di due ostaggi in Iraq, l'avvenimento accade il 4 ottobre 2004.\nIn Gran Bretagna, il termine \u00e8 spesso accoppiato con l'esperienza vissuta durante la seconda guerra mondiale, la politica dell'appeasement tra Neville Chamberlain e Adolf Hitler. Il 22 luglio 1939, due quotidiani inglesi, il \"Daily Telegraph\" e il \"News Chronicle\", riferirono che Robert Hudson del Dipartimento del Commercio d'Oltremare aveva visitato l'ambasciata tedesca a Londra due giorni prima, di incontrare l'ambasciatore tedesco Herbert von Dirksen e Helmuth Wohlthat dell'Organizzazione che si occupava del piano quadriennale nazista, per offrire alla Germania un enorme prestito dal valore di centinaia di milioni di sterline in cambio di non invadere la Polonia. La reazione dei media alla proposta del prestito di Hudson fu estremamente negativa, tanto che i giornali soprannominarono il piano di Hudson come \"pagare il \"Danegeld\"\". Dopo la grande umiliazione di Hudson, Chamberlain annunci\u00f2 alla Camera dei comuni che Hudson aveva agito di sua iniziativa, la Gran Bretagna non avrebbe mai offerto alla Germania nessun prestito come soluzione alla crisi del corridoio di Danzica."}
{"id": "1078855", "revid": "92723", "url": "https://it.wikipedia.org/wiki?curid=1078855", "title": "Teudi", "text": "Origine.\nNobile di origine ostrogota, tutore del precedente re Amalarico, in quanto uomo di fiducia del nonno di Amalarico, il re degli Ostrogoti Teodorico il Grande. I suoi nipoti divennero re degli Ostrogoti e re d'Italia, Ildibaldo dal 540 al 541 e Totila (chiamato anche Baduila) dal 541 al 552.\nBiografia.\nAlla morte di Amalarico, nel 531, l'ultimo discendente maschio della dinastia dei Balti (discendenti da Balta), fu eletto re Teudi, che aveva sposato una ispano-romana molto ricca, proprietaria, secondo Procopio, di oltre 2000 tra schiavi e dipendenti.\nIl suo primo atto fu di trasferire la capitale del regno da Narbona a Barcino (l'attuale Barcellona), in quanto i Franchi premevano sulla Settimania e l'avevano occupata quasi tutta. In quello stesso anno (531) i Franchi erano penetrati attraverso i Pirenei e avevano raggiunto la Cantabria e nel 532 si erano annessi un piccolo territorio ed alcune cittadine nella zona di B\u00e9ziers (Settimania).\nNel 533 Childeberto I, unite le sue forze a quelle del fratello Clotario I, invase la Navarra, occup\u00f2 Pamplona e mise sotto assedio Saragozza. Allora Teudi corse in aiuto alla citt\u00e0 con due eserciti (uno comandato da lui, ed uno da comandato da Teudiselo); i Franchi, al suo arrivo, si ritirarono verso i Pirenei, dove furono sconfitti dalla sua armata, mentre Teudiselo, corrotto dai Franchi, non intervenne nella battaglia e permise ai Franchi di ritirarsi indisturbati, carichi di bottino.\nAlleato degli Ostrogoti, si alle\u00f2 anche con i Vandali del re Gelimero, da cui, nel 534 ottenne la citt\u00e0 di Ceuta.\nDifese Ceuta dagli attacchi Bizantini, quando questi ultimi invasero la costa africana (534-535). Nel 541, per\u00f2, attaccato dai re Franchi Clotario I e Childeberto I, che arrivarono ad assediare, per quarantanove giorni, Pamplona e Saragozza, non pot\u00e9 correre in difesa di Ceuta, che, accerchiata sia da terra che dal mare, cadde in mano bizantina nel 542.\nMolto probabilmente, spost\u00f2 la capitale da Barcino a Toledo.\nDurante il suo regno furono emanate le uniche leggi, dal tempo di Eurico. Leggi promulgate ed esposte, nel novembre 546, nel palazzo di Toledo, che ricalcavano in parte le vecchie leggi ispano-romane.\nFu assassinato in uno dei palazzi reali o di Barcellona o di Siviglia, o molto pi\u00f9 probabilmente di Toledo, nel 548, da un Goto che si faceva passare per pazzo.\nDiscendenza familiare.\nNon si hanno precise notizie su eventuali figli avuti dalla ricca moglie ispano-romana.\nPer\u00f2, secondo lo storico Procopio, Teudi aveva una sorella, che aveva due figli:"}
{"id": "1078858", "revid": "124153381", "url": "https://it.wikipedia.org/wiki?curid=1078858", "title": "Dora Moroni", "text": "Biografia.\nGli inizi.\nNata a Ravenna il 14 dicembre 1954, partecipa fin da piccola a vari concorsi canori, vincendo il primo ad 8 anni, nella citt\u00e0 natale. Nel 1974 partecipa alla trasmissione musicale di piazza \"Rally canoro\", e conosce Corrado. L'anno seguente posa per un servizio fotografico su una rivista in Spagna, paese nel quale pare avviarsi alla carriera di attrice, quando Corrado le offre di affiancarlo nella prima edizione (1976-1977) di \"Domenica in\". Il nuovo programma \u00e8 un grande successo, con punte di 18 milioni di spettatori e la Moroni, per volere dello stesso Corrado (che \u00e8 anche coautore di 2 sue canzoni, oltre che ideatore della trasmissione) interpreta per la prima volta il ruolo di valletta \"parlante\": presenta, recita, canta, balla. E tra l'altro, \u00e8 l'interprete della sigla di chiusura, nella seconda parte del primo anno di messa in onda, \"Ma...se...\", che ha lo stesso Corrado tra gli autori. Nello stesso periodo recita anche in fotoromanzi ed in uno sceneggiato televisivo.\nNel corso della seconda edizione, lascia temporaneamente il programma per dedicarsi alla carriera di cantante. Nello stesso 1977 pubblica il suo secondo 45 giri \"Soli\", e partecipa al Festival di Sanremo 1978 con il brano \"Ora\" (scritto da Donatella Rettore), che non si classifica tra i 9 finalisti. In quel periodo viene sostituita per qualche mese dalla bresciana Patrizia Giugno, che muore improvvisamente a soli 21 anni, il 25 marzo 1978, a causa di una trombosi, venendo a sua volta sostituita dall'olandese Isabella Goldman. Poi riprende il posto di valletta, che mantiene per 13 puntate fino al termine della stagione. \u00c8 ancora interprete della sigla del programma, stavolta quella di chiusura, \"Che facciamo stasera?\", ed esce il suo primo LP intitolato \"Dora Moroni in...\", che promuove all'interno del programma stesso.\nNello stesso anno \u00e8 protagonista dello spot pubblicitario di un dentifricio. La sua popolarit\u00e0 \u00e8 oramai altissima ed \u00e8 probabilmente in questo periodo la soubrette pi\u00f9 amata della televisione italiana e sembra destinata ad un crescente successo. Nell'estate dello stesso anno \u00e8 impegnata nello spettacolo itinerante \"Rally canoro\", sempre al fianco di Corrado.\nL'incidente (1978).\nLa notte del 13 luglio 1978 a 23 anni, rimane vittima di un incidente automobilistico, al rientro a Roma dopo uno spettacolo con lo stesso Corrado, il quale sull'autostrada Roma-Civitavecchia perde il controllo della propria Lancia Gamma: la Moroni viene sbalzata fuori dal finestrino. L'incidente, che la fa rimanere in coma per sei settimane, la costringer\u00e0 ad una lunghissima convalescenza. Le funzioni del linguaggio rimarranno in parte compromesse, rendendole impossibile continuare la carriera. La degenza ospedaliera durer\u00e0 nove mesi, durante i quali viene anche operata alla gola per ridarle l'uso della parola.\nGli anni ottanta e la relazione con Christian.\nTorna in televisione nei primi anni ottanta, ospite di alcune trasmissioni, e nel 1983 pubblica il 45 giri \"Buona giornata\". In quel periodo, \u00e8 talvolta accompagnata in scena dalla madre, che ha lasciato il suo posto di lavoro per aiutare la figlia nel recupero fisico. Tra i vari programmi televisivi ai quali la Moroni prende parte va citato \"Pronto, Raffaella?\", dove nel 1984 presenta il sopracitato singolo.\nNel 1985, ospite del settimanale \"TV Sorrisi e Canzoni\", conosce il cantante Christian. Nel 1986 i due si sposano, e vanno a vivere a Milano. Nel 1987 la coppia ha un figlio, Alfredo, che li render\u00e0 nonni nel 2008. Con il marito incide un brano, \"Chi siamo noi\", nel 1995. La coppia si separa nel 1997 e nello stesso anno la Moroni perde la sorella Mary, che come la madre era stata una figura di grande aiuto nel suo recupero.\nRipresa dell'attivit\u00e0 televisiva.\nDopo la separazione, torna a vivere a Ravenna. Nel 1997 \u00e8 ospite di una trasmissione su Telemontecarlo, dove riceve in diretta una telefonata di Corrado: i due non si sentivano da tempo. Nel 2006 torna a \"Domenica in...\" con un suo spazio musicale, a 30 anni esatti dall'esordio e 28 dalla sua ultima apparizione come valletta, grazie all'iniziativa di Mara Venier. Il 15 aprile 2011 \u00e8 ospite a \"La vita in diretta\", dove si esibisce cantando con l'ex marito Christian. L'8 febbraio 2015 \u00e8 ospite a \"Domenica Live\" su Canale 5, dove viene intervistata sulla sua vita da Barbara D'Urso e dove incontra di nuovo Christian, con cui d\u00e0 vita a un siparietto familiare.\nIl 10 gennaio 2016 torna ospite dalla D'Urso con il marito, la nuora e la nipote; e di nuovo il 22 gennaio 2017, sempre con il marito, per parlare della sua vita e della mancanza della mamma, venuta a mancare il mese prima. Il 21 giugno 2020 \u00e8 ospite a \"Live - Non \u00e8 la D'Urso\" e racconta di aver perso la causa contro un ospedale e un dottore a seguito di un intervento chirurgico all'occhio non andato a buon fine, con conseguente condanna pecuniaria di circa 35.000 euro. Dichiara anche che non ha il denaro necessario ed \u00e8 quindi costretta a vendere la sua casa, che ha ricevuto in eredit\u00e0 da sua madre."}
{"id": "1078860", "revid": "21079", "url": "https://it.wikipedia.org/wiki?curid=1078860", "title": "Icosidodecaedro tronco", "text": ""}
{"id": "1078863", "revid": "3115", "url": "https://it.wikipedia.org/wiki?curid=1078863", "title": "ASLR", "text": "La ASLR (Address Space Layout Randomization, casualizzazione dello spazio degli indirizzi) \u00e8 una misura di protezione contro buffer overrun e exploit che consiste nel rendere (parzialmente) casuale l'indirizzo delle funzioni di libreria e delle pi\u00f9 importanti aree di memoria. In questo modo un attacco informatico che cerca di eseguire codice malevolo su un computer \u00e8 costretto a cercare gli indirizzi del codice e dei dati che gli servono prima di poterli usare, provocando una serie di crash del programma vettore (infettato o apertamente malevolo).\nNormalmente, se durante l'esecuzione di codice si accede a una struttura dati con l'indirizzo sbagliato si ottengono dati errati, e se si chiama una funzione con l'indirizzo errato si provoca una eccezione, che porta alla terminazione del programma da parte del sistema operativo; un programma malevolo sfrutter\u00e0 per\u00f2 l'eccezione generata (legittimamente: non \u00e8 possibile n\u00e9 consigliabile impedire ai programmi di generare eccezioni) per tenere traccia di quale tentativo \u00e8 fallito, raccogliendo cos\u00ec sempre maggiori informazioni ad ogni fallimento, fino a conoscere prima o poi con precisione l'indirizzo di memoria delle risorse che gli servono. Questa attivit\u00e0 di raccolta di informazioni genera per\u00f2 una serie ripetuta di crash del programma in questione, che \u00e8 quindi ben visibile all'utente o ai programmi antivirus.\nEfficacia.\nQuesta tecnica \u00e8 tanto pi\u00f9 efficace quanto pi\u00f9 l'indirizzo delle librerie, dello stack, dello heap e delle varie strutture dati di sistema \u00e8 variabile; in genere per\u00f2 \u00e8 possibile variare tali indirizzi solo entro un certo spazio, o perch\u00e9 devono essere allineate all'inizio di una pagina di memoria, o perch\u00e9 devono risiedere in una particolare zona della memoria.\n\u00c8 presente in Windows Vista, Windows 7, Mac OS X Leopard (in modo non completo), OS X Snow Leopard, OS X Lion, iOS 4.3 e in alcune distribuzioni di Linux, oltre che in OpenBSD. Tale tecnica consiste nel caricare in memoria programmi e librerie a indirizzi casuali; in questo modo l'attaccante \u00e8 obbligato a indovinare dove potrebbe essere la funzione che egli ha deciso di attaccare. Un attacco effettuato usando una previsione errata generalmente manda in crash l'applicazione oggetto dell'attacco stesso, trasformando cos\u00ec un attacco che mirava a eseguire codice potenzialmente maligno sulla macchina bersaglio in un semplice attacco di tipo \"denial of service\". L'ASLR \u00e8 ovviamente molto pi\u00f9 efficace sulle macchine a 64 bit che hanno uno spazio degli indirizzi molto pi\u00f9 grande delle macchine a 32 bit. Le macchine a 32 bit rendono disponibili solo 16 bit da modificare casualmente."}
{"id": "1078868", "revid": "117515972", "url": "https://it.wikipedia.org/wiki?curid=1078868", "title": "Storia dei tredici", "text": "Storia dei tredici (\"Histoire des treize\") \u00e8 un romanzo di Honor\u00e9 de Balzac pubblicato tra il 1833 e il 1839, riunendo in un unico libro tre sue novelle: \"Ferragus\", \"La duchessa de Langeais\" e \"La ragazza dagli occhi d'oro\". L'opera apre le \"Scene della vita parigina\" (\"Sc\u00e8nes de la vie parisienne\"), il terzo ciclo narrativo dell'ambiziosa serie de \"La Com\u00e9die humaine\".\nAll'interno dell'opera, l'autore fa la presentazione ufficiale di un gruppo di amici di diverse origini sociali, che si contraddistinguono per differenti ideali politici, visioni del mondo e obiettivi, ma che al tempo stesso sono legati tra loro da un patto non scritto di mutuo soccorso. \nLa vita di tali personaggi si evolve in molti altri libri che compongono la celeberrima serie balzachiana, (tra cui \"Illusioni perdute\" e \"Pap\u00e0 Goriot\"), ed essi intervengono nelle vicende o anche solo appaiono in quelle scene di vita sociale che Balzac amava tanto descrivere. \nI tredici personaggi appaiono nella letteratura balzachiana giovanissimi e con pochi mezzi, alla ricerca di soddisfazione dei propri ideali e desideri. Nel corso di tutti i libri alcuni raggiungono i loro obiettivi, altri periscono, ma resta incrollabile la fiducia e l'alleanza che li lega, riempiendo i libri balzachiani di episodi di manifestazione di dedizione e coraggio grandissimi."}
{"id": "1078873", "revid": "22475", "url": "https://it.wikipedia.org/wiki?curid=1078873", "title": "Badia di Tiglieto", "text": "Labbazia di Santa Maria alla Croce, pi\u00f9 comunemente conosciuta come Badia di Tiglieto, \u00e8 un luogo di culto cristiano cattolico situato all'interno del comune di Tiglieto, nella citt\u00e0 metropolitana di Genova.\nRisale al XII secolo ed ha ospitato la prima comunit\u00e0 di monaci cistercensi al di fuori della Francia. Il sito storico \u00e8 famoso per il suggestivo paesaggio che lo circonda: il Parco naturale regionale del Beigua, riconosciuto dall\u2019UNESCO come Global Geopark. L'abbazia \u00e8 ora propriet\u00e0 della famiglia Salvago Raggi e gestita dall'associazione \"Amici della Badia\u201d.\nStoria.\nLa costruzione.\nL'abbazia fu fondata il 18 ottobre del 1120 da una comunit\u00e0 di monaci provenienti dalla localit\u00e0 francese di La Fert\u00e8, dando cos\u00ec origine alla prima comunit\u00e0 cistercense in Italia. Non si \u00e8 conservata una carta di fondazione indicante data e fondatore, ma la datazione \u00e8 comunque presumibile da documenti scritti nel periodo seguente, dai quali si \u00e8 potuto dedurre anche i nomi dei principali fondatori e finanziatori, come quello di Anselmo del Bosco.\nLa provenienza dei monaci fondatori pu\u00f2 essere considerata una delle ragioni per cui lo stile architettonico della struttura si avvicina molto a quello francese.\nL'edificio principale fu costruito dove tempo prima sorgeva il monastero benedettino di san Colombano, fondato dai monaci dell'abbazia di San Colombano di Bobbio. L'abbazia fu ufficialmente riconosciuta nel 1132 da papa Innocenzo II.\nI cistercensi.\nI monaci cistercensi provenienti dall'abbazia di La Fert\u00e8 furono guidati dall'abate Pietro, il quale fond\u00f2 e condusse la badia di Tiglieto. Il richiamo a Maria e alla croce del nome dell'abbazia si collega direttamente con alcuni dei principali elementi dell\u2019ordine cistercense, che fu fondato, costruendo il primo monastero, nel 1098 in Francia, a Citeaux, dal quale deriva il nome dell\u2019ordine. I monaci cistercensi, detti anche \"monaci bianchi\" per il loro abito bianco, basano il proprio stile di vita sull'allontanamento dal mondo, sul lavoro manuale, sulla preghiera e sulla spiritualit\u00e0, contraddistinguendosi da molte altre abbazie che spesso, all'epoca, decadevano in corruzione. Lo stile di vita segue in modo molto severo la Regola di san Benedetto. Il movimento monastico fu riconosciuto e approvato da papa Callisto III nel 1119, con la condizione che tutte le comunit\u00e0 cistercensi dovessero essere economicamente autosufficienti.\nTra le varie occupazioni dei monaci durante il loro soggiorno in val d'Orba la pi\u00f9 conosciuta \u00e8 l'agricoltura. Sfruttando il terreno fertile e ricco di risorse della valle, la comunit\u00e0 religiosa inizi\u00f2 la produzione di vari prodotti alimentari o generalmente provenienti dalle loro coltivazioni. I monaci si impegnarono molto anche nella bonificazione dei boschi della zona e crearono un'agricoltura forestale. Infatti, in un documento risalente al 1127, il marchese di Gavi Guido cedette il bosco di Rovereto (probabilmente vicino ad Alessandria) ai monaci.\nTra gli abati della badia vi fu il cistercense Gerardo da Sessa, in un periodo tra il 1203 e il 1210, futuro cardinale e arcivescovo di Milano.\nEpoche e contesti esterni.\nIl terreno sul quale l'abbazia fu fondata venne donato dalla famiglia dei Obertenghi e altre famiglie possidenti grandi terreni nella zona. Nel corso degli anni la badia venne rovinata da conflitti di interessi da parte di persone che volevano impossessarsi dei terreni resi fertili dal duro lavoro dei monaci.\nNel 1635 la badia fu affidata al cardinale Lorenzo Raggi in enfiteusi perpetua (gli furono dati sulla propriet\u00e0 gli stessi diritti del proprietario). Durante la permanenza della famiglia Raggi la badia venne sottoposta a grandi trasformazioni, tra cui lo spostamento del convento al piano superiore e la sua trasformazione in abitazione, la sostituzione della copertura a capriate di legno con una volta a botte e le volte a crociera per le navate laterali. Durante questo periodo nell'abbazia soggiorn\u00f2 san Bernardo e si combatt\u00e9 un'importante battaglia tra Genovesi e Austriaci. La famiglia dei Raggi intervenne anche in tutta l\u2019area circostante; una delle azioni pi\u00f9 importanti fu la deviazione del corso del fiume Orba, con l'obiettivo di fermare i continui allagamenti della piana. Anche la ricostruzione del ponte romanico realizzato in serpentino, il quale oggi viene considerato monumento dalla vista suggestiva, viene attribuita alla famiglia.\nLe ultime operazioni di restauro, terminate nel settembre 2016, comportarono la sistemazione e la ricomposizione del chiostro e degli affacci che lo caratterizzano e la rifinitura delle precedenti azioni di restauro.\nStruttura.\nDecorazioni interne.\nDue delle sale pi\u00f9 suggestive del complesso sono le sale \"Armarium\" e \"Capitolare\", il soffitto delle quali \u00e8 sostenuto da imponenti colonne caratterizzate da capitelli ottagonali.\nLa maggior parte degli arredi interni \u00e8 stata spostata nella chiesa parrocchiale di San Bernardo e Santa Maria Assunta di Casavecchia, tra cui i due antichi confessionali in legno, due acquasantiere a forma di conchiglia sorrette da una testa d\u2019angelo e la croce trilobata, che ora si trova a lato dell\u2019altare maggiore, la quale riporta un giglio di Firenze, che fa pensare ad un ipotetico un dono ai marchesi Raggi da parte della famiglia dei Medici.\nStruttura esterna e dintorni.\nL'abbazia, formata da chiesa e convento, \u00e8 circondata dal paesaggio suggestivo della val d\u2019Orba, che vede molti platani e cedri secolari nel proprio territorio.\nLa struttura originale risalente al medioevo \u00e8 stata completamente stravolta. Quella che un tempo era l\u2019entrata principale della chiesa ora \u00e8 posta sul lato di ponente della struttura, circondata da un muro di mattoni. L\u2019attuale ingresso si trova sul lato di levante, \u00e8 composto da una porta con stipiti e arco in conci di pietra bianca e nera, probabilmente provenienti da Genova.\nNonostante i vari rinnovamenti ai quali la badia \u00e8 stata sottoposta, \u00e8 ancora possibile scorgere vari simboli. Nelle chiavi di volta, per esempio, spicca il Nodo di Salomone.\nNon lontano dalla badia sorge il ponte a cinque arcate che attraversa il fiume Orba. A un estremo del ponte si trova un vecchio rovere, chiamato \"quercia di Napoleone\", che \u00e8 stato dichiarato albero monumentale dall'allora Corpo forestale dello Stato. Il nome deriva dall'incisione che forma la lettera \"N\" sulla corteccia, prova del fatto che il condottiero francese Napoleone Bonaparte pass\u00f2 su quel ponte e lasci\u00f2 il marchio.\nParco naturale.\nNei vicini dintorni dell\u2019abbazia, si trova un itinerario escursionistico ad anello, ideale per escursionisti e biker. Il percorso si estende sulla piana antistante all\u2019abbazia e ripercorre la fitta rete di sentieri e mulattiere create, in parte, dai monaci. Lungo il percorso \u00e8 possibile osservare boschi di conifere, radure e castagneti da frutto. Pi\u00f9 avanti si passeggia sulle sponde del fiume Orba e se ne possono osservare le suggestive gole da punti rialzati. Il percorso termina con la quercia di Napoleone. \nIl parco, inoltre, ospita numerose specie di flora e fauna, che ne alzano il valore a livello di biodiversit\u00e0. La posizione geografica insolita del parco (sul mare ma con alti rilievi) favorisce la formazione di un clima con frequenti cambiamenti improvvisi e differenze tra territori vicini."}
{"id": "1078876", "revid": "287204", "url": "https://it.wikipedia.org/wiki?curid=1078876", "title": "Il prodigioso Maurice e i suoi geniali roditori", "text": "Il prodigioso Maurice e i suoi geniali roditori (\"The Amazing Maurice and his Educated Rodents\", 2001) \u00e8 il 28\u00b0 romanzo della serie del Mondo Disco di Terry Pratchett. \u00c8 il primo libro ambientato nel Mondo Disco che sia diretto ai ragazzi. Il successivo \u00e8 \"L'intrepida Tiffany e i Piccoli Uomini Liberi\" (\"The Wee Free Men\") (2003). \nTrama.\n\"Maurice\" \u00e8 un gatto parlante. I \"suoi\" roditori sono una trib\u00f9 di topi parlanti. Il ragazzo che li accompagna ha un piffero con s\u00e9 (e siamo in un mondo dove esiste una gilda di pifferai magici). La ragazza che incontrano \u00e8 \"molto\" previdente e si porta dietro di tutto, ma, soprattutto, ama le belle storie. E questa \u00e8 per l'appunto una storia.\nCuriosit\u00e0.\nMaurice viene citato per la prima volta nell'undicesimo libro della serie del Mondo Disco: Il tristo mietitore. Qui, in un dialogo tra alcuni maghi dell'Universit\u00e0 Invisibile, si fa riferimento a come sia stato scoperto il suo ennesimo tentativo di truffa.\n\"Ha funzionato anche a Quirm e a Sto Lat. E l'avrebbe fatta franca anche a Pseudopolis se qualcuno non l'avesse riconosciuto. Il cosiddetto Maurice il Magnifico e i suoi Roditori Ammaestrati!\""}
{"id": "1078884", "revid": "1605525", "url": "https://it.wikipedia.org/wiki?curid=1078884", "title": "Splendente come una padella", "text": "\"Splendente come una padella (Brillant comme une casserole)\" \u00e8 una raccolta di quattro racconti brevi della scrittrice belga Am\u00e9lie Nothomb, illustrati da Kikie Cr\u00eavec\u0153ur e pubblicata per la prima volta nel 1999.\nI racconti contenuti sono:"}
{"id": "1078886", "revid": "991694", "url": "https://it.wikipedia.org/wiki?curid=1078886", "title": "Hobson Gamgee", "text": ""}
{"id": "1078888", "revid": "991694", "url": "https://it.wikipedia.org/wiki?curid=1078888", "title": "Forino Manoverde", "text": ""}
{"id": "1078899", "revid": "327794", "url": "https://it.wikipedia.org/wiki?curid=1078899", "title": "Eudemonismo", "text": "Leudemonismo \u00e8 la dottrina morale che riponendo il bene nella felicit\u00e0 (\"eudaimonia\") la persegue come un fine naturale della vita umana.\nDall'eudemonismo va distinto l'edonismo che si propone come fine dell'azione umana il \u00abconseguimento del piacere immediato\u00bb inteso come godimento (come pensava la scuola cirenaica di Aristippo) o come assenza di dolore (secondo la concezione epicurea)..\nEtimologia.\nIl termine deriva dal greco \u03b5\u1f50\u03b4\u03b1\u03b9\u03bc\u03bf\u03bd\u03b9\u03c3\u03bc\u03cc\u03c2 (\"eudaimonism\u00f2s\"), da \u03b5\u1f50\u03b4\u03b1\u03b9\u03bc\u03bf\u03bd\u03af\u03b1 (\"eudaimon\u00eca\"), composto di \"bene\" (\u03b5\u1f56 \"\u00e8u\") e \"spirito guida- sorte\" (\u03b4\u03b1\u03af\u03bc\u03c9\u03bd \"d\u00e0im\u014dn\"), termine associabile anche a \"essere divino\", \"genio\", \"spirito guida\"' o \"coscienza\"..\nIn senso lato \"eudemonia\" vuol dire \"essere in compagnia di un buono spirito\".\nStoria del concetto.\nPresso gli antichi greci e latini la parola, nell'uso comune, poteva essere intesa nel senso che si considerava \"felice\" chi per fortuna possedeva dovizia di beni materiali (\"olbios\" in greco, \"felix\" in latino) oppure chi poteva godere di uno stato d'animo, tutto interiore e spirituale, che rendeva sereno chi lo provasse (\"eudaimonia\" in greco, \"beatitudo\" in latino).\nFilosofia antica.\nI presocratici.\nI poeti e i tragediografi antichi ritenevano che fosse impossibile all'uomo il raggiungimento della felicit\u00e0: questa concezione permase nei filosofi del V secolo a.C., che trascurarono il tema della felicit\u00e0, trattandolo solo incidentalmente.\nAnassagora, a un tale che gli domandava chi fosse felice, rispose volendo esaltare l'ideale di una vita parca: \u00abNessuno di quelli che tu ritieni felici, ma lo troverai in quel numero il quale da te viene ritenuto tra gli infelici.\u00bb\nPer Eraclito, anche se gli uomini avessero ottenuto tutto quello che desiderano non sarebbero felici; ed aggiungeva Alberto Magno: \u00abEraclito ha detto che se la felicit\u00e0 risiedesse nei piaceri corporali, diremmo che i buoi sono felici quando hanno dei ceci da mangiare.\u00bb\nSofisti e Socrate.\nGorgia rivela il segreto della sua lunga vita serena affermando che \u00abNon ho mai fatto niente per cercare il piacere\u00bb ma Isocrate precisa che la sua felicit\u00e0 dipendeva dal fatto che \u00ab...non si spos\u00f2 mai, non ebbe figli e fu dunque esonerato da questa incombenza dispendiosa e incessante.\u00bb\nPer i sofisti dunque la felicit\u00e0, intesa come tranquillit\u00e0 materiale, era conseguenza di una vita agiata tutta egoisticamente dedicata a se stessi..\nIn Socrate l'eudemonia richiamava la presenza del \"buon\" (\u03b5\u1f56) \"d\u00e0imon\" (\u03b4\u03b1\u03af\u03bc\u03c9\u03bd) o spirito-guida che lo assisteva spesso in ogni sua decisione.\nCosa fosse il \"daimon\" per Socrate \u00e8 stato variamente interpretato: con questo termine, secondo Paolo De Bernardi, egli sembrava indicare l'autentica natura dell'anima umana, la sua ritrovata coscienza di s\u00e9. Mentre per Gregory Vlastos il \"d\u00e1im\u014dn\" inviava i suoi segni al fine di stimolare la ragione di Socrate a fare la scelta pi\u00f9 adatta. Giovanni Reale seguendo Vlastos ritiene che il \"d\u00e1im\u014dn\" in Socrate esprimeva il sommo grado dell'ironia socratica anche nella dimensione religiosa.\nComunque gli autori concordano che nella concezione socratica era prevalente l'elemento dell'interiorit\u00e0 riferito all'eudemonia, cio\u00e8 la felicit\u00e0, la serenit\u00e0 interiore era l'effetto di un comportamento razionale indirizzato alla virt\u00f9.\n\u00c8 questo il cosiddetto intellettualismo etico di Socrate, che sosteneva che l'unica causa possibile del male era l'ignoranza del bene \u00ab\"So invece che commettere ingiustizia e disobbedire a chi \u00e8 migliore di noi, dio o uomo, \u00e8 cosa brutta e cattiva. Perci\u00f2 davanti ai mali che so essere mali non temer\u00f2 e non fuggir\u00f2 mai quelli che non so se siano anche beni.\"\u00bb ma una volta conosciuto il bene, non era possibile astenersi dall'agire moralmente realizzando il bene che era di per s\u00e9 \"piacevole\" in quanto generava la \"eudemonia\", la serenit\u00e0 dell'animo.\nIl male dunque si operava perch\u00e9 per ignoranza lo si scambiava con il bene che non poteva tuttavia essere stabilito a priori una volta per tutte, ma occorreva ricercarlo ininterrottamente confrontandosi con gli altri tramite il dialogo. Nel \"Gorgia\" di Platone, Socrate afferma che \u00abchi \u00e8 onesto e buono, uomo o donna che sia, \u00e8 felice, e che l\u2019ingiusto e malvagio \u00e8 infelice\u00bb. Platone contrappose la scienza etica socratica sia alla Sofistica che alla religiosit\u00e0 tradizionale di Omero e Esiodo. La felicit\u00e0 viene identificata con uno stato interiore dell'anima, che si oppone alla proiezione dell'eroe epico su tutto ci\u00f2 che \u00e8 esterno alla coscienza: onore, potere, gloria, beni materiali, famiglia e numerosit\u00e0 della prole.\nGli esponenti della prima Patristica riconobbero in Socrate un precursore non cristiano del Cristianesimo, ispirato dal dono divino della ragione naturale. Ci\u00f2 si manifest\u00f2 nella sua scienza etica e nel suo martirio.\nPlatone.\nLa felicit\u00e0 per Platone consiste nella ricerca del Bene e del Bello: ma una volta raggiunti questi scopi, tramite un'educazione che porta alla saggezza, intesa come capacit\u00e0 di distinguere il vero bene e il vero bello dai falsi beni, e una volta soddisfatto il desiderio di felicit\u00e0, questa svanisce se non sorge un altro desiderio.\nLa morale individuale allora non \u00e8 sufficiente per il conseguimento della felicit\u00e0 che deve essere invece garantita dallo Stato guidato dai filosofi che soli sono in grado di creare le condizioni propizie per la felicit\u00e0 dei cittadini.\nAristotele.\nAristotele s'inserisce tra gli autori che come Platone identificavano la felicit\u00e0 con la virt\u00f9, ma rende il concetto meno rigido aggiungendovi la considerazione di \u00abvita attiva secondo virt\u00f9 e in modo completo\u00bb, cos\u00ec da considerare validi per essere felici anche i \u00abbeni esterni\u00bb. \u00abAnche Solone defin\u00ec in modo senz'altro esatto gli uomini felici dicendo che sono coloro che sono stati forniti nella giusta misura dei beni esteriori e che hanno compiuto le azioni pi\u00f9 belle e sono vissuti nella moderazione\u00bb\nPer Aristotele la felicit\u00e0 era dunque la conseguenza di un atteggiamento razionale che portasse alla moderazione, che cio\u00e8 permettesse di distinguere \"il giusto mezzo\" tra opposti comportamenti estremi: cos\u00ec ad esempio pu\u00f2 dirsi di possedere la virt\u00f9 del coraggio chi si tiene nel mezzo tra gli estremi della vilt\u00e0 e della temerariet\u00e0. Dato che il giusto mezzo si identificava con la virt\u00f9, anche per Aristotele la vita virtuosa portava alla felicit\u00e0.\nLa felicit\u00e0 \u00e8 infatti \u00abun bene comune, partecipabile da tutti coloro che non sono negati alla virt\u00f9\u00bb.\nOra tutti desiderano la felicit\u00e0 \u00abdi per se stessa e mai per qualche altro fine\u00bb ma in che consiste veramente la felicit\u00e0? \u00ab...la moltitudine non la definisce allo stesso modo dei sapienti. Certuni la considerano una delle cose visibili e manifeste come la ricchezza, il piacere o l'onore...anzi spesso lo stesso individuo la considera una cosa diversa.\u00bb\nLa felicit\u00e0, rispondeva Aristotele, consiste nel realizzare la propria natura e, poich\u00e9 l'essenza dell'uomo sono la ragione e la virt\u00f9, egli non potr\u00e0 mai essere felice senza essere razionale e virtuoso, cio\u00e8 saggio.\nDopo aver elencato molte virt\u00f9, conclude [Ethic. 10, 8] affermando che l\u2018ultima felicit\u00e0 consiste nella conoscenza dei supremi intelligibili, appartiene alla virt\u00f9 della sapienza, da lui considerata [Ethic. 6, 7] la prima delle scienze speculative (\"Summa th.\", \"quaestio\" 88, arg. 88, a1, 5).\nCirenaici e cinici.\nPer i Cirenaici la felicit\u00e0 consisteva invece nell'edonismo, cio\u00e8 nel conseguimento del piacere attuale, del piacere \"in movimento\", cinetico, ben diverso da quello \"stabile\", \"catastematico\" di Epicuro. In questo senso pi\u00f9 che a Socrate essi si rifacevano a Protagora, il sofista secondo cui l'uomo \u00e8 in continuo diretto contatto sensibile con la realt\u00e0, dinamica per sua natura, e, a seconda che questa sia nei vari momenti \"lieve\" o \"aspra\", ne conseguiva \u1f21\u03b4\u03bf\u03bd\u03ae (edon\u00e9 - piacere) o \u03cc\u03c0\u03bd\u03bf\u03c2 (opnos - dolore).. Aristippo immaginava il piacere come il movimento o l'ondeggiamento di un leggero vento, mentre il dolore era come una bufera marina\nCosicch\u00e9 mentre i cinici negavano la possibilit\u00e0 dell'uomo di essere felice tramite il piacere perch\u00e9 la vita era in s\u00e9 dolorosa, per i cirenaici valeva il contrario: negare il dolore per conseguire il piacere.\nMa la differenza tra le due correnti, che nascevano dalla stessa fonte sofistico-socratica, non era poi cos\u00ec rilevante poich\u00e9 facevano entrambe riferimento alla \"saggezza\" (\u03d5\u03c1\u03cc\u03bd\u03b7\u03c3\u03b9\u03c2) socratica, intesa da loro come semplice calcolo dei piaceri, come strumento per conseguire per i cinici, l'autarcheia (\u03b1\u1f50\u03c4\u03ac\u03c1\u03ba\u03b5\u03b9\u03b1), sufficienza di s\u00e9 rinunciando ad ogni desiderio, per i cirenaici, l'autarchia (\u03b1\u1f50\u03c4\u03b1\u03c1\u03c7\u03af\u03b1), la padronanza di s\u00e9 \u00abusando i piaceri ma senza esserne vinti\u00bb, \u00abpossedere senza essere posseduti\u00bb.\nStoicismo.\nPer le scuole di pensiero dei filosofi ellenistici e romani come quella degli stoici, la felicit\u00e0 si identificava ancora una volta con la serenit\u00e0, la tranquillit\u00e0 d'animo.\nLa saggezza consiste infatti nella capacit\u00e0 di raggiungere la felicit\u00e0, ed \u00e8 per questo incentrata sull'atarassia, o imperturbabilit\u00e0 dell'animo (concetto derivante in gran parte dalla scuola cinica) a cui si approda innanzitutto diventando padroni di s\u00e9 stessi.\nSecondo gli stoici infatti, la volont\u00e0 del saggio aderisce perfettamente al suo dovere (\"kat\u00e9kon\"), obbedendo cio\u00e8 a una forza che non agisce esteriormente su di lui, bens\u00ec dall'interno: egli vuole quel che deve, e deve quel che la sua stessa ragione gli impone.\nLo stoicismo non \u00e8 dunque una sorta di esercizio forzato di vita, perch\u00e9 tutto, nell'esistenza del saggio, scorre pacificamente.\nE poich\u00e9 il Bene consiste nel vivere secondo il L\u00f2gos, il male \u00e8 solo ci\u00f2 che in apparenza vi si oppone. Ne risultano cos\u00ec tre tipologie di azioni:\n\u00c8 in quest'ultima categoria che per\u00f2 rientrano di fatto anche tutte quelle azioni in grado di determinare salute, ricchezza, potere, schiavit\u00f9, ignominia, ecc. Queste qualit\u00e0 per gli stoici non hanno importanza, perch\u00e9 non esistono beni intermedi: la felicit\u00e0 o l'infelicit\u00e0 dipendono unicamente da noi, non possono essere il risultato di una mediazione.\nDa qui la netta contrapposizione: o si \u00e8 sapienti, o si \u00e8 stolti, tutto il resto \u00e8 \"indifferente\".\nNessuno, di conseguenza, \u00e8 schiavo per natura, l'essere umano \u00e8 assolutamente libero di approdare alla saggezza, mentre schiavo \u00e8 soltanto colui che si fa dominare dalle passioni.\nIl principio dell'\u00abindifferenza stoica\u00bb del primo periodo venne in seguito modificato in maniera simile a quanto affermava Aristotele nella sua \"Etica Nicomachea\": se cio\u00e8 i mali o i beni materiali sono \"indifferenti\" per il raggiungimento della virt\u00f9, non per questo \u00e8 da ignorare tutto ci\u00f2 che pu\u00f2 dare un prezioso contributo in tal senso: esistono anche beni che, se di per s\u00e9 non danno la felicit\u00e0, sono per\u00f2 \"preferibili\" (\"proegm\u00e9na\") rispetto ad altri.\nQuesto mutamento di prospettiva avvenne quando Panezio si rese conto che l'ideale stoico della saggezza poteva apparire vuoto e astratto, rischiando di mettere in crisi l'intera dottrina dell'etica. Diogene Laerzio riferisce in proposito:\nEpicureismo.\nGli Epicurei, \"in primis\" il romano Tito Lucrezio Caro, il pi\u00f9 importante dei seguaci di Epicuro, vedono nella filosofia la via d'accesso alla felicit\u00e0, dove per felicit\u00e0 s'intende la liberazione dalle paure e dai turbamenti, contingentemente al raggiungimento del piacere. La filosofia, quindi, ha uno scopo pratico nella vita degli uomini; essa \u00e8 uno strumento il cui fine \u00e8 la felicit\u00e0:\nSu questa convinzione, la ricerca scientifica atta all'investigazione delle cause del mondo naturale ha lo stesso fine della filosofia:\nPer gli epicurei si pu\u00f2 legittimamente essere felici e godere dei beni sensibili purch\u00e9 l'uomo, con la propria ragione, sappia, ben calcolando quali bisogni debbano essere soddisfatti, non rendersene schiavo.\nEpicuro ritiene infatti che il sommo bene sia il piacere (\"edon\u00e8\") di cui si distinguono due fondamentali tipologie:\nPer piacere cinetico si intende il piacere transeunte, che dura per un istante e lascia poi l'uomo pi\u00f9 insoddisfatto di prima.\nSono piaceri cinetici quelli legati al corpo, alla soddisfazione dei sensi.\nIl piacere catastematico \u00e8 invece durevole, e consta della capacit\u00e0 di sapersi accontentare della propria vita, di godersi ogni momento come se fosse l'ultimo, senza preoccupazioni per l'avvenire. La condotta, quindi, deve essere improntata verso una grande moderazione: meno si possiede, meno si teme di perdere.\nEpicuro elabora una specie di catalogazione dei bisogni che se soddisfatti procurano \"eudemonia\":\nDa qui nacque l'accusa dei padri della Chiesa cristiani che Epicuro suggerisse uno stile di vita rozzo e materiale indegno dell'uomo. In realt\u00e0 Epicuro non indica quali debbano essere i bisogni naturali e necessari da soddisfare poich\u00e9 \u00e8 demandato alla ragione dell'uomo stabilire quali per lui siano i bisogni essenziali, naturali da soddisfare. Per Cesare, ad esempio, pu\u00f2 essere ininfluente il bisogno di mangiare e bere mentre per lui \u00e8 veramente naturale e necessario soddisfare il suo ineliminabile desiderio di gloria.\nEpicuro paragona la vita ad un banchetto, dal quale si pu\u00f2 essere scacciati all'improvviso. Il convitato saggio non si abbuffa, non attende le portate pi\u00f9 raffinate, ma sa accontentarsi di quello che ha avuto ed \u00e8 pronto ad andarsene appena sar\u00e0 il momento, senza alcun rimorso.\nScetticismo.\nIl primo periodo dello scetticismo risale a Pirrone di Elide (360-275 a.C.) e fa capo a lui e al suo discepolo Timone di Fliunte (circa 320 a.C. - circa 230 a.C.). Il pirronismo si sviluppa tra la seconda met\u00e0 del IV secolo a.C. e il III secolo a.C. e afferma l'impossibilit\u00e0 di conoscere una realt\u00e0 sempre contingente e mutevole per cui al saggio non compete che l\"aphasia\", restare come muto e rinunciare ad ogni affermazione qualificante. \nPoich\u00e9 in queste condizioni non esiste conoscenza ne consegue che anche il comportamento pratico, che discende dal sapere, dovr\u00e0 basarsi sull'assenza di ogni specifica azione conseguendo cos\u00ec l\"atarassia\", l'imperturbabilit\u00e0, il non farsi coinvolgere in passioni e sentimenti.\nIl saggio in questo modo raggiunger\u00e0 la felicit\u00e0 che \u00e8 il fine di ogni percorso filosofico.\nGli scettici colpiti dalla variet\u00e0 delle visioni del mondo presenti fra gli uomini, quindi, presumono di avere l'autentica chiave di spiegazione dell'universo da cui far dipendere la felicit\u00e0 e la serenit\u00e0 dell'animo: l'unico modo per raggiungere la tranquillit\u00e0 della mente \u00e8 un'indagine volta a riconoscere ugualmente fallaci tutte le dottrine. Ci\u00f2 non significa affatto che gli scettici neghino la verit\u00e0 fenomenica nel mondo reale, ma piuttosto che le teorie su di esso non possono pretendere di spiegarne la natura profonda.\nLa \"quiete\" si raggiunge quindi rifiutando qualsiasi dottrina. Lo scetticismo infatti si dedica a una gnoseologia di carattere autolimitativo e pragmatico, guarda alla realt\u00e0 e ne trae i pochi elementi certi ed utili per impostare un proprio orizzonte anti-dottrinario e condurre la propria esistenza in modo imperturbabile e indifferente alle emozioni della contingenza.\nFilosofia medioevale.\nCristianesimo.\nNel pensiero cristiano la felicit\u00e0 assume le caratteristiche della \"beatitudine\" termine che nel Vangelo viene reso con \"makarios\" che significa non solo \"felice\" ma anche \"benedetto\" la condizione cio\u00e8 in cui ci si ritrova dopo un faticoso travaglio.\nNon la felicit\u00e0 degli stoici a cui si perviene malgrado la sofferenza, ma la felicit\u00e0 ottenuta con la sofferenza, ossia la beatitudine, raggiunta non in una vita terrena, che \u00e8 immutabilmente dolorosa, ma in quella celeste dove la felicit\u00e0 \u00e8 eterna.\nColoro che invece ricercano e ottengono la felicit\u00e0 terrena soffriranno in eterno:\nUnica via per godere della beatitudine in questa vita \u00e8 quella del misticismo che permette l'unione con la perfezione divina \u00abcon un abbandono totale e assoluto di s\u00e9 stessi e di tutte le cose, liberati e sciolti da tutto, ci si eleva verso il raggio dell'ombra divina che \u00e8 al di sopra di ogni cosa.\u00bb\nColoro che tentano altre vie saranno delusi come Sant'Agostino che ha cercato disperatamente la felicit\u00e0 negli onori e nella filosofia e non l'ha ottenuta mentre ha visto l'allegria di un povero mendicante che aveva ottenuto \u00abcon pochi e accattati soldarelli il godimento di una felicit\u00e0 temporale\u00bb\nSolo dopo la conversione Agostino capir\u00e0 che soltanto con il raggiungimento del bene perfetto, che \u00e8 Dio, esercitando la fede, la speranza e la carit\u00e0, si potr\u00e0 essere felici ma finora \u00abnonostante l'aiuto di Dio, non lo siamo\u00bb perch\u00e9 alla fin fine \u00abLa vera felicit\u00e0 \u00e8 inaccessibile in questa vita\u00bb\nDi fronte al pessimismo di Agostino, Tommaso d'Aquino cercher\u00e0, seguendo il maestro Aristotele, la soluzione in una via di mezzo: \u00abIn questa vita si pu\u00f2 avere una certa partecipazione della felicit\u00e0, ma non la vera e perfetta beatitudine.\u00bb\nNessun bene terreno pu\u00f2 assicurare per il corpo e per l'anima una felicit\u00e0 perfetta ma solo una \"felicitas imperfecta\":\nLa ricerca della felicit\u00e0 continua nel medioevo o con la fuga dal mondo nei monasteri e nelle abbazie, dove lasciarsi alle spalle ogni desiderio dei piaceri terreni o col fantasticare di un ritorno dell'et\u00e0 dell'oro con l'avvento dello Spirito Santo apportatore della libert\u00e0 e della perfetta uguaglianza tra gli uomini.\nSe nel mondo conosciuto non esiste la felicit\u00e0, gli uomini del medioevo credono che questa possa trovarsi in luoghi lontani come nelle Isole Fortunate, un Paradiso descritto da Isidoro di Siviglia, o nel Regno del Prete Gianni che ha personalmente scritto all'imperatore bizantino Manuele I Comneno informandolo del suo Stato perfettamente felice.\nLa felicit\u00e0 viene ricercata anche tramite la via sensuale dell'amore sentimentale e di quello carnale rivendicato nel Roman de la Rose o nel Paradiso della regina Sibilla.\nFilosofia moderna.\nRinascimento.\nNell'et\u00e0 Rinascimentale il sogno medioevale del ritorno dell'et\u00e0 dell'oro si colora del pessimismo sulla possibilit\u00e0 di raggiungere la felicit\u00e0 nella realt\u00e0. Gli autori rinascimentali si rifugiano allora in progetti utopico-politici di Stati perfetti come immagina Campanella nella sua \"La citt\u00e0 del Sole\".\nMontaigne.\nUna teoria eudemonistica che mette da parte la ricerca della felicit\u00e0 in un impossibile ritorno all'et\u00e0 dell'oro \u00e8 quella di Montaigne che non crede che esistano principi etici che procurino la felicit\u00e0 ma che questa consista semplicemente nell'approfittare dei piaceri che la Natura ci offre: \u00abLa filosofia non combatte i piaceri naturali purch\u00e9 vi sia congiunta la misura e ne raccomanda la moderazione non la fuga\u00bb\nIl godimento dei piaceri naturali non deve per\u00f2 essere quello degli animali ma per essere felici bisogna prenderne coscienza:\nL'utilitarismo.\nImmanuel Kant si oppose all'eudemonismo, come anche all'edonismo, svalutandolo come morale eteronoma e lo consider\u00f2 come il punto di vista della morale egoistica, di una dottrina di colui che \u00abrestringe tutti i fini a se stesso e non vede nessun utile fuori di ci\u00f2 che giova a lui\u00bb.\nDefinizione questa che \u00e8 stata ritenuta da Nicola Abbagnano troppo ristretta dato che nella modernit\u00e0, a partire da David Hume, alla felicit\u00e0 si attribuisce un significato sociale, quindi non coincidente con egoismo od egocentrismo.\nNella filosofia moderna del XVIII secolo l'eudemonismo infatti assume il significato della ricerca del benessere sociale per cui si preferisce parlare di utilitarismo una dottrina che trova una formulazione compiuta a opera di Jeremy Bentham, il quale defin\u00ec l'utilit\u00e0 come ci\u00f2 che produce vantaggio e che rende minimo il dolore e massimo il piacere. Egli fa dell'etica una scienza quantificabile introducendo il concetto di \"algebra morale\".\nIl suo pensiero fu ripreso da John Stuart Mill che nella sua opera intitolata \"Utilitarismo\", del 1861, relativizza la quantit\u00e0 di piacere al grado di raffinatezza dell'individuo.\nMantenendo l'analisi al livello individuale, un agente posto di fronte a una scelta tra N alternative, sar\u00e0 portato a scegliere quella che ne massimizza la felicit\u00e0 (utilit\u00e0).\nL'analisi, per\u00f2, si pu\u00f2 estendere a livello complessivo. Nella formulazione originaria, infatti, l'utilit\u00e0 \u00e8 una misura cardinale (o additiva) della felicit\u00e0; essa \u00e8 perci\u00f2 aggregabile mediante l'operazione di somma. \u00c8 quindi possibile misurare il \"benessere sociale\", definendolo come somma delle singole utilit\u00e0 degli individui appartenenti alla societ\u00e0.\nL'utilit\u00e0 diventa perci\u00f2 il perno del ragionamento etico, e la sua diretta applicazione \u00e8 che diversi stati sociali risultano comparabili a seconda del livello di utilit\u00e0 globale da essi generati, intesi come aggregazione del grado di utilit\u00e0 raggiunto dai singoli.\nFinalit\u00e0 della giustizia \u00e8 la massimizzazione del benessere sociale, quindi la massimizzazione della somma delle utilit\u00e0 dei singoli, secondo il noto motto benthamiano: \u00ab\"Il massimo della felicit\u00e0 per il massimo numero di persone.\"\u00bb\nL'utilitarismo \u00e8 quindi una teoria della giustizia secondo la quale \u00e8 \"giusto\" compiere l'atto che, tra le alternative, massimizza la felicit\u00e0 complessiva, misurata tramite l'utilit\u00e0."}
{"id": "1078905", "revid": "1305772", "url": "https://it.wikipedia.org/wiki?curid=1078905", "title": "Giacomo Strizzi", "text": "Biografia.\nFu avviato agli studi da un predicatore di passaggio da Alberona, ma non essendo portato per la vita religiosa, termin\u00f2 i suoi studi nella scuola pubblica a Foggia. Successivamente si arruol\u00f2 nella Guardia di finanza, come volontario e lavorando matur\u00f2 anche poeticamente.\nLe sue sillogi pi\u00f9 importanti sono: \nLa sua produzione letteraria si svolse dal 1945 al 1960; tuttavia espresse il meglio della sua creativit\u00e0 soprattutto durante la sua permanenza a Foggia, dove nel decennio 1949-1959 frequent\u00f2 un gruppo di amici artisti, intellettuali ed uomini di cultura, che si riunivano presso il caff\u00e8 \"La gloria\". Fu proprio dalla partecipazione a questi incontri che trasse ispirazione per molte delle sue poesie.\nPer l'asprezza del dialetto alberonese da lui usato per esprimere i suoi sentimenti poetici e soprattutto il forte legame con la sua terra natia \u00e8 stato giudicato da Alessandro Parronchi molto importante nella poesia dialettale della Daunia. Tale giudizio \u00e8 stato confermato da numerosi altri critici della nostra storia letteraria del Novecento, basti ricordare Guido Della Valle, Eugenio Montale, Pier Paolo Pasolini., che ha detto: \u00ab...il suo \u00e8 un temperamento lirico di alto valore: la sua produzione e forbitissima ed \u00e8 piena di genialit\u00e0 ed inventiva\u00bb."}
{"id": "1078911", "revid": "1938966", "url": "https://it.wikipedia.org/wiki?curid=1078911", "title": "Crew", "text": "Crew \u00e8 un termine inglese che pu\u00f2 essere tradotto non letteralmente come \"equipaggio\" e, a seconda del contesto, pu\u00f2 riferirsi a:"}
{"id": "1078916", "revid": "80339", "url": "https://it.wikipedia.org/wiki?curid=1078916", "title": "Infiltrometro", "text": "L'infiltrometro \u00e8 uno strumento per la misurazione della permeabilit\u00e0 dei terreni.\nTipi.\nCi sono diversi tipi di infiltrometri:\nL'infiltrometro a doppio anello \u00e8 formato da due anelli concentrici di varie dimensioni che vanno infissi nel terreno per una profondit\u00e0 proporzionale alle loro dimensioni, tenendo conto del fatto che l'anello esterno ha la funzione di contenere l'espansione laterale dell'acqua, e l'anello interno invece delimita il terreno destinato alla prova di filtrazione.\nSe vogliamo utilizzare l'infiltrometro a doppio anello sigillato, gli scavi nel terreno entro cui vengono infissi i due anelli devono essere sigillati con una malta cemento-bentonite.\nL'anello pi\u00f9 interno ha la cima leggermente invasata (restringimento conico) per permettere l'attacco di un sistema per la misura dell'abbassamento del livello d'acqua (noi useremo un tubo terminante con una sacca flessibile); esso deve essere flessibile per permetterci di staccarlo per fare misurazioni o altro.\nUtilizzo.\nRiempiamo il sistema con acqua, compresi il tubo e la sacca che fuoriescono dall'anello interno; dopo un lasso di tempo ragionevole per permettere all'acqua di filtrare, noteremo che il volume di acqua all'interno della sacca \u00e8 diminuito.\nIl \"moto di filtrazione\" avviene entro l'area delimitata dall'anello interno ed \u00e8 un \"moto monodimensionale\".\nIl volume perso dalla sacca \u2206V \u00e8 proprio quello entrato nel terreno, cio\u00e8 il volume infiltrato Vinfiltr. Tale volume per\u00f2 non \u00e8 tutto volume di filtrazione effettiva perch\u00e9 una parte d'acqua \u00e8 andata a riempire gli spazi interstiziali vuoti tra le particelle di terreno saturandolo.\nQuindi il volume infiltrato si divide tra il volume, diciamo, di saturazione Vsat e il volume di effettiva infiltrazione V inf,eff.\nA noi interessa il volume effettivamente infiltrato che, quindi, risulter\u00e0 dalla differenza tra il Vinfiltr e il Vsat.\nConosciamo il volume infiltrato e possiamo ricavare quello di saturazione tramite il permeometro: lo strumento attaccato ad un'asta solidale con l'anello interno e fornito di un sistema di riferimento esterno, mi calcola il rigonfiamento del terreno sottostante e quindi un'altezza; tale altezza legata all'area compresa nell'anello interno mi d\u00e0 il volume di saturazione Vsat.\nIl carico idraulico ce lo possiamo calcolare dall'utilizzo del tensiometro che ci fornisce il \"carico di suzione\", cio\u00e8 le tensioni presenti nel terreno non saturo, e il livello di \"fronte bagnato\", cio\u00e8 la profondit\u00e0 alla quale il terreno \u00e8 saturo.\nA questo punto troviamo la permeabilit\u00e0:\n\"K=Vinf,eff/\u2206t*Aanelloint*i\"\nDobbiamo usufruire anche di altri strumenti insieme all'infiltrometro per avere un calcolo esatto della permeabilit\u00e0: il tensiometro ed un permeometro.\nIl tensiometro lo utilizziamo fuori dell'anello interno, ma entro quello esterno, per misurare il \"carico di suzione\" e il livello di \"fronte bagnato\" per calcolarci il carico idraulico.\nIl permeometro lo utilizziamo per aiutarci a calcolare il volume di acqua infiltrata."}
{"id": "1078918", "revid": "729019", "url": "https://it.wikipedia.org/wiki?curid=1078918", "title": "Giuseppe Sirtori", "text": "Capo di Stato Maggiore di Garibaldi lungo l'intera spedizione dei Mille e ultimo comandante dell'Esercito meridionale. Come generale nel Regio Esercito combatt\u00e9 con valore a Custoza e fu cinque volte deputato. La sua movimentata esistenza racchiude l'intero spettro delle possibili evoluzioni politiche del lungo Risorgimento italiano.\nPresbitero.\nNacque a Monticello Brianza nel 1813, in una casa ancora esistente, nella frazione di Casatevecchio, a due passi dall'Istituto Greppi, da una famiglia borghese, con sette figli.\nAvviato alla carriera ecclesiastica, super\u00f2 con lode gli esami al seminario di Monza, venendo ordinato sacerdote nel 1838. Confratello della Congregazione degli Oblati di Sant'Ambrogio (istituto di preti secolari fondato da San Carlo Borromeo nel 1578), insegn\u00f2 nel Collegio di Merate dei Padri Somaschi e nel Collegio Rotondi di Gorla Minore.\nFrequent\u00f2 forse in quegli anni dei liberi pensatori come Cesare Correnti, Carlo ed Alessandro Porro, che andavano sviluppando una motivata critica al dominio austriaco in Italia.\nDieci anni a Parigi.\nNel 1842, ottenne dall'Autorit\u00e0 Ecclesiastica e dal padre il permesso di recarsi a Parigi, grazie all'aiuto economico paterno, per perfezionare i propri studi di teologia e filosofia, materie poi abbandonate per la medicina.\nNel 1844 fu richiamato a Monticello ove ebbe un duro scontro con i fratelli. Ne segu\u00ec la decisione di rinunciare ai voti talari, la conversione dei suoi diritti sui beni di famiglia in una magrissima rendita e il ritorno nella capitale francese.\nAlla Sorbona tent\u00f2 matematica, biologia, chimica, ma sempre senza portare nulla a termine.\nDi questi anni restano solo sparute notizie: le sue carte vennero, molti anni pi\u00f9 tardi, purgate di ogni documento compromettente tanto da parte sua (che teneva alla raggiunta posizione di eroico generale e garibaldino), quanto, separatamente, da un parente prete (che teneva a tutelare la moralit\u00e0 di un sacerdote, ancorch\u00e9 spretato). N\u00e9 sono state mai condotte serie ricerche a Parigi.\nMa fu proprio a Parigi che, poco prima di abbandonarla, ebbe la sua fondamentale lezione di vita: le barricate della rivoluzione di Parigi (22-24 febbraio 1848) che port\u00f2 al rovesciamento di Luigi Filippo ed alla nascita della Seconda Repubblica. Egli fu tra quelli che costrinsero Lamartine a proclamare la repubblica all'Hotel de Ville.\nLe cinque giornate di Milano.\nCos\u00ec come non si conosce esattamente la parte che ebbe a Parigi, tanto meno si conoscono le circostanze che lo spinsero al rientro in Italia. Certamente la situazione era in ebollizione: dopo l'insurrezione di Palermo (12 gennaio), la costituzione era stata concessa a Napoli il 27 gennaio, lo statuto l'11 febbraio a Firenze, il 4 marzo a Torino ed il 14 marzo a Roma. L'irrequieto Sirtori, ormai trentacinquenne, pens\u00f2 di non perdere l'occasione.\nNon partecip\u00f2 alle cinque giornate di Milano (18-22 marzo), ma vi giunse d'appresso. Vi era, certamente, il 7 aprile e si segnalava come fervente mazziniano e, quindi, contrario alla unione della Lombardia al Regno di Sardegna. Quando, il 12 maggio, venne votato il plebiscito per l'annessione al Piemonte, si comport\u00f2 di conseguenza, presentando regolare domanda per entrare in una brigata di volontari lombardi.\nIn tali raggruppamenti difettavano quadri addestrati e gli ufficiali venivano eletti dalla truppa: Sirtori pot\u00e9, forse, far valere la sua recente esperienza a Parigi, certamente l'eloquenza esercitata nei suoi anni da prevosto e venne eletto capitano. La seconda dovette risaltare, comunque, assai pi\u00f9 della prima, tanto che gli vennero affidati la contabilit\u00e0 della brigata, le paghe e, pi\u00f9 tardi, un incarico nella commissione di vigilanza di panifici ed ospedali.\nIl battaglione di volontari lombardi venne inviato dal Governo Provvisorio di Lombardia alla difesa di Venezia e Sirtori lo segu\u00ec.\nCapo dei mazziniani a Venezia.\nGiunto nella citt\u00e0 lagunare, durante l'intero assedio si mise in mostra per quel fervente repubblicano che era sino a divenire, forse, il principale esponente della opposizione al moderato Manin. Ad esempio, l'11 agosto 1848, appena giunse a Venezia la notizia dell'Armistizio di Salasco (firmato il 5 agosto) Sirtori guid\u00f2 l'assalto al rappresentante piemontese in citt\u00e0, Colli, e fu fermato appena in tempo da Manin.\nTanta evidente era la tensione politica, che in un momento particolarmente teso, il 5 marzo 1849, si sparse la voce di una congiura ordita dal Sirtori per consegnare la citt\u00e0 agli austriaci.\nIl 14 marzo 1849, quando giunsero notizie dell'avvenuta proclamazione (l'11 marzo a Roma) della Repubblica Romana, presieduta da Mazzini in persona, Sirtori propose di siglare un patto di solidariet\u00e0 con le repubbliche sorelle di Roma e Toscana. Ma ottenne solo una lettera di incoraggiamento.\nLa maggioranza moderata del parlamento veneziano, infatti, favoriva l'iniziativa monarchica e pot\u00e9 recuperare la situazione gi\u00e0 il 24 marzo 1849, appena giunse notizia della ripresa della guerra regia, avvenuta il 12 marzo. Lo stesso 24 marzo, per\u00f2, l'esercito sardo veniva sconfitto a Novara e la situazione entr\u00f2 di nuovo in stallo.\nLa difesa di Venezia.\nGli austriaci, dopo aver definitivamente sconfitto i piemontesi a Novara, ripreso Brescia (dieci giornate di Brescia) e \u201cnormalizzato\u201d l'intero territorio, si volsero, allora, contro l'unica grande superstite, Venezia. Sirtori venne nominato membro di una commissione militare, insieme ad Ulloa ed a Baldisserotto, di cui Pepe assunse la presidenza onoraria.\nIl 20 marzo combatt\u00e9 con i volontari lombardi ed i soldati pontifici alla strenua difesa del campo trincerato di Conche, ad ovest di Chioggia. Si ritir\u00f2 ed il 22 guid\u00f2 i sopravvissuti alla riconquista, ricacciando gli austriaci di l\u00e0 dalla Brenta.\nSi distinse alla difesa di Forte Marghera e fu tra gli ultimi a lasciare il forte, con Ulloa, garantendo il trasporto dei feriti. Poco dopo raggiunse Forte San Giuliano, evacuato insieme a Forte Marghera, prepar\u00f2 una trappola di esplosivi che decim\u00f2 il primo reparto austriaco, dei cacciatori della Stiria, che si avvicinarono al forte.\nIl 1\u00ba agosto guid\u00f2 una sortita dal Forte Brondolo che costrinse gli austriaci alla fuga, lasciando 200 vacche. Un bottino preziosissimo, considerato lo stato di penuria in cui versava la citt\u00e0.\nIl 6 agosto approv\u00f2 l'affidamento della dittatura a Manin e l'avvio di trattative di resa.\nL'esilio.\nAlla caduta della citt\u00e0, il 24 agosto 1849, la flotta francese evacu\u00f2 circa 600 fra i maggiori esponenti della Repubblica di San Marco: Sirtori (insieme a Cosenz ad Ulloa, a Pepe, a Manin ed alla sua famiglia ed a molti altri), registrato come \u201cprete lombardo\u201d, venne imbarcato sul Solon, eppoi sul Pluton, che li scaric\u00f2 a Corf\u00f9, allora protettorato britannico, dove vennero trasferiti al lazzaretto, a causa del colera che infuriava a Venezia.\nA Parigi assistette, indignato, al trionfo di Napoleone III sulla seconda repubblica. In Svizzera, a Losanna incontr\u00f2 Mazzini e se ne infervor\u00f2. Lo raggiunse, quindi, a Londra. All'inizio degli anni cinquanta fu autorevole membro del comitato mazziniano di Genova, ove primeggiava insieme a Medici, Bixio e Cairoli.\nSi stacc\u00f2 da Mazzini, come molti altri, dopo che fall\u00ec la rivolta di Milano del 6 febbraio 1853. L'occasione potrebbe essere intervenuta quando Mazzini non lo consult\u00f2 in merito ad un certo manifesto propagandistico.\nSi riavvicin\u00f2, quindi, ai patrioti moderati. Nel 1854, ad esempio, prese parte (con Montanelli e Ulloa) al funerale della figlia di Manin, Emilia, in Parigi.\nIl tentativo murattiano.\nMa non era uomo da sopportare inattivo il lungo decennio di preparazione: dalle sue lettere emerge un animo inquieto, costantemente ferito dalla prolungata inattivit\u00e0: nel corso di quei lunghi anni immagin\u00f2 di uccidersi, desider\u00f2 imbarcarsi per le Americhe, soffr\u00ec, sempre, una condizione di vita misera, come la gran parte degli espatriati politici di quegli anni.\nNon seppe, quindi, resistere alla prima delle grandi occasioni di riscatto che gli si presentarono e, nel 1855, si fece coinvolgere nel tentativo del principe Luciano Murat (secondo figlio di Gioacchino Murat e cugino di Napoleone III) di sostituirsi a Ferdinando II di Borbone.\nIl tentativo avveniva col consenso e l'aiuto di Napoleone III, ma era dichiaratamente avversato dalla gran parte dei patrioti italiani, esuli (Manin, Mazzini) e non (Cavour), in quanto un suo successo avrebbe costituito un colpo gravissimo all'unit\u00e0 d'Italia ed avrebbe permesso alla Francia di estendere la propria sfera d'influenza sulla penisola senza passare per l'alleanza col Regno di Sardegna.\nSirtori, invece, smanioso di avere una nuova occasione, pubblic\u00f2 una lettera nella quale dichiarava di non escludere una soluzione murattiana, in alternativa a quella dei Savoia: la cosa fece rumore e, ad un certo punto, sembr\u00f2 fosse addirittura in preparazione una spedizione armata cui avrebbero partecipato lo stesso Sirtori e Carlo De Cristoforis. Mentre si avvicinavano al giovane Murat taluni, quali Montanelli, Saliceti o Maestri.\nSirtori fu aspramente criticato un po' da tutti i fuoriusciti italiani, reag\u00ec, da par suo, con rabbia, e nella foga si attir\u00f2 anche l'ostilit\u00e0 del Murat. Quest'ultimo si stizz\u00ec e lo fece rinchiudere a Parigi nell'ospedale di Bic\u00eatre, ove gli venne applicata, per tre giorni, la camicia di forza.\nL\u00ec venne rintracciato, dopo pochi giorni, da amici esuli, che costrinsero le autorit\u00e0 a liberarlo, con la minaccia di un grave scandalo. La cosa, tuttavia, fece rumore, e ne parl\u00f2 anche il \"Times\" di Londra, descrivendolo come \"uno dei pi\u00f9 grandi patrioti italiani che aveva mostrato sommo valore a Venezia\", ma, soprattutto, come \"un feroce antimurattiano\": l'imbecillit\u00e0 del giovane Murat gli aveva consentito di rifarsi una verginit\u00e0.\nLa mancata partecipazione alla seconda guerra d'indipendenza.\nPresto liberato pass\u00f2 in Piemonte e, all'inizio del 1859, chiese di essere arruolato, anche come semplice soldato, ma il suo passato di repubblicano, l'ostilit\u00e0 francese e finanche le inimicizie che si era procurato nel campo mazziniano, glielo impedirono. Cos\u00ec non pot\u00e9 partecipare alla liberazione della sua citt\u00e0, Como, dopo San Fermo, a fianco dei vari Garibaldi, Medici e Cosenz.\nOrmai isolato, decise allora di volgersi al campo monarchico, con animo probabilmente sincero. Seppe far valere, inoltre, il suo glorioso passato di combattente a Venezia e la sua indiscutibile fedelt\u00e0 alla causa nazionale.\nL'organizzazione della spedizione dei Mille.\nNel marzo 1860, venne eletto deputato al parlamento di Torino del nuovo Regno di Sardegna per il collegio di Missaglia, allora Provincia di Como e, per procurarsi un abito adeguato, fu costretto a chiedere aiuto ad uno dei fratelli ai quali poteva, finalmente, riavvicinarsi.\nFu allora che il generale Garibaldi, il quale andava preparando la spedizione dei Mille, lo volle accanto a s\u00e9 e lo imbarc\u00f2 nella prima spedizione, partita da Quarto la sera del 5 maggio.\nForse l'impresa appariva veramente disperata e, in effetti, pare che lo stesso Sirtori, alla vigilia, si dimostrasse abbastanza scettico circa la sua realizzabilit\u00e0. In ogni caso part\u00ec. Evidentemente, ormai quarantasettenne, sentiva che era giunta l'ultima occasione per dimostrare il proprio valore.\nIl 22 aprile Cavour era a Genova per rendersi conto personalmente della situazione. Garibaldi non voleva trattare con chi aveva appena ceduto Nizza e si valse proprio di Sirtori.\nIl colloquio ebbe, in effetti, grande importanza: Sirtori non nascose al Cavour le difficolt\u00e0 dell'operazione, gli scarsi mezzi, il grande pericolo. Si progettava per\u00f2 un duplice attacco: in Sicilia, con Garibaldi, e, contemporaneamente nella Marche o nell'Umbria papaline. Cavour rispose: \"niente Marche! E per il resto il governo nascostamente far\u00e0 quanto potr\u00e0\".\nLa spedizione dei Mille.\nNella sosta di Talamone, durante il viaggio dei Mille verso Marsala, Garibaldi riorganizz\u00f2 la piccola truppa, dividendolo in due \"battaglioni\", assai ridotti in verit\u00e0. Li affid\u00f2 a Bixio ed al siciliano Carini. I due altri noti militari che aveva a disposizione (Sirtori e T\u00fcrr) divennero, rispettivamente, capo di stato maggiore e aiutante di campo.\nNella marcia da Marsala a Calatafimi, a Salemi, si occup\u00f2 di dare un primo ordinamento alle squadre di volontari siciliani che si aggregavano per via: li battezz\u00f2 \"Cacciatori dell'Etna\".\nIl 15 maggio 1860, a Calatafimi, si batt\u00e9 con grande valore e fu ferito ad una gamba. Ad uno dei fratelli scrisse di aver salvato Garibaldi e la bandiera dai borbonici.\nIl 29 maggio, durante l'insurrezione di Palermo, insieme al Carini ferm\u00f2 l'ingresso in citt\u00e0 di Bosco e di Von Mechel, sino a che questi venne raggiunto da emissari del tenente generale Lanza che gli comunicavano come fosse in vigore una tregua d'armi. Venne ferito e promosso generale. Scrisse al fratello: \"Garibaldi deve la presa di Palermo a me\". Il 19 luglio fu nominato segretario di Stato alla guerra nel governo dittatoriale succedendo a Vincenzo Orsini.\nIl 19 luglio Garibaldi, imbarcandosi a Palermo per portarsi a Milazzo, e nomin\u00f2 prodittatore Depretis.\nIl 27 agosto, inviava un messaggio a Stocco che, mal interpretando, lasciava passare verso nord le truppe del generale Ghio, poi bloccate a Soveria.\nA Napoli il 14 settembre Garibaldi emana un Decreto cha nomina il generale Sirtori Prodittatore delle province napoletane.\nIl 1\u00ba-2 ottobre, alla battaglia del Volturno comandava la divisione di riserva e la mosse, al tempo ed ai luoghi giusti, contro la colonna Perrone, bloccandone a marcia verso Caserta e, quindi, l'aggiramento del fronte garibaldino, contribuendo in misura decisiva alla vittoria. Pare che Garibaldi, a chi gli suggeriva foschi scenari, abbia dichiarato: \u201cNon preoccupatevi, a Caserta c'\u00e8 Sirtori\u201d.\nLungo tutta la campagna fu lui che, da capo di stato maggiore, garant\u00ec che la spedizione potesse essere approvvigionata e rifornita, nelle straordinarie circostanze che ben si possono immaginare.\nLo scioglimento dell'Esercito meridionale.\nIl 7 novembre Garibaldi scort\u00f2 il Re nel suo ingresso trionfale in Napoli e subito partiva per Caprera. Nel mentre affid\u00f2 a Sirtori la responsabilit\u00e0 di gestire l'ingresso del suo Esercito meridionale (come erano stati denominate le forze sotto il duo comando) nel Regio Esercito.\nSirtori, tuttavia, non godeva certamente del prestigio e del nome del capo. Gli fu impossibile reagire al decreto dell'11 novembre che offriva ai volontari la scelta fra un congedo con piccola gratifica e una ferma biennale e che, in pratica, spinse la massa dei soldati a congedarsi. Membro (con Medici e Cosenz per parte garibaldina, il generale Della Rocca presidente, il generale Gozzani di Treville ed il generale Pettinengo - sostituito dal generale Solaroli, il colonnello La Marmora Ferrero come segretario) autorevole della \"commissione di scrutinio per il riconoscimento degli ufficiali\", non ottenne che continue dilazioni.\nIl suo insuccesso spinse Garibaldi ad intervenire personalmente, con un famoso intervento alla Camera di Torino il 18-19-20 aprile del 1861.\nLa repressione del brigantaggio.\nPassarono invece nell'esercito regolare i migliori generali garibaldini: Medici, Cosenz, Bixio e lo stesso Sirtori.\nNel febbraio 1861 era stato eletto deputato del Regno d'Italia (lo rest\u00f2 per 4 legislature, fino alla morte).\nIn un primo tempo, il 12 giugno 1861 vennero insigniti del titolo di Commendatore dell'Ordine Militare d'Italia. Successivamente, nel marzo 1862, vennero trasferiti nell'esercito italiano con il grado portato dell'Esercito meridionale, nel caso del Sirtori quello di \u201ctenente generale\u201d.\nMa non gli venne affidato immediatamente un comando regolare. Mentre i generali garibaldini erano impegnati nella \u201ccommissione di scrutinio\u201d, la situazione delle provincie continentali del cessato Regno di Napoli andava degenerando, con il prepotente emergere di una diffusa serie di insurrezioni locali (passata alla storia come brigantaggio), appoggiate da numerose bande armate, sovvenzionate dagli Stati della Chiesa, ove sedevano Pio IX e i Borbone in esilio.\nIl 3 luglio 1862 a Palermo, prima della sfortunata spedizione di Aspromonte, fu affiliato alla massoneria di rito scozzese (nella Loggia \"I Rigeneratori del 12 gennaro 1848 al 1860 Garibaldini\", della quale era Maestro Venerabile Emanuele Sartorio) insieme agli altri componenti dello Stato Maggiore garibaldino (Giacinto Bruzzesi, Francesco Nullo, Enrico Guastalla, Giuseppe Guerzoni, Giovanni Chiassi, Giovanni Basso, Giuseppe Nuvolari, Pietro Ripari, Gustavo Frigyesi ed altri ufficiali): fu lo stesso Garibaldi, nella veste di Gran Maestro, a firmare la proposta di ammissione regolare \u00abai misteri dell'Ord:. M:. in alcune delle RR:. LL:. poste sotto l'O:. di Palermo\u00bb. \u00abA tal fine e con gli alti poteri a me conferiti \u2013 aggiungeva \u2013 gli dispenso dalle solite formalit\u00e0\u00bb.\nIl 22 dicembre 1862 la Camera lo elesse presidente della Commissione Parlamentare sul brigantaggio, volta a \u201cproporre i mezzi pi\u00f9 acconci per batterlo\u201d. I lavori approdarono ad un progetto di legge presentato alla Camera nella tornata del 1\u00ba giugno 1863.\nIl governo pens\u00f2, quindi, di impiegare i generali garibaldini, nelle operazioni, contando sulla loro recente esperienza e sul grande prestigio guadagnato proprio in quei luoghi. Essi vennero, quindi, lasciati a disposizione del ministro della guerra, ed inviati nelle metropoli meridionali: Cosenz divenne Prefetto di Bari, Medici comandante militare delle piazza di Palermo, Sirtori divenne plenipotenziario a Catanzaro il 1\u00ba settembre del 1863: il giorno dopo il rapimento di 9 notabili, (tra i quali un Vescovo e parenti di celebri patrioti) di Acri (CS) da parte del brigante Pietro Monaco.\nL\u00ec giunto, si assunse tutti i poteri. Da un lato, promise che avrebbe vinto i briganti \u201ccon l'amore o con il terrore\u201d. Dall'altro, convoc\u00f2 i notabili locali, promettendo una linea durissima nei confronti dei rapimenti, che costituivano una delle grandi fonti di finanziamento delle bande.Cerc\u00f2 di creare consenso attorno alle neonate istituzioni sostenendo campagne di raccolta fondi per risarcire le vittime del brigantaggio. Le feroci critiche raccolte dai notabili locali lo spinsero a presentare le proprie dimissioni, subito accolte.\nCome ci informa Alexandre Dumas sul suo giornale L'Indipendente, fu sotto la sua direzione che fu ucciso il brigante Pietro Monaco e catturata la moglie Maria Oliverio (alias Ciccilla), processata a Catanzaro il 9 febbraio 1864. Per quest'ultima chieder\u00e0 al re, con lettera cifrata ed otterr\u00e0, di commutare la pena di morte in carcere a vita.\nLa carriera militare nell'Esercito Regio e Custoza.\nNegli anni successivi gli venne affidato un comando di divisione.\nNel 1866, allo scoppio della Terza guerra di indipendenza era comandante della 5\u00aa divisione (formata dalla Brigata Valtellina e dalla Brigata Brescia), aggregata al 1\u00ba Corpo d'armata di Durando e si batt\u00e9 con valore a Custoza, il 24 giugno 1866.\nAll'indomani della battaglia, tuttavia, se la prese a male quando il generale comandante del suo 1\u00ba corpo di armata, Durando, ferito, venne sostituito da Giuseppe Salvatore Pianell, un ex-generale borbonico, anzich\u00e9 da lui. Pianell era, in effetti, il pi\u00f9 anziano dei generali di divisione, ma Sirtori la prese come l'ennesima nefandezza perpetrata ai danni dei Garibaldini. Tanto pi\u00f9 all'indomani delle generosa prova offerta dalla sua divisione. Il 25 giugno, quindi, reag\u00ec da par suo, emettendo un ordine del giorno in cui lodava i propri soldati, e quindi se stesso (\u201cSoldati della 5\u00aa divisione, il 24 voi non foste indegni dei vincitori di San Martino\u201d), ed accusava espressamente la 1\u00aa divisione di Cerale di riserva di non averlo sostenuto come avrebbe dovuto. Ernesto Teodoro Moneta, allora tenente del Sirtori e suo capo di stato maggiore, tent\u00f2 di dissuaderlo, ma senza successo.\nIl Capo di Stato Maggiore La Marmora lo ammon\u00ec formalmente. Sirtori non demorse e rispose che \u201cla parola di Giuseppe Sirtori non ammette dubbi da parte di chicchessia\u201d ed allora La Marmora, lo priv\u00f2 del comando e lo mise in aspettativa.\nUomo orgoglioso, lui reag\u00ec dimettendosi dall'esercito, rimandando indietro le decorazioni ricevute e la pensione dello Stato per la partecipazione alla spedizione dei Mille.\nQuanto alla bont\u00e0 della polemica, occorre ricordare che nell'armata stavano almeno quattro comandanti di divisione garibaldini (Medici, Cosenz e Bixio, oltre allo stesso Sirtori). Pianell si era portato bene a Custoza e avrebbe fatto un'assai onorevole carriera nell'Esercito Regio. Cerale fu effettivamente riconosciuto colpevole di aver mal portato la propria divisione, mezza massacrata, ma non certo di non essersi battuto. Il primo responsabile dell'insuccesso, La Marmora, continu\u00f2 la campagna ma pass\u00f2 il resto della vita a difendersi.\nQuindi, non che Sirtori avesse tutti i torti, ma il suo fu un comportamento decisamente inadatto alla situazione di un esercito demoralizzato dalla sconfitta.\nFu, infine, un vero peccato che Sirtori, invece di gettarsi nelle polemiche personali, non abbia piuttosto insistito per una tosta ripresa dei combattimenti (insieme a Bixio, Govone e Pianell). Chiss\u00e0, forse, forte del prestigio appena guadagnato in battaglia, avrebbe potuto contribuire a convincere La Marmora a non effettuare la inutile ed ingloriosa ritirata dal Mincio all'Oglio.\nLa sua ribellione, in ogni caso, fu sfruttata da quei generali che avevano demeritato a Custoza per calunniarlo, sostenendo che era stata la sua ritirata oltre Valleggio a scombinare le carte della giornata. Egli reag\u00ec chiedendo, a pi\u00f9 riprese, l'istruzione di una corte di disciplina che potesse difendere il suo onore. Ma mai la ottenne in quanto il desiderio di difendere l'onore dell'esercito e, quindi, di non indagare oltre le ragioni della disfatta, erano troppo forti.\nOttenne giustizia solo il 12 dicembre 1871, quando un altro generale che si era ben portato a Custoza, Govone, divenuto ministro della guerra, fece approvare un decreto legge \"ad personam\" che ordinava la riammissione di Sirtori con l'anzianit\u00e0 ed i gradi maturati nel frattempo. Dopo alcuni mesi a disposizione, venne nominato comandante della divisione di Alessandria.\nConclusioni.\nSeppur deputato per 4 legislature, non fu mai nominato dal Re senatore, come accadde, invece, ai suoi commilitoni Medici e Cosenz.\nNel 1867 venne rieletto in Parlamento dalla sinistra, per fare dispetto al governo, ma lui, per coerenza, si iscrisse tra i deputati della destra, fra gli stessi che lo accusavano ingiustamente come responsabile della disfatta di Custoza e gli rifiutavano la corte di disciplina.\nNegli ultimi anni, da comandante di divisione ad Alessandria, si distinse per il proprio sostegno alla erezione a Milano di un monumento a Napoleone III, entrando in polemica con molti ex-garibaldini che ricordavano assai pi\u00f9 Mentana che Solferino. Ci\u00f2 gli valse la perdita di molti amici, fra i quali Ernesto Teodoro Moneta.\nMor\u00ec a Roma nel 1874, dove lo avevano trasferito per una commissione incaricata di studiare nuove armi. \u00c8 tumulato nella Cripta del Famedio del Cimitero Monumentale di Milano.\nIl 5 giugno 1892 venne inaugurato in Milano, ai Giardini Pubblici, un monumento opera di Enrico Butti. Nel 1916 la Regia Marina gli intitol\u00f2 il cacciatorpediniere Giuseppe Sirtori che diede inizio alla classe Sirtori. Poco prima gli era stato dedicato, a Spinea (Venezia), l'allora eretto Forte Sirtori."}
{"id": "1078921", "revid": "122767680", "url": "https://it.wikipedia.org/wiki?curid=1078921", "title": "Giovanni Livraghi", "text": "Biografia.\nNacque a Milano, figlio di Francesco e Angela Gallerini. Prese parte a diverse imprese di Giuseppe Garibaldi, facendo parte della legione italiana da lui costituita a Montevideo nel 1843 e partecipando, in seguito, alla difesa della Repubblica Romana.\nCatturato dagli austriaci a Comacchio il 2 agosto con Ugo Bassi, venne trasferito a Bologna la sera del 7 agosto; considerato, in quanto milanese e quindi suddito austriaco, un disertore, venne fucilato con grande fretta l'8 agosto 1849."}
{"id": "1078922", "revid": "729019", "url": "https://it.wikipedia.org/wiki?curid=1078922", "title": "Giornata dell'Aspromonte", "text": "La giornata dell'Aspromonte ebbe luogo venerd\u00ec 29 agosto 1862, quando l'esercito regio ferm\u00f2 il tentativo di Giuseppe Garibaldi e dei suoi volontari di completare una marcia dalla Sicilia verso Roma e scacciarne papa Pio IX.\nPremesse: la questione romana.\nQuando Vittorio Emanuele II divenne re d'Italia il 17 marzo 1861, il nuovo Regno ancora non includeva n\u00e9 Venezia, n\u00e9 Roma. La situazione delle terre irredente (come si sarebbe detto alcuni decenni pi\u00f9 tardi) costituiva una fonte di tensione costante per la politica interna italiana e la principale priorit\u00e0 della sua politica estera.\nRoma, in particolare, era stata proclamata capitale del Regno d'Italia nella seduta del Parlamento del 27 marzo 1861, dopo un vibrante discorso del Cavour, morto poi il 6 giugno successivo. Tale obiettivo si scontrava con lo Stato Pontificio di papa Pio IX, convinto della necessit\u00e0 di conservare potere temporale quale garanzia di libero esercizio dell'azione spirituale. La questione romana, in ogni caso, aveva spinto alle dimissioni il successore di Cavour, il toscano Ricasoli, che aveva lasciato il posto a Rattazzi il 3 marzo 1862.\nIl nuovo presidente del Consiglio non aveva fama di essere particolarmente rispettoso nei confronti del Papa Re assoluto: infatti negli anni cinquanta, da ministro degli Interni del Regno di Sardegna, era stato tra coloro che avevano portato avanti la politica di soppressione delle corporazioni religiose. Non si sa, per\u00f2, se sia stata sua la decisione di temporeggiare quando giunse la notizia che Garibaldi, giunto in visita in Sicilia, aveva preso a radunare una schiera di volontari e muovere su Roma.\nL'arrivo di Garibaldi in Sicilia.\nIl 27 giugno 1862 Garibaldi si era imbarcato a Caprera per la Sicilia. Non vi sono certezze circa gli scopi del viaggio. Tra le diverse ipotesi, \u00e8 possibile identificare una logica interpretativa comune:\nIn definitiva sembra possibile affermare che il generale fosse sbarcato sull'isola per saggiare di persona la popolarit\u00e0 della politica \"democratica\" e di un'eventuale ripresa di iniziativa \"rivoluzionaria\". Le accoglienze a Palermo ed a Marsala furono talmente entusiaste, da deciderlo a guidare una nuova spedizione, partendo proprio da Marsala, come due anni prima. L'obiettivo matur\u00f2, forse, per via: proprio nel corso di uno di questi festeggiamenti, pare a Marsala, dalla folla qualcuno grid\u00f2 o Roma o morte. Garibaldi rimase colpito dall'immediatezza del messaggio e lo assunse a proprio motto.\nLe autorit\u00e0, senza ricevere specifici ordini, lasciarono che egli portasse tre colonne sino a Catania, raccogliendo volontari.\nL'eventualit\u00e0 di ripetere la spedizione dei Mille.\nQuando le notizie giunsero a Torino, Rattazzi e il Re dovettero valutare attentamente la opportunit\u00e0 di ripetere, appena due anni dopo, il successo ottenuto da Cavour con la spedizione dei Mille.\nSi trattava, in effetti, di un disegno simile a quello del 1860: l'Italia era piena di volonterosi, vogliosi di mettersi sotto la guida di Garibaldi; l'armamento ed i quadri si sarebbero attinti dalle vecchie Camicie Rosse; i finanziamenti sarebbero giunti dal governo; il successo della spedizione avrebbe provato l'incapacit\u00e0 del Papato di garantire, in forme accettabili, l'ordine pubblico nei propri domini.\nVi erano, tuttavia, due differenze che, nel corso delle settimane, si sarebbero dimostrate insuperabili: mentre la caduta del Borbone era apparsa come lo sviluppo di una sollevazione interna (la rivolta siciliana), la caduta del Papato sarebbe senz'altro apparsa come un'aggressione esterna: un'aggressione italiana. Il governo italiano, inoltre, non poteva godere dell'appoggio della Francia di Napoleone III la quale, anzi, si era eretta a potenza protettrice del Papato. Pio IX, d'altra parte, non aveva commesso l'errore del Borbone di appoggiarsi all'Austria, anzi faceva totale affidamento, sin dal 1849, sulle armi francesi.\nIl nuovo Regno, infine, era duramente impegnato nella repressione del brigantaggio postunitario che, in quella prima fase, aveva assunto le forme di una guerriglia capillare e diffusa un po' su tutte le antiche province continentali delle Due Sicilie: sarebbe dunque stato difficile riprendere la politica di espansione territoriale prima di aver messo sotto controllo l'ordine pubblico nel Mezzogiorno.\nLa crescente ostilit\u00e0 del governo italiano.\nLa risposta del governo di Torino fu, alla prova dei fatti, assai ferma e relativamente tempestiva. Il prefetto di Palermo, Pallavicino venne destituito per aver assistito, senza reagire, all'infuocato discorso tenuto da Garibaldi il 15 luglio, quando aveva attaccato Napoleone III (il principale alleato del Regno d'Italia) e invocato la liberazione di Roma.\nIl 3 agosto il Re pubblic\u00f2 un proclama in cui sconfessava \"giovani \u2026 dimentichi \u2026 della gratitudine verso i nostri migliori alleati\" e ne condannava le \"colpevoli impazienze\". Negli stessi giorni Rattazzi proclamava in tutta la Sicilia lo stato d'assedio.\nGiorgio Pallavicino venne sostituito il 12 agosto dal generale Cugia e poi, il 21 agosto, da Cialdini, mentre il 15 agosto il Mezzogiorno continentale veniva affidato a La Marmora e messo sotto stato d'assedio: Cialdini e La Marmora erano i due pi\u00f9 importanti militari italiani, e il loro incarico \u00e8 un chiaro indice dell'importanza che il governo attribuiva a quegli avvenimenti.\nUna squadra navale (affidata ad Albini) fu incaricata di impedire il passaggio di Garibaldi in Calabria. Le truppe dislocate in Calabria, numerose in quanto impegnate nella lotta al brigantaggio, vennero allertate (e proprio ad esse appartenevano i bersaglieri che avrebbero dato il maggior contributo a bloccare la marcia di Garibaldi).\nIl regno d'Italia pareva mettere in campo tutta la propria possibile credibilit\u00e0 patriottica: il colonnello Emilio Pallavicini, che avrebbe fermato Garibaldi di l\u00ec ad un mese in Aspromonte, era medaglia d'oro per l'assedio di Civitella del Tronto (l'ultima fortezza presa al Borbone il 20 marzo 1861), veterano di Crimea e della liberazione di Perugia, ferito a San Martino; Luigi Ferrari, l'ufficiale che sarebbe stato ferito dai garibaldini negli scontri, era veterano della prima e della seconda guerra di indipendenza nonch\u00e9 dell'Assedio di Gaeta, medaglia d'argento a San Martino e alla liberazione di Ancona. Ma come fermare Garibaldi, un uomo che tanto aveva fatto per la Nazione e che godeva dell'illimitata stima dell'opinione pubblica italiana e liberale nel mondo?\nLo sbarco in Calabria.\nA Catania Garibaldi prendeva possesso dei piroscafi Abbattucci e Dispaccio, \u201ccapitati nel porto di Catania\u201d, e prendeva il mare nella notte. Dopo una breve navigazione notturna, alle quattro del mattino del 25 agosto 1862, sbarcava alla testa di tremila uomini in Calabria, tra Melito e Capo dell'Armi, nei pressi di S. Elia di Montebello Jonico.\nUna squadra della Regia Marina era di vedetta. Non si sa cosa accadde all'uscita dal porto: i capitani sostennero di non aver avvistato le navi in uscita, ma Garibaldi, nelle Memorie, afferma il contrario. Sicuramente, appena i volontari presero terra ed imboccarono la strada del litorale verso Reggio Calabria, essi vennero bombardati da , mentre le avanguardie furono prese a fucilate da truppe uscite da Reggio, tanto da spingere Garibaldi a deviare per il massiccio dell'Aspromonte. In ogni caso la posizione di sbarco venne segnalata e la colonna intercettata. Dunque, o i capitani di vedetta a Catania non se la sentirono di eseguire ordini che il capitano della corazzata, al contrario, segu\u00ec alla lettera, ovvero si prefer\u00ec evitare uno scontro in mare che avrebbe comportato assai pi\u00f9 vittime garibaldine di uno scontro sulla terraferma.\nIn ogni caso Garibaldi non voleva uno scontro: diede ordine di non rispondere al fuoco e prosegu\u00ec per la montagna, lontano dai cannoni della Marina Regia e cercando di evitare di essere agganciato. La sera del 28 agosto 1862 la colonna raggiunse una posizione ben difendibile, a pochi chilometri da Gambarie, nel territorio di Sant'Eufemia d'Aspromonte. La colonna aveva marciato per tre giorni, e si sfam\u00f2 saccheggiando un campo di patate. Nel frattempo si era ridotta a circa 1.500 uomini, a causa delle diserzioni e degli arresti. Verso mezzogiorno del 29 agosto Garibaldi fu informato dell'arrivo di una grande colonna del Regio Esercito, ma decise di rimanere ad aspettare la truppa. Una decisione che, nelle Memorie, si rimprover\u00f2. Era altres\u00ec difficile continuare una fuga infinita che si prospettava lunga e senza risultati.\nSchier\u00f2, comunque, la colonna in ordine di battaglia, sull'orlo di un bosco, in posizione dominante: la sinistra su un monte, Menotti al centro, Corrao a destra.\nLo scontro a fuoco.\nI regolari presero contatto con i volontari alle quattro di pomeriggio del 29 agosto. Erano ben 3.500 uomini. Ben disposti, i volontari osservavano la veloce marcia d'avvicinamento dei Bersaglieri, guidati da Pallavicini. Giunti a lungo tiro di fucile, Pallavicini dispose la truppa a catena, i bersaglieri davanti, ed avanz\u00f2 risolutamente sui volontari \u201ca fuoco avanzando\u201d.\nA quel punto il Generale corse di fronte alla propria linea e prese ad urlare di cessare il fuoco: \u201cNo, fermi. Non fate fuoco. Sono nostri fratelli\u201d. Fu ubbidito dal grosso dei volontari, sinch\u00e9 il centro del Menotti prese a rispondere, anzi caric\u00f2 i bersaglieri e li respinse. Garibaldi sostenne che si trattava di \u201cpoca giovent\u00f9 bollente\u201d che reag\u00ec per la insostenibile tensione. Sicuramente avevano contravvenuto ad un suo ordine esplicito.\nNegli altri settori, gli assalitori, non trovando resistenza, continuavano a salire sparando ed accadde l'inevitabile: Garibaldi, in piedi allo scoperto fra le due linee, ricevette due palle di carabina, all'anca sinistra e al malleolo destro. Quest'ultima ferita fu causata dal tenente Luigi Ferrari, comandante di compagnia del 4\u00ba battaglione. Nel contempo veniva ferito al polpaccio sinistro anche Menotti. Immediatamente dopo anche Ferrari venne colpito, dal fuoco di risposta, nel medesimo punto. L'episodio della ferita di Garibaldi sar\u00e0 ricordato in una celebre ballata cantata sull'aria \"Flik Flok\" dei bersaglieri.\nCaduto il generale, i volontari si ritrassero nella foresta retrostante, mentre i loro ufficiali correvano attorno al ferito. Anche i bersaglieri cessarono gli spari. Lo scontro era durato una decina di minuti, abbastanza per causare la morte di sette garibaldini e cinque regolari e il ferimento di venti garibaldini e quattordici regolari: se i volontari si fossero difesi, tenuto conto della loro forte posizione, la sproporzione delle vittime sarebbe stata fortemente a sfavore dei regolari. Alcuni bersaglieri che lasciarono le proprie posizioni per raggiungere le file dei garibaldini, vennero in seguito arrestati e fucilati.\nL'arresto di Garibaldi.\nGaribaldi era appoggiato ad un pino, ancor oggi esistente, con in bocca un mezzo toscano. Veniva soccorso da tre chirurghi (Ripari, Basile e Albanese) aggregati ai volontari.\nSopraggiunse dalle linee del Regio Esercito il tenente Rotondo a cavallo: senza salutare intim\u00f2 a Garibaldi la resa. Il Generale lo rimprover\u00f2 e lo fece disarmare. Intervenne allora il comandante colonnello Pallavicini che ripet\u00e9 la richiesta, ma dopo essere sceso da cavallo, parlandogli all'orecchio e con la dovuta cortesia. Tra i bersaglieri Garibaldi riconobbe soldati ed ufficiali che erano stati con lui in campagne precedenti: li vide rattristati e contriti.\nIl Generale venne adagiato su una barella di fortuna e trasportato a braccia in direzione di Scilla. A tarda sera venne ricoverato nella capanna di un pastore di nome Vincenzo, bevve brodo di capra e dorm\u00ec su un letto improvvisato fatto dei cappotti offerti dagli ufficiali del suo Stato Maggiore. All'alba riprese la marcia e il Generale venne riparato dal sole con un improvvisato ombrello di rami d'alloro. Arrivati verso le 14 del giorno 30 nella grande spiaggia di Marina grande di Scilla, dove, nonostante l'occupazione militare, l'intera popolazione si era concentrata, Garibaldi venne coricato con cautela su un letto e, tramite un paranco sospeso a delle funi, lentamente sollevato a bordo del Duca di Genova, la stessa nave militare italiana che si trovava nel porto di Catania al momento della partenza per la costa continentale. L'operazione non fu facile, tanto che lo stesso Garibaldi dovette aiutarsi reggendosi con le mani ad una corda. Sul suo volto triste ma sereno nulla trapel\u00f2 per la mancata accettazione della sua richiesta relativa alla nave inglese. Tanto meno sembr\u00f2 turbato per non essere stato portato in qualche ospedale della zona. Assisteva, dalla tolda della Stella d'Italia, il generale Cialdini incaricato straordinario della direzione politica e militare della Sicilia, e che il 26 agosto, incontrando a Napoli la Marmora, si era riservato anche il comando della zona dove operava Garibaldi. Cialdini non si degn\u00f2 neppure salutare il vinto, il che testimonia l'ostilit\u00e0 con la quale l'avventura era stata raccolta dai moderati. Garibaldi nelle sue memorie cerc\u00f2 di giustificare il comportamento governativo asserendo che da Torino la preda la si voleva vicino al sicuro. A bordo oltre ai tre medici del seguito, fu permesso di seguire Garibaldi al figlio Menotti e ad alcuni suoi ufficiali, tra cui Bruzzesi, Cattabeni, Enrico Cairoli e Nullo. Gli altri volontari fatti prigionieri furono portati a Gaeta e da qui trasportati sul piroscafo Italia e rimorchiati fino a La Spezia dalla fregata Garibaldi, indi smistati in varie prigioni del Nord Italia.\nLa permanenza del Garibaldi in fortezza.\nSbarcato il 2 settembre nel porto militare della Spezia, il Generale fu destinato al Varignano, un ex-lazzaretto convertito in stabilimento penitenziario, che allora ospitava 250 condannati ai lavori forzati. Venne alloggiato in un'ala della palazzina del comandante del carcere, una stanza per s\u00e9 e cinque per familiari e visitatori.\nLa ferita pi\u00f9 insidiosa era quella al piede destro. La prima relazione medica recitava: \u201cLa palla \u00e8 penetrata a tre linee al di sopra e al davanti del malleolo interno: la ferita ha una figura triangolare a lembi lacero-contusi del diametro di mezzo pollice circa. Alla parte opposta, mezzo pollice circa al davanti del malleolo esterno, si avverte un gonfiore che sotto il tatto \u00e8 resistente...\u201d. Proprio il gonfiore dovuto all'artrite (che da anni perseguitava il Generale) rese difficile verificare la posizione della pallottola. N\u00e9 si era certi della sua reale presenza. Essa venne accertata solo a fine ottobre alla Spezia, dove nel frattempo Garibaldi era stato trasferito in un albergo. L'estrazione avvenne solo il 23 novembre a Pisa, ad opera del professor Ferdinando Zannetti.\nDei circa 3.000 volontari guidati da Garibaldi, solo alcune centinaia riuscirono a fuggire. Vennero arrestati 1.909 garibaldini, riaccompagnati alle loro dimore 232 minorenni, mentre i militi che avevano abbandonati i loro reparti regolari per unirsi a Garibaldi vennero rinchiusi nelle antiche fortezze sarde (Alessandria, Vinadio, Bard, Fenestrelle, Exilles, Genova). Essi (e lo stesso Garibaldi) vennero amnistiati alla prima occasione possibile: il matrimonio di Maria Pia di Savoia, figlia di Vittorio Emanuele II con il re del Portogallo il 5 ottobre 1862.\nDopo l'amnistia e l'estrazione della pallottola, Garibaldi rientr\u00f2 a Caprera, da dove non si mosse per i successivi due anni, sino al trionfale viaggio in Inghilterra. Rientr\u00f2 in combattimento solo per la terza guerra di indipendenza guidando una brillante campagna nel Trentino culminata nella vittoria di Bezzecca.\nLe autorit\u00e0 militari in Sicilia, cercando di farsi perdonare dal governo la eccessiva tolleranza dell'agosto, attuarono una vera e propria \u201ccaccia al garibaldino\u201d, che port\u00f2 al massacro di sette volontari nella provincia di Messina (eccidio di Fantina).\nLe accuse a Rattazzi e al Re.\nRestava il fatto che Garibaldi avesse potuto traversare l'intera Sicilia senza essere fermato. Rattazzi venne quindi accusato di averlo incoraggiato, o perlomeno di aver intrattenuto rapporti ambigui, sicuramente di non averne rifiutato le intenzioni con sufficiente decisione. I sospetti si indirizzarono anche sul Re, che aveva la tendenza a condurre una politica personale, separata da quella del governo. L'accusa (ad esempio Denis Mack Smith) \u00e8 che uno dei due, o entrambi, abbiano illuso Garibaldi circa la realizzabilit\u00e0 dell'impresa. Salvo abbandonarlo quando la marcia aveva gi\u00e0 avuto avvio.\nTali commenti, in effetti, riprendono le accuse lanciate gi\u00e0 nel 1862 dagli ambienti garibaldini e mazziniani, ma a smentirle basterebbero gli interventi degli antichi commilitoni di Garibaldi, come Cucchi e Turr, o di Medici che, inviandogli il proclama del Re, lo scongiurava di evitare la guerra civile. A Regalbuto, prima di imbarcarsi per la Calabria, il Generale fu raggiunto da una delegazione di deputati della Sinistra, latrice di una missiva firmata anche da Crispi di simile tenore, egualmente infruttuosa.\nL'unico elemento certo \u00e8 che nel marzo 1862 Garibaldi era a Torino e vi incontrava pi\u00f9 volte il Re e Rattazzi. Certamente il desiderio di vedere liberate Venezia e Roma era autenticamente popolare e restavano obiettivi fortemente condivisi dai governi. Rimane per\u00f2 aperta la questione se ci\u00f2 basti ad accusare di errore politico il governo regio: se sia stato il coraggio ed il senso dello Stato di quest'ultimo a prevalere, o incapacit\u00e0 di raggiungere con la presa di Roma uno degli obiettivi centrali del Risorgimento.\nRimane il dubbio se il Rattazzi abbia davvero pensato di convincere Napoleone III a lasciargli prendere Roma per impedire ai radicali di conquistarla con la forza, come tramanda un'antica tesi di parte mazziniana. Sicuramente, per\u00f2, il Rattazzi era stato responsabile di avere, in una prima fase, temporeggiato: per questo fu costretto alle dimissioni nel novembre 1862.\nConseguenze.\nLe critiche al governo italiano.\nIl ferimento di Garibaldi ebbe grande risonanza: \nIl partito mazziniano fece, in particolare, leva sull'episodio, per dichiarare tradito l'accordo tacito fra i repubblicani e la monarchia, mentre per i monarchici erano i mazziniani a tradire con iniziative avventate gli interessi della Nazione. Il governo venne accusato di aver combattuto \"per il Papa\" e di aver tradito la causa italiana. Lo stesso Garibaldi accus\u00f2 nelle \"Memorie\" il Pallavicini di aver comandato ai suoi soldati l'\"esterminio\" dei volontari.\nTali posizioni hanno avuto una certa risonanza e sono state ripetute fino ai nostri giorni da molti storici (ad esempio Denis Mack Smith), mentre altri, compresi alcuni contemporanei, dimostravano una pi\u00f9 generale avversione verso disavventure come quella dell'Aspromonte, sottolineandone l'inattuabilit\u00e0.\nLa convenzione franco-italiana.\nDimessosi Rattazzi, dopo un brevissimo governo guidato da Farini, nel 1863 il Re incaric\u00f2 il moderato bolognese Marco Minghetti.\nFacendosi forte della decisa azione italiana contro Garibaldi, Minghetti fu in grado di negoziare un favorevole accordo con la potenza protettrice del Papa, la Francia: con la convenzione franco-italiana del 15 settembre 1864, il Regno d'Italia si impegnava a rispettare l'indipendenza del residuo \u201cPatrimonio di San Pietro\u201d e di difenderla, anche con la forza, da ogni attacco dall'esterno (ma non dall'interno); Napoleone III a ritirare le sue truppe entro due anni, in modo da lasciare all'esercito pontificio il tempo di organizzarsi in una credibile forza di combattimento.\nLa convenzione aveva lo scopo di eliminare dalla penisola ogni presenza militare francese, senza pregiudicare eccessivamente le aspirazioni italiane su Roma. Era un obiettivo importante e lo stesso Garibaldi, all'inizio della spedizione dell'Aspromonte, aveva dichiarato inammissibile tollerare ulteriormente la presenza di truppe straniere in Italia. Si otteneva, inoltre, il non intervento francese in caso che il potere temporale fosse stato rovesciato da un movimento popolare interno: il caso non si verific\u00f2 ma, per comprendere l'importanza della concessione francese, occorre ricordare che Pio IX era stato cacciato gi\u00e0 una volta dal popolo romano, appena 15 anni prima, nel 1849 (Repubblica Romana).\nIl trasferimento della capitale a Firenze.\nLa convenzione includeva anche una clausola segreta: il trasferimento della capitale da Torino a Firenze. Per affermare la propria estraneit\u00e0 al controverso provvedimento, a seguito del massacro di Torino il Re si disse non informato e licenzi\u00f2 Minghetti con un telegramma, sostituendolo il 28 settembre 1864 con Alfonso La Marmora. Quest'ultimo pose in essere il trasferimento della capitale a Firenze il 3 febbraio 1865.\nLa continuazione delle tensioni per Roma capitale.\nL'obiettivo dell'annessione di Roma rimaneva, comunque, assai popolare, n\u00e9 il regno d'Italia rinunci\u00f2 al proposito di fare della citt\u00e0 la sua nuova capitale, come sancito, a suo tempo, da Cavour in persona.\nSolo cinque anni dopo, profittando della immensa popolarit\u00e0 derivatagli dalla vittoria di Bezzecca, Garibaldi avrebbe ritentato l'impresa (battaglia di Mentana). Era di nuovo al potere Rattazzi, che, questa volta, ag\u00ec preventivamente facendo arrestare Garibaldi. Ma quando il generale sfugg\u00ec rocambolescamente da Caprera e sbarc\u00f2 in Toscana, Rattazzi fu costretto dal Re a rassegnare nuovamente le dimissioni (19 ottobre 1867), e termin\u00f2 la sua carriera politica.\nLa questione romana venne risolta solo il 20 settembre 1870 quando, sconfitto Napoleone III dai Prussiani nella battaglia di Sedan e proclamata in Francia la repubblica, il governo di Giovanni Lanza fu, finalmente, libero di inviare un corpo d'armata al comando di Cadorna che entrava a Roma attraverso la Breccia di Porta Pia. Da segnalare che a Cadorna vennero affiancati, come generali di divisione, due ex-garibaldini: Bixio e Cosenz.\nRicordi.\nPer le operazioni in Aspromonte venne conferita la medaglia di bronzo alla 6\u00aa ed alla 25\u00aa brigata. Medaglia d'oro al valore individuale per grave ferita al tenente Luigi Ferrari il bersagliere che fer\u00ec Garibaldi.\nLa famosa canzoncina \u00abGaribaldi fu ferito, fu ferito ad una gamba...\u00bb, che \u00e8 reinterpretata dal comico e cantante Francesco Salvi, \u00e8 rimasta, da quel lontanissimo 1862, ancora assai popolare.\nLa giornata dell'Aspromonte \u00e8 riportata nella toponomastica di molte citt\u00e0 italiane.\nLa pallottola estratta dal piede del Garibaldi \u00e8 oggi esposta al Museo del Risorgimento di Roma, al Vittoriano. Il punto dove fu ferito Garibaldi \u00e8 oggi ricordato da un cippo: Cippo Garibaldi. Ancora sopravvive il pino al quale il generale, ferito, si era appoggiato.\nAncor oggi, quando taluno vuole accusare un governo italiano di tradire le aspettative popolari o di tradire la Nazione, cita la giornata dell'Aspromonte."}
{"id": "1078924", "revid": "125842676", "url": "https://it.wikipedia.org/wiki?curid=1078924", "title": "Battaglia di Mentana", "text": "La battaglia di Mentana fu uno scontro a fuoco avvenuto presso la cittadina di Mentana, nel Lazio. L'evento bellico si svolse il 3 novembre 1867, quando le truppe pontificie, coadiuvate da un battaglione francese, si scontrarono con i volontari di Giuseppe Garibaldi, diretti a Tivoli per sciogliere la Legione, essendo fallita la presa di Roma per la mancata insurrezione dei romani.\nPremesse.\nSin dalla costituzione del Regno d'Italia nel 1861, Camillo Cavour aveva dichiarato che il suo ultimo scopo era fare di Roma la capitale definitiva dello Stato. La citt\u00e0 apparteneva allo Stato Pontificio che era completamente circondato dal regno di Vittorio Emanuele II. Negli anni seguenti la Questione romana divenne il tema principale della politica estera italiana. Complicava il quadro la forte ingerenza della Francia nelle relazioni tra i due Paesi: Napoleone III era alleato dell'Italia, ma sin dal 1849 una guarnigione francese difendeva Roma da eventuali attacchi italiani.\nLa Questione romana era fonte di tensione costante anche per la politica interna italiana. Nel 1862 Giuseppe Garibaldi tent\u00f2 una spedizione armata verso Roma. Nelle sue intenzioni doveva essere una ripresa della spedizione dei Mille. Part\u00ec con i suoi uomini dalla Sicilia, ma venne fermato dall'esercito italiano il 29 agosto sull'Aspromonte: ferito, venne fatto prigioniero e messo agli arresti domiciliari nell'isola di Caprera. L'Italia non volle mettere alla prova l'amicizia col potente vicino francese.\nNegli anni successivi il governo italiano si mosse per vie diplomatiche: inizialmente propose alla Francia il ritiro del contingente di stanza nell'Urbe; ma la Francia oppose un diniego. Si arriv\u00f2 cos\u00ec alla Convenzione del 15 settembre 1864. Il Regno d'Italia si impegn\u00f2 a rispettare l'indipendenza dello Stato Pontificio e a difenderla, anche con la forza, da ogni attacco dall'esterno (ma non dall'interno); la Francia acconsent\u00ec a ritirare le proprie truppe entro due anni, in modo da lasciare all'esercito pontificio il tempo di organizzarsi in un'efficiente forza di combattimento.\nL'obiettivo dell'annessione di Roma rimaneva comunque assai popolare, n\u00e9 il Regno rinunci\u00f2 al proposito di fare della citt\u00e0 la sua nuova capitale, come sancito, a suo tempo, dal Cavour in persona. Diverse furono, in effetti, le azioni dei garibaldini sui confini o nella stessa Citt\u00e0 eterna.\nL'organizzazione della spedizione garibaldina.\nIl 12 agosto 1866, terminata la cosiddetta Terza guerra di indipendenza italiana (parte della Guerra Austro-Prussiana) con l'Armistizio di Cormons, il Regno di Italia aveva guadagnato Mantova, Venezia e un'adeguata sistemazione dei confini orientali. Rimaneva aperta la questione di Roma e del Lazio, ovvero dello Stato Pontificio. Era rinviata a tempi migliori la questione di Trento e Trieste.A ci\u00f2 si aggiunga che nel dicembre 1866, le ultime unit\u00e0 del corpo di spedizione francese si erano imbarcate a Civitavecchia per la Francia, in applicazione della convenzione del 1864.\nParticolarmente impegnato sulla \"Questione romana\", ormai da due decenni Garibaldi andava dichiarando come fosse venuto il tempo di \u00abfar crollare la baracca pontificia\u00bb e, il 9 settembre 1867 ad un Congresso della Pace ospitato dalla protestante citt\u00e0 di Ginevra, definiva il Papato \u00abnegazione di Dio ... vergogna e piaga d'Italia\u00bb.Da tenere ben presente, in questo contesto, \u00e8 la rinnovata popolarit\u00e0 che Garibaldi aveva conquistato con la guerra del 1866, quale unico generale italiano che avesse saputo battere gli Austriaci alla battaglia di Bezzecca (mentre l'esercito e la marina del re avevano dovuto subire le duplici sconfitte di Custoza e di Lissa). Ci\u00f2 gli conferiva un rinnovato margine di manovra e rendeva assai pi\u00f9 difficile al governo regio (comunque impegnato al rispetto della convenzione del 1864) fermare l'agitazione o i preparativi delle camicie rosse.\nGaribaldi riusc\u00ec cos\u00ec a organizzare la \"legione garibaldina\": un piccolo esercito di circa 10\u00a0000 volontari, predisponendo, al contempo, un piano per la sollevazione di Roma.\nLa notizia di questa mobilitazione, tuttavia, era stata sbandierata in pubblico: ci\u00f2 permise all'Imperatore dei Francesi Napoleone III di programmare con congruo anticipo una spedizione di soccorso al pontefice (che giunse infatti a Civitavecchia pochi giorni dopo l'inizio dell'invasione del Lazio). Vennero inoltre messe in allarme le truppe dell'esercito pontificio, costituite per due terzi da italiani e per il resto da volontari europei, tra cui francesi (specie nella cosiddetta Legione di Antibes), mentre gli Zuavi pontifici erano un corpo multinazionale costituito da volontari belgi, svizzeri, irlandesi e olandesi, oltre che francesi (tra cui anche canadesi di lingua francese).\nL'invasione del Lazio.\nL'invasione degli Stati Pontifici era imminente. Il 21 settembre 1867 il presidente del consiglio Urbano Rattazzi fece pubblicare sulla \u00abGazzetta Ufficiale\u00bb un monito con cui si esortavano gli italiani a rispettare l'integrit\u00e0 territoriale pontificia e non violare la frontiera. Ogni tentativo di sconfinamento sarebbe stato impedito. In visita ad Arezzo, Garibaldi reag\u00ec chiamando all'appello i volontari per la conquista di Roma. Due giorni dopo, il generale nizzardo programm\u00f2 di lasciare Sinalunga e spostarsi verso il confine, ma il prefetto di Perugia ne ordin\u00f2 l'arresto. Il tenente Pizzuti, della luogotenenza d'Orvieto, si present\u00f2 alle ore 6 del 23 settembre presso l'abitazione di Garibaldi. Il generale, che stava ancora dormendo, non oppose resistenza. Sal\u00ec sul treno e fu scortato fino ad Alessandria. Alla notizia dell'arresto, si verificarono tumulti in alcune citt\u00e0 d'Italia. Garibaldi espresse il desiderio di essere trasferito a Caprera, il governo acconsent\u00ec.\nLa detenzione del generale tuttavia non elimin\u00f2 la minaccia dell'invasione dello Stato Pontificio, infatti il 5 ottobre alcuni volontari raggiunsero Bagnorea barricandosi nel convento di San Francesco. La settimana successiva ci furono ulteriori sconfinamenti a Viterbo e Montelibretti. Non riuscendo le truppe italiane ad arginare il fenomeno, Napoleone III annunci\u00f2 l'imminente invio di un corpo di spedizione francese. Ma il governo italiano, nell'estremo tentativo di evitare questa eventualit\u00e0, promise di prodigarsi ulteriormente contro i volontari. La situazione precipit\u00f2 il 16 ottobre quando Garibaldi evase da Caprera presentandosi qualche giorno dopo a Firenze, in piazza Santa Maria Novella arringando la folla. La situazione era sfuggita di mano alle autorit\u00e0 italiane. \nIl 22 ottobre a Roma avvenne un attentato alla caserma Serristori, causando la morte di venticinque zuavi pontifici che l\u00ec avevano quartiere, quasi tutti italiani e francesi e di due cittadini romani (Francesco Ferri e la figlia di sei anni, Rosa). L'attentato doveva dare il via ad una sollevazione che invece non ci fu. Il 24 novembre 1868 fu eseguita la sentenza di condanna a morte per decapitazione, sottoscritta da papa Pio IX, dei patrioti Giuseppe Monti (muratore di Fermo) e del romano Gaetano Tognetti a Roma in largo dei Cerchi (vicino al Circo Massimo).\nIl 23 ottobre 1867 ebbe luogo lo scontro di Villa Glori, quando un drappello di settantasei volontari guidati da Enrico e Giovanni Cairoli, giunti a prendere contatto con i rivoluzionari romani, non trovarono nessuno ad attenderli e vennero sopraffatti dai Carabinieri svizzeri dell'esercito pontificio. Garibaldi paragon\u00f2 il loro sacrificio a quello di Leonida alle Termopili in Grecia e infatti l'architetto De Angelis, che ha realizzato i disegni del Museo, ne ha fatto un tempio greco-romano. Numerosi sono i cimeli dei Cairoli nel Museo di Mentana.\nIl 25 ottobre gli Zuavi pontifici assaltarono, non senza perdite, il lanificio Aiani, a Trastevere, centro clandestino del moto insurrezionale, dove si radunavano patrioti e si preparavano armi e bombe per gli insorti, uccidendo nove dei patrioti presenti, tra cui Francesco Arquati.\nIl 26 ottobre Garibaldi, con il suo piccolo esercito di volontari circa 8\u00a0000 uomini, decise di occupare Monterotondo. Si ferm\u00f2 dapprima nella locanda Frosi e poi nel castello Orsini ospite del principe, un garibaldino don Ignazio Boncompagni. Qui, tuttavia, Garibaldi decise di arrestare la marcia, nell'inutile attesa della sperata insurrezione in Roma. Solo alcuni reparti vennero inviati verso Roma. Lo stesso generale avanz\u00f2 il 29 ottobre sino a villa Spada e al Ponte Nomentano, nella speranza di suscitare, con la sua presenza, una ribellione in Roma. La quale, in effetti, si limit\u00f2 ad alcuni scontri a fuoco: il 30 Garibaldi tornava sui propri passi a Monterotondo.\nLo stesso 26 ottobre il secondo battaglione della colonna di Nicotera, partito ad occupare Monte San Giovanni, fu respinto da un attacco a sorpresa dei soldati pontifici e si ritir\u00f2. Solo trentanove coraggiosi della quinta e della settima compagnia, guidati dal maggiore siciliano Raffaele de Benedetto e dal capitano senese Giuseppe Bernardi, decisero di tenere il campo contrattaccando alla baionetta. I trenta volontari rimasti, incalzati dai pontifici, si barricarono all'interno della Casina Valentini rifiutandosi di cedere le armi, nonostante fossero circondati e presi di mira da quattrocento nemici tra zuavi, gendarmi e squadriglieri papali. Dopo otto ore di combattimento, non essendo riuscite a vincere l'eroica resistenza dei garibaldini, le truppe pontificie appiccarono il fuoco alla casina. I patrioti operarono allora un'audace ed improvvisa sortita, riuscendo a rompere l'accerchiamento a colpi di moschetto e baionetta. Dopo due ore di cammino notturno i soli ventidue superstiti poterono riunirsi al battaglione.\nNel frattempo, giunse conferma che truppe regolari italiane avevano anch'esse attraversato il confine, con la missione ufficiale di arrestare Garibaldi: si sper\u00f2, forse, in qualche complicazione fra queste e la guarnigione di Roma. Nulla di tutto questo accadde.\nI preparativi nell'esercito pontificio.\nDopo la sconfitta di Monterotondo (26 ottobre) il generale Kanzler decise di concentrare l'intero esercito a protezione di Roma e di Civitavecchia. Il 29 ottobre approd\u00f2 a Civitavecchia il corpo di spedizione francese guidato dal generale Pierre Louis Charles de Failly. Con l'arrivo dei francesi le forze di Kanzler raggiunsero la superiorit\u00e0 numerica, conferendo al generale concrete speranze di vittoria. Nel consiglio di guerra del 21 ottobre lo stato maggiore aveva deciso di disporre le forze di difesa romane su tre linee: la prima sul fiume Aniene; la seconda a protezione dei 25\u00a0km di mura urbane; la terza a protezione della Citt\u00e0 leonina e di Castel Sant'Angelo. La prima decisione presa da Kanzler fu di far saltare il ponte Salario sull'Aniene e di minare gli altri ponti.\nA scompaginare i piani di Garibaldi intervenne inaspettatamente Vittorio Emanuele II. Il re, in numerose occasioni precedenti (vedi lo sbarco dei Mille in Sicilia) aveva fatto da osservatore compiaciuto delle gesta del generale nizzardo. Il 27 ottobre invece, rese noto un proclama alla Nazione in cui prese ufficialmente le distanze dalla Campagna dell'Agro romano. Se l'intenzione del re era quella di far fallire il progetto non \u00e8 possibile dire. Di certo, dopo la pubblicazione del proclama oltre duemila uomini disertarono e le truppe di Garibaldi si assottigliarono a 5.000 unit\u00e0.\nIl buon servizio informazioni di cui Kanzler disponeva lo avvis\u00f2 che una colonna di garibaldini, al comando di Vincenzo Orsini, era dislocata a qualche km di distanza dal grosso delle truppe. Per Kanzler fu un'informazione decisiva: immediatamente dispieg\u00f2 le truppe verso Albano e Velletri per impedire alla colonna Orsini di ricongiungersi alla principale. Il 1\u00ba novembre si incontr\u00f2 con il capo della spedizione francese, generale De Failly (22.000 soldati e 42 cannoni). Con suo disappunto gli venne comunicato che i francesi sarebbero rimasti tutti a Civitavecchia, tranne una brigata di 2.000 uomini comandata dal generale de Polhes. Kanzler riorganizz\u00f2 il suo esercito: affid\u00f2 al colonnello Raphael de Courten una formazione composta da Zuavi (due battaglioni), Carabinieri (un battaglione), Legionari (uno), la batteria di campagna, i Dragoni; gli Zappatori; i gendarmi. In tutto oltre 3000 soldati e 6 cannoni. Il gruppo pi\u00f9 numeroso erano gli Zuavi, 1500 uomini. Ai suoi comandi vi era anche il battaglione di De Polhes.\nLa battaglia.\nNella notte tra il 2 e il 3 novembre le forze pontificie si misero in movimento. Gli uomini di Kanzler uscirono da Roma alle 2:00. Un'ora dopo li seguirono i soldati di de Polhes; insieme si diressero verso le posizioni garibaldine a Monterotondo.\nGaribaldi disponeva di truppe ridotte dalle diserzioni, male equipaggiate e sostanzialmente prive di cavalleria e artiglieria. Aveva deciso di raggiungere Tivoli, dove avrebbe sciolto la legione garibaldina. Erano state costituite sei brigate, ognuna composta da tre o quattro battaglioni, guidate rispettivamente dal Salomone, dal colonnello Frigyesi, dal maggiore Eugenio Valzania, dal colonnello Elia e dal maggiore Achille Cantoni, il patriota forlivese che, avendo salvato la vita al Generale presso Velletri ed essendo poi caduto a Mentana, Garibaldi erse a protagonista del romanzo storico \"Cantoni, il volontario\".\nSi aggiungeva uno squadrone di Guide a cavallo, forte di circa 100 unit\u00e0, guidato da Ricciotti Garibaldi (l'ultimo figlio del generale con Anita Garibaldi) e una singola batteria con due cannoni. L'armamento era costituito, probabilmente, per due terzi da fucili ad avancarica e per un terzo, addirittura, da moschetti a pietra focaia. Circa met\u00e0 degli effettivi erano veterani di altre campagne risorgimentali, mentre la restante met\u00e0 erano volontari privi di esperienza bellica, anche se supportati da ufficiali piemontesi.\nI pontifici erano rappresentati da truppe anch'esse volontarie, ma veterane, molto motivate e di pi\u00f9 prolungato inquadramento. L'Esercito pontificio era composto da circa 3\u00a0000 uomini, oltre ai circa 2\u00a0500 del corpo di spedizione francese, truppe regolari in parte mercenarie (il \"soldo\" era di 50 centesimi al giorno + minestra, pane e caff\u00e8). I francesi erano equipaggiati con il nuovo fucile \"chassepot modello 1866\" a retrocarica, munito di un otturatore e caricato a cartuccia di cartone: esso permetteva di caricare 12 colpi al minuto, un'enormit\u00e0 per l'epoca e che mostr\u00f2 le sue qualit\u00e0 durante la Guerra Franco-Prussiana. La cavalleria era costituita da circa 150 dragoni e 50 cacciatori a cavallo; l'artiglieria consisteva in circa 10 pezzi.\nProseguendo lungo l'antica Via Nomentana in direzione Monterotondo, pontifici prima e francesi poi giunsero in prossimit\u00e0 della tappa intermedia di Mentana nel primo pomeriggio. Di fronte a loro il villaggio si presentava sull'alto di una collina a forma di promontorio, cinto da un muraglione di fronte a un antico castello medioevale, volto proprio verso la Nomentana.\nAlcune miglia a sud tre compagnie di Zuavi pontifici vennero inviate lungo il Tevere verso Monterotondo e il fianco destro del fronte garibaldino. La colonna principale, invece, con i dragoni all'avanguardia e i francesi in retroguardia, proseguiva, sempre verso Monterotondo, lungo la Nomentana. Essi presero un primo, inaspettato, contatto con gli avamposti di Garibaldi gi\u00e0 a sud di Mentana mentre era in corso il trasferimento dei volontari in direzione di Tivoli. De Courten li sospinse verso la localit\u00e0 Vigna Santucci, il casale che domina la collina dove sorge Mentana. Qui la posizione era difesa da tre battaglioni di camicie rosse, schierate a sinistra sul monte Guarnieri e a destra nella fattoria di Vigna Santucci.Entro le due del pomeriggio gli assalitori abbandonarono entrambe le posizioni e piazzarono l'artiglieria sul monte Guarneri, in vista del villaggio e del vicino altopiano. Villa Santucci era definitivamente presa dagli uomini di De Courten. Ma nelle zone circostanti la battaglia continuava.\nGaribaldi schier\u00f2 la modestissima artiglieria su un'altura a nord, il Monte San Lorenzo e la gran parte delle truppe (Frigyesi, Valzania, Cantoni ed Elia) all'interno e intorno al villaggio murato e al castello, in posizioni fortificate. Contro queste difese si infransero ripetuti assalti pontifici e francesi, con relativi contrattacchi, continuati sino all'inizio della notte.\nA questo punto venne programmato un contrattacco di aggiramento su entrambi i fianchi dello schieramento franco-pontificio, che non ebbe successo.\nNel frattempo le tre compagnie di Zuavi che avevano marciato lungo il Tevere occuparono la strada fra Mentana e Monterotondo, inducendo Garibaldi a recarsi personalmente sul luogo, lasciando la legione a difendere Mentana.\nA questo punto il corpo francese attacc\u00f2 le camicie rosse sul loro fronte sinistro e sfond\u00f2 le linee nemiche. I difensori fuggirono verso Monterotondo o si rifugiarono asserragliandosi nel castello.\nEsito.\nI difensori del castello si arresero ai pontifici la mattina successiva. Garibaldi stesso ripieg\u00f2 nel Regno d'Italia con 5\u00a0000 uomini, inseguito sino al confine dai Dragoni. Al termine della giornata i franco-pontifici avevano registrato 32 morti e 140 feriti. I garibaldini 150 morti e 220 feriti pi\u00f9 1700 prigionieri. La rivista delle truppe vincitrici si tenne in piazza di Termini.\nSin dall'indomani della battaglia il merito della vittoria venne attribuito ai regolari francesi e ai loro fucili chassepot. Ad esempio, quando il 6 novembre i vincitori rientrarono in Roma per la sfilata trionfale, la folla li acclamava come i veri vincitori della giornata e gridava \u00abviva la Francia\u00bb. L'analisi militare per\u00f2 gi\u00e0 all'epoca generava controversie. Secondo lo storico cattolico Innocenti, il peso dato alle nuove armi, fu pi\u00f9 una mossa di propaganda che una situazione reale. Tra i sostenitori della teoria secondo la quale la vittoria dei Pontifici e dei Francesi non fu dovuta solo al Fucile Chassepot si pu\u00f2 annoverare il garibaldino Mombello, combattente nello scontro e che in un suo libro di memorie sulla battaglia riport\u00f2 di non aver sentito gli spari di quel fucile e anzi ne contest\u00f2 il vantaggio tecnologico. A suo parere infatti, il fucile francese era meno preciso di quelli garibaldini e il campo di battaglia pieno di ripari e avvallamenti favoriva pi\u00f9 la precisione che la frequenza di tiro.\nGli esiti dello scontro vennero ampiamente discussi anche a livello medico sulla rivista \"The Lancet\", dove furono pubblicate le osservazioni del dottor Gason che oper\u00f2 a Roma sui combattenti provenienti da Mentana e riport\u00f2 la comparazione tra le ferite causate dai proiettili sparati dagli Chassepot e quelle causate dai proiettili a palla tonda Mini\u00e8 che venivano impiegati in due calibri. Il medico notava come da Mentana giungessero soldati che presentavano ferite causate da proiettili che non generavano grandi perdite di sangue, ma erano in grado di fratturare le ossa lunghe. Questi proiettili quindi erano pi\u00f9 letali nell'immediato, ma chi veniva colpito in modo non fatale aveva migliori probabilit\u00e0 di sopravvivere. Gason sottoline\u00f2 per\u00f2 che ci\u00f2 era in contrasto con quanto invece riportato nei resoconti precedenti per le ferite da Chassepot. All'epoca i resoconti esistenti, successivi a una battaglia avvenuta a Lione, parlavano di effetti molto pi\u00f9 gravi, con lacerazioni causate dai proiettili in uscita molto vaste.\nIl garibaldino Mombello, tra i sostenitori della teoria secondo la quale la vittoria dei Pontifici e dei Francesi non fu dovuta solo al Fucile Chassepot, nella sua testimonianza riport\u00f2:\nIl Mombello non solo riporta la sua testimonianza ma spiega anche militarmente per quale motivo, a suo dire, gli Chassepots non furono l'unico motivo della vittoria dei pontifici:\nIl 6 novembre le truppe franco-pontificie rientravano vittoriose a Roma. Alcuni prigionieri furono condotti a Roma, altri scortati al confine dai gendarmi francesi e presi in consegna dall'esercito italiano. Gli arrestati furono smistati fra Terni, Spoleto e Foligno e i feriti presi in consegna e ricoverati. Tra i feriti vi fu anche Helena Blavatsky, colpita al torace da due pallottole, creduta morta e salvata in extremis.\nConseguenze.\nMentana assicur\u00f2 allo Stato Pontificio tre ulteriori anni di vita, dei quali il sovrano pontefice profitt\u00f2 per tenere l'allora tanto discusso Concilio Vaticano I (giugno 1868 - luglio 1870). L\u00ec Pio IX ottenne, fra l'altro, la sanzione dei princ\u00ecpi gi\u00e0 espressi nel Sillabo del 1864 e la costituzione apostolica Pastor Aeternus, che impone l'infallibilit\u00e0 del vescovo di Roma quando definisce solennemente un dogma.\nMentana sanc\u00ec, inoltre, il definitivo allontanamento di Napoleone III dalle simpatie del movimento nazionale italiano, ad esito di un processo gi\u00e0 iniziato con l'Armistizio di Villafranca. Era facile, in quei giorni, ricordarlo come l'uomo che mise fine alla Repubblica Romana (1849). La storiografia contemporanea tende, con maggiore gratitudine, a ricordarlo come colui che permise ai Piemontesi di cacciare gli Austriaci dalla Lombardia, il vero alleato del Conte di Cavour.\nArgomentando che il governo italiano non era stato in grado di garantire la sicurezza dello Stato Pontificio e dunque, secondo i francesi, aveva violato la Convenzione di Settembre (1864) Napoleone III invi\u00f2 nuovamente a Roma le sue truppe. Con questo pretesto, il Secondo Impero aveva rimesso nuovamente piede nell'Urbe annullando l'efficacia di quanto sancito negli accordi del 1864.\nGaribaldi, anche se ormai vecchio (era nato il 4 luglio 1807), regol\u00f2 i propri personali conti con Napoleone III a seguito della sconfitta di quest'ultimo alla battaglia di Sedan, nel corso della guerra franco-prussiana: raggiunta la Francia nell'ottobre del 1870, ottenne uno dei rari successi francesi della campagna in difesa della neonata Repubblica Francese (battaglia di Digione) contro i prussiani.\nAnche Vittorio Emanuele II di Savoia aveva saputo attendere: il 20 settembre 1870 (18 giorni dopo la resa dell'imperatore a Sedan e pochi giorni prima della partenza di Garibaldi per la Francia) il regio esercito italiano apr\u00ec una breccia nelle mura aureliane nei pressi di Porta Pia, segnando la fine dello Stato Pontificio.\nFotografi sul campo di battaglia di Mentana.\nMentana \u00e8 la prima battaglia combattuta in Italia della quale si conservano immagini fotografiche. Sul campo di battaglia furono presenti e operarono alcuni fotografi, il pi\u00f9 noto dei quali \u00e8 senz'altro Antonio D'Alessandri, titolare insieme al fratello Francesco Paolo dello studio fotografico Fratelli D'Alessandri. Nella mostra della fotografia romana del 1953 furono esposte le seguenti foto: Veduta del paese, I pagliai, Il campo di battaglia verso Monterotondo, Morti sulla strada, Vigna Santucci, (foto del 3 novembre 1867); Trofei presi ai garibaldini di Mentana (fotografia con la scritta \"Portae inferi non praevalebunt\");\nRacconta Silvio Negro, storico della fotografia romana, che\nCaduti di Mentana.\nNell'elenco dei Caduti, in quella che una legge del 1899 riconobbe come Campagna dell'Agro romano per la liberazione di Roma, ci sono tutti i morti dai fratelli Cairoli alla Tavani Arquati nel 1867, caduti a Bagnoregio, Subiaco, Monte San Giovanni Campano, ecc. L'ara-ossario inaugurata nel 1877 fu chiusa dalla Societ\u00e0 Patrie Battaglie nel 1937 proprio per raccogliere tutti i caduti ovunque deceduti nel 1867.\nGaribaldini.\nTutti o quasi (salvo i caduti sepolti nelle tombe di famiglia dei paesi d'origine) sono tumulati nell'Ara-Ossario di Mentana realizzata nel 1877 e chiusa nel 1937.\nSoldati pontifici e francesi.\nL'elenco completo dei morti e rispettive localit\u00e0 di provenienza sono nell'ala nuova del Museo inaugurata nel 2005 e gemellata con il Museo militare degli Alpini in Antrodoco (RI).\nNote.\nIl Conte Ildebrando Pulvano Guelfi di Scansano, Ufficiale Volontario dell'Esercito Pontificio, a tutti gli effetti viene annoverato fra i caduti di Mentana, in quanto deceduto a causa delle complicazioni e delle ferite riportate durante il combattimento."}
{"id": "1078930", "revid": "35813", "url": "https://it.wikipedia.org/wiki?curid=1078930", "title": "Die Hochzeit", "text": ""}
{"id": "1078932", "revid": "35813", "url": "https://it.wikipedia.org/wiki?curid=1078932", "title": "Die Feen", "text": ""}
{"id": "1078934", "revid": "35813", "url": "https://it.wikipedia.org/wiki?curid=1078934", "title": "Der fliegende Holl\u00e4nder", "text": ""}
{"id": "1078949", "revid": "35813", "url": "https://it.wikipedia.org/wiki?curid=1078949", "title": "Der Ring des Nibelungen", "text": ""}
{"id": "1078958", "revid": "35813", "url": "https://it.wikipedia.org/wiki?curid=1078958", "title": "Das Rheingold", "text": ""}
{"id": "1078961", "revid": "35813", "url": "https://it.wikipedia.org/wiki?curid=1078961", "title": "Die Walk\u00fcre", "text": ""}
{"id": "1078965", "revid": "767487", "url": "https://it.wikipedia.org/wiki?curid=1078965", "title": "Crew (hip hop)", "text": "Nella cultura hip hop, la crew (in inglese \"equipaggio\", \"squadra\", \"compagnia\") \u00e8 un gruppo di persone che collabora ad un progetto artistico o culturale, come ad esempio un gruppo di ballo formato da \"B-boy\", o un gruppo di \"writers\". Come altri termini legati a subculture giovanili, esistono grafie alternative, come krew o kru. Allo stesso concetto fanno riferimento le parole \"trib\u00f9\", \"clan\" o \"klan\", \"clique\" o \"click\", oppure \"family\" nel caso del \"krump\".\nIn ambito musicale, la \"crew\" \u00e8 un gruppo dinamico che pu\u00f2 realizzare canzoni e album sotto un unico nome, ma pu\u00f2 anche essere vista come un aiuto ed uno sprone al singolo artista per le proprie realizzazioni personali: ne \u00e8 un celebre esempio il Wu-Tang Clan.\nNel \"writing\" spesso gli artisti di una stessa \"crew\" dipingono insieme, per ottenere un risultato di maggiore effetto sia come dimensioni che come cura del particolare; nelle situazioni in cui l'\"opera\" \u00e8 fatta di nascosto, essa deve essere realizzata velocemente e un alto numero di partecipanti rende pi\u00f9 rapida la realizzazione. Solitamente in queste \"crew\" ognuno ha la sua specialit\u00e0, come per esempio la resa grafica delle lettere, delle figure stilizzate o fumettistiche, o la semplice capacit\u00e0 di firmare molti edifici con la propria \"tag\" e il nome della \"crew\" in un'unica notte."}
{"id": "1078972", "revid": "35813", "url": "https://it.wikipedia.org/wiki?curid=1078972", "title": "Die Meistersinger von N\u00fcrnberg", "text": ""}
{"id": "1078973", "revid": "767487", "url": "https://it.wikipedia.org/wiki?curid=1078973", "title": "Old School (film)", "text": "Old School \u00e8 un film del 2003 diretto da Todd Phillips.\nLa pellicola \u00e8 molto simile nella storia al classico-cult e progenitore di tanti film del genere, \"Animal House\" con John Belushi. Il film \u00e8 interpretato da vari attori del cosiddetto Frat Pack.\nTrama.\nDopo aver sorpreso la propria fidanzata, Heidi, intenta ad organizzare un'orgia (e confessatogli poi dalla stessa che, in sua assenza, ha spesso e volentieri partecipato a diverse altre), decide di mollarla e, in mancanza d'altro, Mitch va a vivere in affitto, pur essendo ormai alla soglia dei trent'anni, all'interno di un \"campus\". Ma quando il \"college\" decide di sfrattarlo, gli amici Frank e Beanie colgono la palla al balzo: fonderanno una confraternita con sede nell'appartamento di Mitch, evitando cos\u00ec lo sfratto e, volendo ognuno per motivi differenti sfuggire un po' dalle pressanti responsabilit\u00e0 dell'et\u00e0 adulta, facendo cos\u00ec anche un loro ritorno ai gloriosi giorni del college, scanditi dalle feste selvagge e dall'incoscienza giovanile. Nonostante ci\u00f2, l'odioso rettore continuer\u00e0 ad accanirsi contro di loro, cercando in qualsiasi modo di farli espellere."}
{"id": "1078974", "revid": "767487", "url": "https://it.wikipedia.org/wiki?curid=1078974", "title": "Tendach\u00ebnt", "text": "Tendach\u00ebnt \u00e8 un gruppo di musica folk-revival piemontese fondato nel 1997.\nStoria.\nNato nel 1997, ad opera di Maurizio Martinotti, dalle ceneri del famoso gruppo de La Ciapa Rusa, riprende parte del suo repertorio ampliandolo con nuovi brani e arrangiamenti elettrici.\nTrasforma il repertorio tradizionale, mantenendo l'uso della lingua piemontese, riarrangiando melodie antiche con sensibilit\u00e0 moderna, le rende fruibili anche per le nuove generazioni.\nCon l'album \"La valle dei saraceni\" del 2005 introduce sonorit\u00e0 e ritmi mediterranei grazie anche alla collaborazione di: Enzo Avitabile (autore di un brano assieme a Maurizio Martinotti), De Calaix, Renat Sette, Paul James, Toni Torregrossa e i Bottari di Portico.\nNell'autunno 2009 viene pubblicato il nuovo disco, \"Arneis\"."}
{"id": "1078975", "revid": "484362", "url": "https://it.wikipedia.org/wiki?curid=1078975", "title": "Monarchia austro-ungarica", "text": ""}
{"id": "1078984", "revid": "599013", "url": "https://it.wikipedia.org/wiki?curid=1078984", "title": "Protocollo di Ginevra (1924)", "text": "Il protocollo per il regolamento pacifico delle controversie internazionali, meglio noto come protocollo di Ginevra (da non confondere con l'omonimo protocollo del 17 giugno 1925 relativo alla messa al bando delle armi chimiche), \u00e8 un trattato internazionale stipulato nel 1925.\nStoria.\nL'iniziativa scatur\u00ec dai rapporti tra il primo ministro francese \u00c9douard Herriot e quello inglese Ramsay MacDonald, sull'esigenza di rafforzare la Societ\u00e0 delle Nazioni con strumenti efficaci a dirimere le controversie internazionali senza ricorrere all'uso delle armi e arrivare alla risoluzione delle contese attraverso l'arbitraggio internazionale; inoltre si era previsto l'abbassamento della maggioranza ai 2/3 e non pi\u00f9 all'unamit\u00e0 in caso di votazione su un intervento armato congiunto della Societ\u00e0 delle Nazioni contro un paese.\nLe posizioni dei due uomini politici, trovarono un generale consenso sulla necessit\u00e0 di nuovi strumenti, portando ad individuare una soluzione vicina al trinomio proposto da Herriot: arbitrato, sicurezza, disarmo. Il documento scaturito dalla volont\u00e0 dei due uomini di stato, venne approvato il 2 ottobre del 1924 dalla Societ\u00e0 delle Nazioni. Il protocollo venne approvato, ma non entr\u00f2 mai in vigore per la sconfitta alle elezioni di MacDonald nel 1924; il suo successore Baldwin, conservatore, rinneg\u00f2 l'eredit\u00e0 del governo precedente e affoss\u00f2 il Protocollo.\nContenuto.\nI punti pi\u00f9 importanti del protocollo prevedevano la risoluzione delle controversie in seno alla Corte internazionale dell'Aja (per contrasti giuridici) o presso il Consiglio della Lega (in caso di composizioni politiche); era previsto la riduzione degli armamenti, da stabilire presso una conferenza internazionale, e si introducevano sanzioni economiche e boicottaggio contro i paesi trasgressori del protocollo."}
{"id": "1078989", "revid": "1272592", "url": "https://it.wikipedia.org/wiki?curid=1078989", "title": "Rubbettino Editore", "text": "Rubbettino Editore \u00e8 una casa editrice italiana.\nStoria.\n\u00c8 stata fondata da Rosario Rubbettino nel 1973 a Soveria Mannelli, un paese della Sila Piccola in provincia di Catanzaro. Nata come una semplice tipografia, nel corso degli anni \u00e8 diventata una casa editrice dedicata a tematiche legate al liberalismo.\nIl primo volume edito \u00e8 stato un saggio filosofico di Domenico Vircillo \"Filosofia e sociologia della cultura: studi su Ernst Cassirer e Karl Mannheim\". Dopo la morte di Rosario Rubbettino, avvenuta nel 2000, l'attivit\u00e0 \u00e8 passata sotto la direzione dei due figli del fondatore, Florindo e Marco. Al momento della morte di Rosario Rubbettino, il catalogo della casa editrice contava oltre 2\u00a0000 titoli, con una produzione di 150 volumi l'anno. A fine 2014 i titoli erano 6\u00a0500 circa, con una produzione annua di circa 400 novit\u00e0.\nLa produzione editoriale della Rubbettino \u00e8 orientata soprattutto alla saggistica. Nei primi anni venivano pubblicate soprattutto opere di interesse locale. In pochi anni, tuttavia, l'attivit\u00e0 si estese notevolmente, dapprima con opere dedicate e al Mezzogiorno d'Italia, soprattutto alla Calabria e alla Sicilia; successivamente con saggi sempre pi\u00f9 numerosi dedicati alla storia internazionale ed italiana, all'economia politica, alla religione e alla filosofia. In ambito filosofico, la Rubbettino ha fatto conoscere in Italia le opere principali della \"Scuola austriaca\", Friedrich von Hayek, Ludwig von Mises, Bruno Leoni, Murray N. Rothbard e Michael Polanyi. Fra i numerosi autori che hanno pubblicato con Rubbettino citiamo Dario Antiseri, Pino Arlacchi, Giuseppe Bedeschi, Alessandro Campi, Christopher Duggan, Emanuele Macaluso, Pascal Salin, Carlo Lottieri, padre Francesco Russo, Leonardo Sciascia, Raimondo Cubeddu, Luigi Marco Bassani, Lorenzo Infantino, Gianni Vattimo, Massimo D'Alema, Gianfranco Fini, Francesco Rutelli, Paolo Savona, Francesco Bevilacqua ed El\u00e9mire Zolla.\nLa Rubbettino \u00e8 anche editore di \"servizio\" per alcune importanti istituzioni. Fra tutte il Senato della Repubblica, il Dipartimento della Funzione Pubblica della Presidenza del Consiglio dei ministri, Centri studi, Istituti Culturali e Fondazioni, Universit\u00e0.\nNel marzo 2019 figura tra i finalisti del premio sostenibilit\u00e0 al Festival Nazionale dell'Economia Civile, per la sua scelta di piantare un nuovo albero per ogni libro pubblicato.\nPrincipali collane.\nNella sezione saggistica le collane sono molto numerose:\nNonostante la linea editoriale dell'azienda prediliga la saggistica, sono presenti anche sezioni di letteratura, all'interno delle quali si annoverano diversi scrittori di successo fra cui Gioacchino Criaco, Roberto Gervaso e Stefano Marelli.\nIl gruppo editoriale Rubbettino vanta anche collane con altri tre marchi editoriali:\nPur essendo una casa editrice a livello nazionale, non ha dimenticato le sue origini calabresi. In tal senso va citata la collana Le citt\u00e0 della Calabria (testi di saggistica sulla storia, sulla cultura e sull\u2019economia calabrese) che \u00e8 stata definita da Marta Petrusewicz, professoressa ordinaria di Storia moderna presso l\u2019Universit\u00e0 della Calabria, come una \u201copera monumentale\u201d sulla storia della Calabria. "}
{"id": "1078991", "revid": "1718925", "url": "https://it.wikipedia.org/wiki?curid=1078991", "title": "R\u00f8st", "text": " \nR\u00f8st \u00e8 un comune della contea di Nordland, in Norvegia, oltre il Circolo polare artico al largo dell'estremit\u00e0 sudoccidentale dell'arcipelago delle Isole Lofoten.\nIl comune \u00e8 stato costituito nel 1928 scoporandolo dal comune di V\u00e6r\u00f8y ed \u00e8 il pi\u00f9 piccolo comune della Norvegia per estensione e il terzo pi\u00f9 piccolo per numero di abitanti. La sede amministrativa del comune \u00e8 nel villaggio di R\u00f8stlandet sull'isola omonima che con una superficie di \u00e8 la pi\u00f9 grande dell'arcipelago composto da 304 tra isole, isolotti e scogli.\nGeografia.\nL'isola di R\u00f8stlandet \u00e8 molto pianeggiante, l'altitudine massima \u00e8 11 m s.l.m. ma alcuni degli isolotti nella parte sudoccidentale dell'arcipelago sono pi\u00f9 impervi, l'altitudine massima \u00e8 il monte Storfjellet (259 m s.l.m.).\nIl clima \u00e8 fresco d'estate e la corrente nord-atlantica fa s\u00ec che d'inverno la temperatura sia relativamente mite. La temperatura media rilevata in gennaio al faro di Skomv\u00e6r \u00e8 pari a +1.1 \u00b0C.\nL'attivit\u00e0 economica dell'isola \u00e8 collegata alla pesca, soprattutto del merluzzo, ed alla produzione dello stoccafisso.\nAmbiente.\nL'arcipelago \u00e8 classificato come Important Bird and Biodiversity Area sulle isole vi sono infatti importanti colonie di uccelli marini, milioni di esemplari nidificano soprattutto sulle isole di Ved\u00f8y, Storfjellet, Ellefsnyken, Trenyken e Hernyken. L'arcipelago ospita la pi\u00f9 grande colonia europea di pulcinella di mare (\"Fratercula arctica\") che negli anni ha subito una drastica riduzione dovuta alla diminuzione delle aringhe (\"Clupea harengus\") e la principale colonia norvegese di uccello delle tempeste codaforcuta (\"Oceanodroma leucorhoa\").\nTra le altre specie nidificanti vi sono l'uccello delle tempeste europee (\"Hydrobates pelagicus\"), la gazza marina (\"Alca torda\"), il marangone dal ciuffo (\"Phalacrocorax aristotelis\"), l'uria comune (\"Uria aalge\"), il fulmaro (\"Fulmarus glacialis\") e il gabbiano tridattilo (\"Rissa tridactyla\").\nStoria.\nLa storia di Pietro Querini.\nA R\u00f8st trov\u00f2 rifugio nel 1432, in seguito ad un naufragio, il nobile veneziano Pietro Querini.\nNel 1932, in occasione dei 500 anni dall'avvenimento, gli abitanti di R\u00f8st hanno eretto sull'isola di Sand\u00f8y, con il sostegno e alla presenza dell'allora Ambasciatore d'Italia conte Alberto de Marsanich, un monumento per recuperare e custodire la memoria di Pietro Querini e dei suoi uomini. \nBasata sulla storia del viaggio di Querini, \u00e8 stata rappresentata a R\u00f8st per la prima volta nel 2012 l'opera lirica \"Querini\" con la partecipazione di cantanti accreditati in Norvegia accompagnati dagli abitanti del luogo. La rappresentazione \u00e8 stata molto seguita a livello nazionale ed internazionale e ha dato il via alla \"Querinifest\", una manifestazione che si ripete tutti gli anni nel primo week end di agosto\nR\u00f8st fa parte del progetto internazionale della \"Via Querinissima\" che ripercorre il viaggio di ritorno del Querini in Italia. L'obiettivo del progetto \u00e8 favorire lo sviluppo di una collaborazione nei settori del turismo, dell'economia, della tutela dell'ambiente e della cultura.\nCultura.\nL'isola ospita il Comitato della Societ\u00e0 Dante Alighieri pi\u00f9 settentrionale del mondo..\nNel 2017 \u00e8 stato istituito il Parco Letterario Pietro Querini grazie all'interessamento dell'allora Ambasciatore d'Italia Giorgio Novello.\nGemellaggi.\nIl comune di R\u00f8st \u00e8 gemellato con la cittadina vicentina di Sandrigo, alla quale \u00e8 stato dedicato anche un isolotto: l'isola di Sandrigo. Il gemellaggio \u00e8 dovuto al fatto che dall'isola di R\u00f8st proviene la stragrande maggioranza dello stoccafisso col quale nel vicentino viene cucinato il baccal\u00e0 alla vicentina, piatto tradizionale della cucina veneta. Inoltre, a Sandrigo una piazza \u00e8 stata dedicata a R\u00f8st."}
{"id": "1079001", "revid": "124123", "url": "https://it.wikipedia.org/wiki?curid=1079001", "title": "Jan de Bont", "text": "Biografia.\nProviene da una famiglia cattolica composta da 17 figli. Si crea un nome come direttore della fotografia nei Paesi Bassi, collaborando con il regista connazionale Paul Verhoeven. Verso gli inizi degli anni ottanta, comincia a frequentare Hollywood, dove ha l'occasione di lavorare con registi come John McTiernan, Ridley Scott, Joel Schumacher e Richard Donner.\nNel 1994 debutta come regista, dirigendo il campione d'incassi \"Speed\" con Keanu Reeves e Sandra Bullock, due anni dopo dirige \"Twister\" ennesimo successo al botteghino. Nel 1997 dirige il deludente \"Speed 2 - Senza limiti\", sempre con Sandra Bullock affiancata da Jason Patric.\nTra gli altri film da lui diretti, l'horror \"Haunting - Presenze\" e \"\" trasposizione cinematografica del famoso videogioco."}
{"id": "1079003", "revid": "1372005", "url": "https://it.wikipedia.org/wiki?curid=1079003", "title": "Distretto di Hallein", "text": "Il distretto di Hallein (o Tennengau) \u00e8 un distretto amministrativo dello stato Salisburghese, in Austria.\nSuddivisione amministrativa.\nIl distretto si suddivide in 13 comuni, di cui 1 con status di citt\u00e0 e 4 con diritto di mercato.\nComuni.\n\"(Popolazione al 15 maggio 2001)\""}
{"id": "1079011", "revid": "287204", "url": "https://it.wikipedia.org/wiki?curid=1079011", "title": "Piazza Italia", "text": "Piazza Italia o Piazza d'Italia \u00e8 il nome spesso dato a piazze di citt\u00e0 italiane. Fra queste si ricordano:"}
{"id": "1079017", "revid": "117244397", "url": "https://it.wikipedia.org/wiki?curid=1079017", "title": "Pinnacle Studio", "text": "Pinnacle Studio \u00e8 un programma informatico per il montaggio video digitale. \u00c8 un software prodotto da Pinnacle Systems, una divisione di Corel Corporation. L'ultima versione \u00e8 la 24, rilasciata nel 2020.\nDescrizione.\nPinnacle Studio consente agli utenti di creare contenuti video (come anche DVD/VCD, Bluray e dischi AVCHD), che dalla versione 15 possono essere masterizzati senza la necessit\u00e0 di alcun software aggiuntivo.\nPinnacle Studio pu\u00f2 essere acquistato separatamente o con il pacchetto in cui ci sono in bundle vari dispositivi di acquisizione video hardware. Questi includono la cattura analogica e digitale, sia con schede PCI o una connessione via USB. Nel settembre 2007, Pinnacle ha distribuito le nuove versioni dei loro dispositivi MovieBox, tra cui HDV e il supporto AVCHD, fornito con i loro nuovi prodotti da studio.\nInoltre, una versione ridotta SE di Pinnacle Studio QuickStart \u00e8 stato inclusa con il Dazzle (un altro dispositivo di cattura USB) e prodotti Pinnacle PCTV, anche se dopo il lancio di Studio 12, la versione QuickStart \u00e8 stata interrotta; Dazzle Video Creator Platinum viene ora distribuito con la versione di base di Pinnacle Studio e PCTV con VideoSpin.\nPinnacle Studio e la stessa Pinnacle Systems \u00e8 stata acquisita dalla Corel Corporation nel luglio 2012, che ha inserito nel proprio catalogo il prodotto software.\nAttualmente esistono tre versioni del software:"}
{"id": "1079018", "revid": "85525994", "url": "https://it.wikipedia.org/wiki?curid=1079018", "title": "Tensiometro", "text": "Il tensiometro \u00e8 uno strumento per la misurazione del \"carico di suzione\", cio\u00e8 la forza con cui l'acqua \u00e8 attratta e trattenuta nel terreno. Serve anche per misurare il \"fronte bagnato\", cio\u00e8 la profondit\u00e0 a cui il terreno \u00e8 saturo.\nLo strumento, formato da un tubo con una punta porosa, va riempito d'acqua e infilato nel terreno.\nPer una buona ed efficace prova si dovranno utilizzare pi\u00f9 tensiometri per diverse profondit\u00e0 (solitamente: 15-30-40\u00a0cm).\nSe il terreno \u00e8 saturo l'acqua all'interno non scender\u00e0 e lo strumento misurer\u00e0 il valore \"zero\"; se il terreno \u00e8 non saturo l'acqua inizier\u00e0 a permeare verso il terreno permettendo cos\u00ec allo strumento di misurare la pressione interstiziale.\nQuindi a seconda della pressione misurata si deduce il carico di suzione e in base all'altezza in cui lo strumento misura \"zero\" si comprende il livello a cui il terreno \u00e8 saturo.\nAltra definizione.\nIn meccanica, il tensiometro \u00e8 uno strumento di misura e di controllo di carico su funi, cavi e nastri. Di uso comune su ascensori e sistemi di sollevamento, sfrutta l'angolo di raddrizzamento dei cavi ai quali \u00e8 applicato e mostra il carico in unit\u00e0 meccaniche (Kg, daN, eccetera). Esistono strumenti con trasduttori fissati sulle singole funi che elettronicamente mostrano il carico su visore e permettono il controllo del carico limitandolo con livelli di allarme.\nModelli pi\u00f9 semplici e manuali sono usati anche nella nautica per controllare la tensione del sartiame."}
{"id": "1079019", "revid": "1751463", "url": "https://it.wikipedia.org/wiki?curid=1079019", "title": "Procreazione", "text": ""}
{"id": "1079020", "revid": "729019", "url": "https://it.wikipedia.org/wiki?curid=1079020", "title": "Distretto di Lilienfeld", "text": "Lilienfeld \u00e8 un distretto amministrativo austriaco dello stato della Bassa Austria.\nSuddivisione amministrativa.\nIl distretto \u00e8 suddiviso in 14 comuni di cui 2 con status di citt\u00e0 e 6 con diritto di mercato. Ogni comune ha scritto sotto i propri comuni catastali (\"Katastralgemeinden\"), corrispettivi grossomodo alle frazioni."}
{"id": "1079023", "revid": "2111144", "url": "https://it.wikipedia.org/wiki?curid=1079023", "title": "I vecchi e i giovani", "text": "I vecchi e i giovani \u00e8 un romanzo dello scrittore siciliano Luigi Pirandello, pubblicato per la prima volta nel 1909.\nTrama.\n\u00c8 un romanzo sociale di ambientazione siciliana. \u00c8 la Sicilia dei sanguinosi moti dei Fasci siciliani del 1893, sconvolta dalle lotte di classe, con i clericali da un lato, tesi ad impedire il consolidamento del nuovo regime liberale, e la classe dirigente dall'altro, che disperde nel disordine morale i sacrifici e i meriti acquisiti.\nPi\u00f9 che casi individuali, i personaggi del romanzo interpretano i diversi aspetti della complessa situazione storica che stanno vivendo. \nCos\u00ec il principe don Ippolito di Colimbetra, fedele suddito borbonico; don Flaminio Salvo, esponente della nuova borghesia capitalista; Roberto Auriti, glorioso garibaldino che si spegne in un'esistenza amorfa; il giovane principe Gerlando di Colimbetra, sostenitore delle nuove idee e per questo costretto all'esilio. \nI personaggi rappresentano un contrasto di concezioni e di ideali che si risolve nel contrasto tra due generazioni: quella che ha fatto l'Unit\u00e0 e che vede perduta l'eredit\u00e0 del Risorgimento, e quella pi\u00f9 giovane, che nel gretto conservatorismo dei padri scorge solo la difesa di interessi reazionari.\nNe \"I vecchi e i giovani\" l'autore esprime un giudizio storico molto severo sul processo di riunificazione dell'Italia e dello stato nato da essa. Non a caso Carlo Salinari, analizzando questo romanzo, parla di tre \u201cfallimenti collettivi\u201d riferendosi al Risorgimento, come mancato moto generale di rinnovamento dell'Italia; all'unit\u00e0, come fallito strumento di liberazione e di sviluppo delle zone pi\u00f9 arretrate e in particolare della Sicilia e dell'Italia meridionale; e al socialismo, che avrebbe potuto essere la ripresa del movimento risorgimentale. Questi fallimenti si sovrappongono poi a quelli \u201cindividuali\u201d \u00abdei vecchi che non hanno saputo passare dagli ideali alla realt\u00e0 e si trovano a essere responsabili degli scandali, della corruzione e del malgoverno dei giovani\u00bb.\nNell'ultimo capitolo della seconda parte del romanzo, don Cosmo, il fratello intellettuale di Ippolito, fornisce la chiave di lettura degli avvenimenti e il punto di vista di Pirandello, nel corso della conversazione con Gerlando:"}
{"id": "1079034", "revid": "6923", "url": "https://it.wikipedia.org/wiki?curid=1079034", "title": "Personaggi di Settimo cielo", "text": "Di seguito viene indicata una lista dei personaggi della serie televisiva \"Settimo cielo\" trasmessa negli USA dalla the WB dal 1996 al 2006 e dalla The CW dal 2006 e in Italia da Italia 1.\nLa famiglia Camden.\nI Camden sono costituiti da Eric e Annie e i loro sette figli: Matt, Mary, Lucy, Simon, Ruthie, Sam e David.\nEric Camden.\nRev. Eric Camden (interpretato da Stephen Collins) \u00e8 cresciuto a Binghamton, New York da il colonnello John Camden e Ruth Lynch. Secondo l'episodio \"Halloween\" (stagione 1), sembra che Eric sia nato nel 1954 (ci\u00f2 significa che avrebbe 42 anni al momento). Mentre secondo l'episodio \"Cento\" (stagione 5), il suo compleanno \u00e8 a gennaio. Eric ha frequentato l'universit\u00e0 per cinque anni e si \u00e8 laureato al seminario Kolbel . Poco dopo, si \u00e8 sposato e ha iniziato a progettare una famiglia con Annie Jackson. Ha una sorella, Julie Camden Hastings, che finisce per sposare il medico che ha fatto nascere Matt e i gemelli Sam e David . Dopo il suo intervento di bypass al cuore, decide di lasciare il ministero e smettere di frequentare anche la chiesa. Ritrova la sua fede tornando anche in chiesa in tempo per sposare Kevin e Lucy. (vicino alla fine della stagione 7).\nAnnie Camden.\nAnnie Mae Camden (nata Jackson) (interpretata da Catherine Hicks) \u00e8 la moglie di Eric e la madre di Matt, Mary, Lucy, Simon, Ruthie, Sam e David. Ha una sorellastra di nome Lily, da parte di padre, Charles Jackson. Sua madre \u00e8 Jenny Jackson. Durante il college , Annie ha studiato tutto dall'arte alla economia e commercio, e nelle stagioni successive \u00e8 tornata a scuola per guadagnare il diploma .\nAnche se lei ha scelto di essere una madre casalinga, Annie \u00e8 una tuttofare. Lei tiene il bilancio di una famiglia di ben nove persone, \u00e8 un idraulico, un costruttore, una sarta, una cuoca e molto altro ancora. Si serve anche, di volta in volta, come tesoriere per la chiesa.\nAnnie \u00e8 la spina dorsale della sua famiglia. La madre di sette figli, spesso \u00e8 lei quella con cui i bambini vengono spesso a parlare, di latte e biscotti. Lei cerca, con il marito, di infondere, forza morale nei suoi figli. Lei spera che Ruthie non segua i suoi passi e quelli delle sue sorelle sposandosi molto giovane. Spera che Ruthie abbia il tempo di viaggiare prima.\nAnnie \u00e8 figlia unica . Sua madre, Jenny, muore presto di cancro, nella prima stagione, questo evento la colpisce duramente. Ancora pi\u00f9 difficile da accettare \u00e8 la repentina relazione di suo padre con Ginger. Durante un episodio, Annie lascia la chiesa dopo che suo padre vi porta Ginger . Mary la insegue e viene investita da un'auto. Annie comincia lentamente ad accettare Ginger, e il fatto che suo padre l'abbia sposata. Suo padre soffre di Alzheimer, e per questo Annie passa sempre pi\u00f9 tempo con lui in Arizona prima che egli muoia . Annie nelle stagioni successive, conferma che Ginger le piace molto di pi\u00f9 ora che i suoi genitori sono tornati insieme. Ad inizio di stagione, Annie ha scoperto che il padre aveva una figlia illegittima, avuta da una relazione . Lei alla fine incontra la sua sorellastra, Lily, e le due nel tempo, iniziano a stabilire un rapporto .\nNel 2009, Annie \u00e8 sta inclusa nella Top 10 di Yahoo TV mamme da sei decenni di televisione dal decennio 1996-2007 .\nLucy Camden.\nLucille Joan Camden-Kinkirk \u00e8 la terza dei sette figli di Eric ed Annie Camden. \u00c8 interpretata dall'attrice e cantante statunitense Beverley Mitchell.\nHa un rapporto di complicit\u00e0 e a volte anche conflittuale la sorella Mary. Il suo primo vero ragazzo \u00e8 stato Jimmy Moon. In seguito, ha una relazione importante con un ragazzo di nome Jordan, che si contende con la sorella Mary. Lucy ha una progressiva maturazione, e durante gli anni del college decide poi di seguire le orme di suo padre e frequentare un seminario. Dopo un breve fidanzamento con un ragazzo di nome Jeremy, per il quale si trasferisce per un semestre a New York, Lucy torna a casa. Durante una visita a Buffalo con Mary, Lucy incontra Kevin Kinkirk per caso all'aeroporto e il ragazzo la invita ad uscire. Durante la cena, Kevin pota anche il fratello, che si scopre essere Ben, l'ex ragazzo di Mary presente anch'essa alla cena. Kevin decide di trasferirsi a Glen Oak per stare pi\u00f9 vicino a Lucy e vive cos\u00ec nell'appartamento sul garage di casa Camden. Il giorno di San Valentino, davanti a tutta la famiglia Camden e Kinkirk, Kevin chiede a Lucy di sposarlo. Durante gli ultimi mesi di college, Lucy rimane incinta di una bambina. A pochi mesi dalla fine della gravidanza, Lucy \u00e8 costretta a rimanere a letto per non affaticarsi troppo e riceve cos\u00ec la sua laurea in giardino. Mentre si trova al centro commerciale con Matt, a Lucy si rompono le acque ed \u00e8 cos\u00ec costretta a partorire in ascensore e avere come ginecologo il fratello. Dopo qualche mese dalla nascita di Savannah, nata nel gennaio 2005, Lucy e Kevin acquistano la casa dietro casa Camden. Alla fine della serie, di comune accordo col marito, Lucy lavora come pastore associato nella chiesa di GlenOak, di cui il padre \u00e8 pastore, mentre Kevin rimane a casa a prendersi cura della bambina.\nSimon Camden.\nSimon \u00e8 il quarto figlio del Reverendo Eric Camden e Annie Camden. \u00c8 interpretato da David Gallagher.\nFrequenta la Chiesa della Comunit\u00e0 di Glenoak della quale suo padre \u00e8 il pastore. Durante la sua infanzia viene soprannominato \"La banca di Simon\" perch\u00e9 sembra che abbia sempre dei soldi. Simon \u00e8 stato l'unico della famiglia che in origine aveva cercato di ottenere un cane. Quando Simon entra al liceo, grazie all'aiuto di Lucy, comincia ad incontrare nuove persone. All'inizio dell'estate prima del suo ultimo anno di liceo, Simon uccide Paul Smith, un ragazzo di Gleanoak, in un incidente d'auto. La morte si rivela accidentale e Simon non \u00e8 incriminato. I Camden decidono di trascorrere parte dell'estate nella casa sulla spiaggia ma Simon non pu\u00f2 scappare dai sensi di colpa che lo affliggono per aver causato la morte di Paul. Per paura che il fratello di Paul possa fare del male a Simon, il ragazzo decide di lasciare la scuola e andare al college con un anno di anticipo.\nSimon ha avuto tre importanti ragazze: Deena, Cecilia e Rose. Inizialmente decide di non dormire con Rose perch\u00e9 aveva promesso a Dio (quando aveva paura di aver preso una malattia sessualmente trasmissibile) che non avrebbe dormito con alcuna ragazza fino al matrimonio. Una volta fidanzati, Rose gli ha rivelato che sarebbe stata felice se avessero avuto rapporti. Mentre frequenta il college, Simon rompe la tradizione di famiglia di non avere rapporti sessuali prima del matrimonio. Dopo essersi spaventato della possibile gravidanza di una ragazza, Simon incontra Rose. Rose ama molto Simon ma il ragazzo non \u00e8 sicuro di provare gli stessi sentimenti. I due comunque si fidanzano e progettano di sposarsi. Alla fine Simon scopre che Rose \u00e8 ancora innamorata del suo ex ragazzo Uberto e quindi i due decidono di non sposarsi.\nRuthie Camden.\nRuthie Camden \u00e8 una figlia di Eric ed Annie. \u00c8 interpretata da Mackenzie Rosman.\nRuthie come tutta la sua famiglia abita nella citt\u00e0 di Glenoak, California, era la figlia pi\u00f9 giovane del Reverendo Eric Camden e di Annie Camden, prima dell'arrivo dei gemelli Sam &amp; David. Il suo nome deriva da quello della nonna paterna: Ruth. Ruthie frequenta la Chiesa della Comunit\u00e0 di Glenoak, ossia quella del padre. Durante la sua infanzia viene vista come la spiona di casa Camden poich\u00e9 si notava la sua abilit\u00e0 a trovarsi sempre nel posto giusto al momento giusto. L'et\u00e0 di Ruthie \u00e8 aumentata un po' pi\u00f9 velocemente nel corso delle stagioni poich\u00e9 verso la fine della prima stagione Ruthie comincia la prima elementare, presumibilmente all'et\u00e0 di sei anni, mentre alla fine della decima stagione ha 17 anni, la stessa et\u00e0 di Mackenzie Rosman, l'attrice che la interpreta.\nDurante il suo primo anno di liceo, Ruthie comincia a provare qualcosa per l'ospite di casa Camden, Martin Brewer. La ragazza non gli rivela quello che prova veramente poich\u00e9 molto presto lo sentir\u00e0 come un vero e proprio fratello.\nIn passato, Ruthie era conosciuta come che si divertisse ad essere al centro dell'attenzione di tutti. Con la nascita, nella stagione 3, dei gemelli, per\u00f2, Ruthie perde il suo trono poich\u00e9 tutte le attenzioni si rivolgono a Sam e David. Si nota comunque come, nonostante l'arrivo dei gemelli, le attenzioni pian pian si rivolgano di nuovo anche verso Ruthie. Ruthie, nonostante la giovane et\u00e0, \u00e8 sempre stata il membro della famiglia che era a conoscenza di tutto quello che succedeva in casa a tutti gli ospiti e i membri della famiglia Camden.\nInizialmente Ruthie divideva la stanza con Simon ma quando Matt, nella seconda stagione, si trasferisce nell'attico, Simon occupa la stanza lasciata libera dal fratello. Successivamente, nella quarta stagione, Mary e Lucy si trasferiscono nell'attico. Dopo che Mary si \u00e8 trasferita a Buffalo, Ruthie prende il posto della sorella nell'attico condividendo la stanza con Lucy fino a che per\u00f2 la ragazza non si sposa con Kevin e si trasferisce nell'appartamento sopra il garage. Successivamente Kevin e Lucy si trasferiscono nella casa accanto a quella dei Camden. Cos\u00ec dall'aprile della stagione 7, Ruthie rimane da sola nell'attico.\nSam e David Camden.\nSamuel (Sam) e David Camden sono due gemelli figli di Eric ed Annie. Originariamente furono interpretati dai quattro gemelli Brino, ma successivamente, quando Sam e David, crescendo, hanno iniziato a mostrare caratteristiche diverse, sono stati scelti rispettivamente Lorenzo e Nikolas.\nNati durante il quattordicesimo episodio della stagione 3 \"Viva le donne\" (\"In Praise of Women\"), Sam e David sono venuti alla luce il giorno di san Valentino del 1999. Frequentano la scuola elementare e sono dei bravissimi assistenti del Reverendo.\nAltri personaggi.\nKevin Kinkirk.\nKevin Kinkirk \u00e8 interpretato dall'attore George Stults.\nKevin \u00e8 stato introdotto nella serie per la prima volta come ufficiale di polizia dell'aeroporto di New York e ben presto si \u00e8 rivelato essere il fratello maggiore di Ben. Kevin e Lucy si sono messi insieme non appena si sono conosciuti e si sono piaciuti cos\u00ec tanto che hanno deciso di portare avanti una relazione a distanza (tra New York e la California). Kevin, dopo qualche tempo, si \u00e8 trasferito a Glen Oak per stare pi\u00f9 vicino alla ragazza. Lucy e Kevin dopo qualche mese si sono fidanzati e sposati e sono andati inizialmente a vivere nell'appartamento sopra il garage di casa Camden ma dopo la nascita di Savannah si sono trasferiti nella casa dietro a quella dei genitori della ragazza.\nKevin ha avuto una figlia da Lucy di nome Savannah (nome della meta del viaggio di nozze di Kevin e Lucy). Dopo che Kevin riesce a convincere la moglie che hanno bisogno di una casa, i due acquistano quella dietro casa Camden.\nMartin Brewer.\nMartin Brewer \u00e8 interpretato da Tyler Hoechlin.\nMartin Brewer \u00e8 figlio unico di un Marine, Bill Brewer. Sua madre \u00e8 morta quando lui era molto piccolo e fino all'et\u00e0 di 16 anni ha vissuto con la zia Betsy. Durante il secondo anno di liceo di Martin, i Brewer si trasferiscono a Glenoak, California. Martin entra a far parte della vita della famiglia Camden per caso. Egli segue Ruthie Camden e il suo amico Peter a casa Camden e tutti pensano che sia un amico di Simon, eccetto Simon che pensa che Martin sia l\u00ec per parlare con Eric. Quando la zia di Martin, un'aspirante stilista di moda, vuole che lei e Martin si trasferiscano a New York, il Reverendo la convince a lasciare che Martin viva a casa Camden. Quando inizia a frequentare la stessa scuola di Ruthie, incomincer\u00e0 anche una relazione con Cecilia Smith, ed avr\u00e0 un migliore amico che ogni tanto gli complicher\u00e0 la vita: Mac. Nella decima stagione mette incinta una ragazza di nome Sandy (interpretata da Haylie Duff) che frequenta lo stesso college di Simon. All'inizio Martin non vuole occuparsi del bambino ma in seguito cambier\u00e0 opinione. Nel frattempo il rapporto con suo padre si complica a causa di tutto ci\u00f2. Lo sport preferito di Martin \u00e8 il baseball e viene infatti scelto sia dai college sia dalle squadre professionali di tale sport. Una squadra gli offre addirittura un contratto per un anno, a patto per\u00f2 che Martin lasci la scuola per quel periodo (recuperer\u00e0 in seguito il tempo perso all'High School). Martin vive due anni con i Camden prima che suo padre torni dall'Iraq e alla fine il ragazzo torna a casa."}
{"id": "1079044", "revid": "729019", "url": "https://it.wikipedia.org/wiki?curid=1079044", "title": "Spartizione dell'Impero ottomano", "text": "La Spartizione dell'Impero ottomano (30 ottobre 1918 - 1\u00ba novembre 1922) fu un evento geopolitico che si verific\u00f2 dopo la prima guerra mondiale e l'occupazione di Costantinopoli da parte delle truppe britanniche, francesi e italiane nel novembre 1918. La suddivisione fu pianificata in diversi accordi presi dalle potenze alleate all'inizio della prima guerra mondiale, in particolare l'accordo Sykes-Picot, dopo che l'Impero ottomano si era unito all'Alleanza ottomano-tedesca. L'enorme conglomerato di territori e popoli che un tempo comprendeva l'Impero ottomano fu diviso in diversi nuovi stati. L'Impero ottomano era stato il principale stato islamico in termini geopolitici, culturali e ideologici. La divisione dell'Impero ottomano dopo la guerra port\u00f2 alla dominazione del Medio Oriente da parte di potenze occidentali come Gran Bretagna e Francia, e vide la creazione del mondo arabo moderno e della Repubblica di Turchia. La resistenza all'influenza di queste potenze proveniva dal Movimento Nazionale Turco ma non si diffuse negli altri stati post-ottomani fino al periodo di rapida decolonizzazione dopo la seconda guerra mondiale.\nSi ritiene che la creazione a volte violenta di protettorati in Iraq e Palestina, e la divisione proposta della Siria lungo linee comuni, rientrasse in una parte della pi\u00f9 ampia strategia di assicurare la tensione in Medio Oriente, rendendo cos\u00ec necessario il ruolo delle potenze coloniali occidentali (a quel tempo Gran Bretagna, Francia e Italia) come mediatori della pace e fornitori di armi. I think tank americani si riferiscono a questa strategia come \"Syriana\" o Pax Syriana. Il mandato della Societ\u00e0 delle Nazioni concesse il mandato francese della Siria e del Libano, il mandato britannico della Mesopotamia (poi Iraq) e il mandato britannico della Palestina, successivamente diviso in mandato di Palestina ed Emirato di Transgiordania (1921-1946). I possedimenti dell'Impero ottomano nella penisola arabica divennero il Regno di Hejaz, che il Sultanato di Nejd (oggi Arabia Saudita) fu autorizzato ad annettere, e il Regno Mutawakkilita dello Yemen. I possedimenti dell'Impero sulle rive occidentali del Golfo Persico furono variamente annessi dall'Arabia Saudita (al-Ahsa e Qatif), o rimasero protettorati britannici (Kuwait, Bahrain e Qatar) e divennero gli Stati arabi del Golfo Persico.\nDopo il crollo completo del governo ottomano, i suoi rappresentanti firmarono il Trattato di S\u00e8vres nel 1920, che avrebbe diviso gran parte del territorio dell'attuale Turchia tra Francia, Regno Unito, Grecia e Italia. La guerra d'indipendenza turca costrinse le potenze dell'Europa occidentale a tornare al tavolo dei negoziati prima che il trattato potesse essere ratificato. Gli europei occidentali e la Grande Assemblea Nazionale della Turchia firmarono e ratificarono il nuovo Trattato di Losanna nel 1923, sostituendo il Trattato di S\u00e8vres e concordando la maggior parte delle questioni territoriali. Una questione irrisolta, la disputa tra il Regno dell'Iraq e la Repubblica di Turchia sull'ex provincia di Mosul, fu successivamente negoziata sotto l'egida della Societ\u00e0 delle Nazioni nel 1926. I britannici e i francesi divisero la Grande Siria tra di loro nell'accordo Sykes-Picot. Altri accordi segreti furono conclusi con l'Italia e la Russia. La Dichiarazione Balfour incoraggi\u00f2 il movimento sionista internazionale a spingere per una patria ebraica in Palestina. Mentre faceva parte della Triplice Intesa, la Russia aveva anche accordi in tempo di guerra che le impedivano di partecipare alla divisione dell'Impero ottomano dopo la rivoluzione russa. Il Trattato di S\u00e8vres riconobbe formalmente i nuovi mandati della Societ\u00e0 delle Nazioni nella regione, l'indipendenza dello Yemen e la sovranit\u00e0 britannica su Cipro.\nAntefatti.\nLe potenze occidentali credevano da tempo che alla fine sarebbero diventate dominanti nell'area rivendicata dal debole governo centrale dell'Impero ottomano. La Gran Bretagna anticip\u00f2 la necessit\u00e0 di proteggere l'area a causa della sua posizione strategica sulla rotta verso l'India coloniale e si percepiva come bloccata in una lotta con la Russia per l'influenza geopolitica imperiale nota come il Grande Gioco. Queste potenze erano in disaccordo sui loro obiettivi contrapposti del dopoguerra e stipularono diversi accordi duplici e triplici.\nMandati francesi.\nLa Siria e il Libano divennero un protettorato francese (sottilmente camuffato da mandato della Societ\u00e0 delle Nazioni). Il controllo francese incontr\u00f2 immediatamente la resistenza armata e, per combattere il nazionalismo arabo, la Francia divise l'area del Mandato in Libano e in quattro sotto-stati.\nMandato del Libano.\nIl Grande Libano fu il nome di un territorio creato dalla Francia e fu precursore del Libano moderno. Esistette tra il 1\u00ba settembre 1920 e il 23 maggio 1926. La Francia plasm\u00f2 il suo territorio a partire dalla regione del Levante (incaricata dalla Societ\u00e0 delle Nazioni) al fine di creare un \"rifugio sicuro\" per la popolazione cristiana maronita. I maroniti acquisirono l'autogoverno e si assicurarono la loro posizione nel Libano indipendente nel 1943.\nL'intervento francese in favore dei maroniti era iniziato con le capitolazioni dell'Impero ottomano, gli accordi stipulati tra il XVI e il XIX secolo. Nel 1866, quando Youssef Bey Karam guid\u00f2 una rivolta maronita sul Monte Libano, una forza navale guidata dai francesi arriv\u00f2 in aiuto, minacciando il governatore Dawood Pasha sultano della Sublime porta e in seguito portando Karam al sicuro.\nMandati britannici.\nAgli inglesi furono assegnati tre territori incaricati, con uno dei figli di Sharif Hussein, Faisal, insediato come re dell'Iraq e della Transgiordania, fornendo un trono per un altro dei figli di Hussein, Abdullah. Il Mandato di Palestina fu posto sotto la diretta amministrazione britannica e fu permesso alla popolazione ebraica di aumentare, inizialmente sotto la protezione britannica. La maggior parte della penisola arabica cadde sotto un altro alleato britannico, Ibn Saud, che cre\u00f2 il Regno dell'Arabia Saudita nel 1932.\nMandato della Mesopotamia.\nMosul fu assegnata alla Francia in base all'accordo Sykes-Picot del 1916 e successivamente fu data alla Gran Bretagna nell'ambito dell'accordo Clemenceau-Lloyd George del 1918. La Gran Bretagna e la Turchia contestarono il controllo dell'ex provincia ottomana di Mosul negli anni '20. Sotto con il trattato di Losanna del 1923 Mosul pass\u00f2 sotto il mandato britannico della Mesopotamia, ma la nuova repubblica turca rivendic\u00f2 la provincia come parte del suo cuore storico. Un comitato formato da tre persone della Societ\u00e0 delle Nazioni si rec\u00f2 nella regione nel 1924 per studiare il caso e nel 1925 raccomand\u00f2 che la regione rimanesse collegata all'Iraq e che il Regno Unito mantenesse il mandato per altri 25 anni, al fine di garantire i diritti autonomi della popolazione curda. La Turchia respinse questa decisione. Tuttavia, il 5 giugno 1926 Gran Bretagna, Iraq e Turchia stipularono un trattato che segu\u00ec principalmente la decisione del Consiglio della Societ\u00e0. Mosul rimase sotto il mandato britannico della Mesopotamia fino a quando l'Iraq non ottenne l'indipendenza nel 1932 su sollecitazione del re Faisal, sebbene gli inglesi avrebbero conservato basi militari e diritti di transito per le loro forze nel paese.\nMandato della Palestina.\nDurante la Grande Guerra, la Gran Bretagna produsse tre dichiarazioni contrastanti, ma concretamente compatibili, riguardo alle loro ambizioni sulla Palestina. La Gran Bretagna aveva sostenuto, tramite l'ufficiale dell'intelligence britannica T. E. Lawrence (alias: Lawrence d'Arabia), la creazione di uno stato arabo unito che comprendesse una vasta area del Medio Oriente arabo in cambio del sostegno arabo degli inglesi durante la guerra. La Dichiarazione Balfour del 1917 incoraggiava le ambizioni ebraiche per una casa nazionale. Infine, gli inglesi promisero tramite la corrispondenza Hussein-McMahon che la famiglia dinastica hashemita avrebbe avuto il dominio sulla maggior parte delle terre nella regione in cambio del loro sostegno nella grande rivolta araba.\nLa rivolta araba, che fu in parte orchestrata da Lawrence, port\u00f2 le forze britanniche al comando del generale Edmund Allenby a sconfiggere le forze ottomane nel 1917 nella campagna di Palestina e Sinai e ad occupare Palestina e Siria. La terra fu amministrata dagli inglesi per il resto della guerra.\nIl Regno Unito ottenne il controllo della Palestina dalla Conferenza di pace di Versailles che istitu\u00ec la Societ\u00e0 delle Nazioni nel 1919. Herbert Samuel, un ex direttore delle poste nel gabinetto britannico che fu determinante nella stesura della Dichiarazione Balfour, fu nominato primo Alto Commissario in Palestina. Nel 1920 alla Conferenza di Sanremo, il mandato della Societ\u00e0 delle Nazioni sulla Palestina fu assegnato alla Gran Bretagna. Nel 1923 la Gran Bretagna trasfer\u00ec una parte delle alture del Golan al mandato francese della Siria, in cambio della regione di Metulla.\nMovimenti indipendentisti.\nQuando gli ottomani se ne andarono, gli arabi proclamarono uno stato indipendente a Damasco, ma erano troppo deboli, militarmente ed economicamente, per resistere a lungo alle potenze europee, e pertanto Gran Bretagna e Francia ristabilirono presto il controllo.\nDurante gli anni '20 e '30 l'Iraq, la Siria e l'Egitto si spostarono verso l'indipendenza, sebbene britannici e francesi non avrebbero lasciato formalmente la regione fino a dopo la seconda guerra mondiale. Tuttavia in Palestina, le forze in conflitto del nazionalismo arabo e del sionismo crearono una situazione che gli inglesi non potevano n\u00e9 risolvere n\u00e9 districarsi. L'ascesa al potere del nazismo in Germania cre\u00f2 una nuova urgenza nella ricerca sionista per creare uno stato ebraico in Palestina, portando al conflitto israelo-palestinese.\nPenisola arabica.\nNella penisola arabica, gli arabi furono in grado di stabilire un numero di stati indipendenti. Nel 1916 Hussein bin Ali, Sharif della Mecca, fond\u00f2 il Regno di Hejaz, mentre l'Emirato di Riyadh fu trasformato nel Sultanato del Neged. Nel 1926 fu formato il Regno di Nejd e Hejaz, che nel 1932 divenne il regno dell'Arabia Saudita. Il Regno Mutawakkilita dello Yemen divenne indipendente nel 1918, mentre gli stati arabi del Golfo Persico divennero \"de facto\" protettorati britannici, con una certa autonomia interna.\nAnatolia.\nRussi, britannici, italiani, francesi, greci, assiri e armeni rivendicarono tutti l'Anatolia, sulla base di una raccolta di promesse di guerra, azioni militari, accordi segreti e trattati. Secondo il Trattato di S\u00e8vres, tutti, tranne gli assiri, avrebbero avuto i loro desideri onorati. All'Armenia sarebbe stata assegnata una parte significativa dell'est, nota come Armenia wilsoniana, che si estendeva fino all'area del Lago di Van e fino a Mush. La Grecia avrebbe dovuto ricevere Smirne e l'area circostante (e probabilmente avrebbe guadagnato Costantinopoli e tutta la Tracia, che era amministrata come territorio smilitarizzato e controllato a livello internazionale). All'Italia doveva essere data il controllo sulla costa centro-meridionale e occidentale dell'Anatolia intorno ad Adalia, alla Francia doveva essere data l'area della Cilicia e alla Gran Bretagna tutta l'area a sud dell'Armenia. Il Trattato di Losanna, al contrario, annull\u00f2 tutti gli accordi e le annessioni territoriali.\nRussia.\nNel marzo 1915, il ministro degli Esteri dell'Impero russo, Sergey Sazonov, disse agli ambasciatori britannici e francesi George Buchanan e Maurice Pal\u00e9ologue che un duraturo accordo postbellico richiedeva il possesso russo della \"citt\u00e0 di Costantinopoli, la sponda occidentale del Bosforo, Mar di Marmara, e Dardanelli, cos\u00ec come la Tracia meridionale fino alla linea Enos-Midia\", e \"una parte della costa asiatica tra il Bosforo, il fiume Sakarya e un punto da determinare sulla riva della baia di \u0130zmit\". L'accordo di Costantinopoli fu reso pubblico dal quotidiano russo Izvestiya nel novembre 1917, per ottenere il sostegno dell'opinione pubblica armena per la rivoluzione russa. Tuttavia, tale rivoluzione pose fine ai piani russi.\nRegno Unito.\nGli inglesi che cercavano il controllo dello stretto di Marmara portarono all'occupazione di Costantinopoli, con l'assistenza francese, dal 13 novembre 1918 al 23 settembre 1923. Dopo la guerra d'indipendenza turca e la firma del trattato di Losanna, le truppe lasciarono la citt\u00e0.\nItalia.\nIn base all'accordo di San Giovanni di Moriana del 1917 tra Francia, Italia e Regno Unito, l'Italia avrebbe dovuto ricevere tutta l'Anatolia sudoccidentale tranne la regione di Adana, inclusa Smirne. Tuttavia, nel 1919 il primo ministro greco Eleftherios Venizelos ottenne il permesso della Conferenza di pace di Parigi di occupare Smirne, ignorando le disposizioni dell'accordo.\nFrancia.\nSotto l'accordo segreto Sykes-Picot del 1916, i francesi ottennero Hatay, Libano e Siria ed espressero il desiderio di una parte dell'Anatolia sud-orientale. L'accordo del 1917 di San Giovanni di Moriana tra Francia, Italia e Regno Unito assegn\u00f2 alla Francia la regione di Adana.\nL'esercito francese, insieme agli inglesi, occup\u00f2 parti dell'Anatolia dal 1919 al 1921 nella guerra franco-turca, comprese le miniere di carbone, le ferrovie, i porti del Mar Nero di Zonguldak, Karadeniz Ere\u011fli e Costantinopoli, Uzunk\u00f6pr\u00fc nella Tracia orientale e la regione di Cilicia. La Francia alla fine si ritir\u00f2 da tutte queste aree, dopo l'armistizio di Mudanya, il trattato di Ankara e il trattato di Losanna.\nGrecia.\nGli alleati occidentali, in particolare il primo ministro britannico David Lloyd George, promisero alla Grecia guadagni territoriali a spese dell'Impero ottomano se la Grecia fosse entrata in guerra dalla parte alleata. I territori promessi includevano la Tracia orientale, le isole di Imbros (G\u00f6k\u00e7eada) e Tenedos (Bozcaada) e parti dell'Anatolia occidentale intorno alla citt\u00e0 di Smirne.\nNel maggio 1917, dopo l'esilio di Costantino I di Grecia, il primo ministro greco Eleuth\u00e9rios Veniz\u00e9los torn\u00f2 ad Atene e si alle\u00f2 con l'Intesa. Le forze militari greche (sebbene divise tra sostenitori della monarchia e sostenitori di Veniz\u00e9los) iniziarono a prendere parte alle operazioni militari contro l'esercito bulgaro al confine. Nello stesso anno, Smirne fu promessa all'Italia in virt\u00f9 dell'accordo di San Giovanni di Moriana tra Francia, Italia e Regno Unito.\nAlla conferenza di pace di Parigi del 1918, sulla base delle promesse in tempo di guerra, Veniz\u00e9los fece pressioni per un grande Grecia (Megali idea) che includesse la piccola comunit\u00e0 di lingua greca nell'estremo sud dell'Albania, la comunit\u00e0 di lingua greca e ortodossa in Tracia (compresa Costantinopoli) e la comunit\u00e0 ortodossa in Asia Minore. Nel 1919, nonostante l'opposizione italiana, ottenne il permesso della Conferenza di pace di Parigi del 1919 affinch\u00e9 la Grecia occupasse Smirne.\nCaucaso sud-occidentale.\nIl Governatorato del Caucaso sud-occidentale fu un'entit\u00e0 fondata sul territorio russo nel 1918, dopo il ritiro delle truppe ottomane al confine prima della prima guerra mondiale a seguito dell'armistizio di Mudros. Aveva un governo provvisorio nominalmente indipendente guidato da Fakhr al-Din Pirioghlu e con sede a Kars.\nDopo che scoppiarono i combattimenti tra la Georgia e l'Armenia, l'Alto Commissario britannico Ammiraglio Somerset Arthur Gough-Calthorpe occup\u00f2 Kars il 19 aprile 1919, abolendo il suo parlamento e arrestando 30 membri del suo governo. Pose la provincia di Kars sotto il dominio armeno.\nArmenia.\nNegli ultimi anni della prima guerra mondiale, gli armeni in Russia stabilirono un governo provvisorio nel sud-ovest dell'Impero russo. I conflitti militari tra i turchi e gli armeni durante e dopo la guerra alla fine determinarono i confini dello stato dell'Armenia.\nAmministrazione dell'Armenia occidentale.\nNell'aprile 1915, la Russia sostenne l'istituzione del governo provvisorio armeno sotto il governatore russo-armeno Aram Manukian, leader della resistenza nella difesa di Van. Il movimento di liberazione nazionale armeno sperava che l'Armenia potesse essere liberata dal regime ottomano in cambio dell'aiuto dell'esercito russo. Tuttavia, il regime zarista aveva un accordo segreto in tempo di guerra con gli altri membri della Triplice Intesa sul destino finale di diversi territori anatolici, con l'accordo Sykes-Picot. Questi piani furono resi pubblici dai rivoluzionari armeni nel 1917 per ottenere il sostegno dell'opinione pubblica armena.\nNel frattempo, il governo provvisorio stava diventando pi\u00f9 stabile poich\u00e9 pi\u00f9 armeni si stavano spostando nel suo territorio. Nel 1917, 150.000 armeni si trasferirono nelle province di Erzurum, Bitlis, Mu\u015f e Van. Armen Garo (noto come Karekin Pastirmaciyan) e altri leader armeni chiesero che i regolari armeni nel teatro europeo fossero trasferiti sul fronte caucasico.\nLa rivoluzione russa lasci\u00f2 il fronte nella Turchia orientale in uno stato di mutamento. Nel dicembre 1917 fu firmata una tregua dai rappresentanti dell'Impero ottomano e del Commissariato Transcaucasico. Tuttavia, l'Impero ottomano inizi\u00f2 a rafforzare la sua Terza Armata sul fronte orientale. I combattimenti iniziarono a met\u00e0 febbraio 1918. Gli armeni, sotto la forte pressione dell'esercito ottomano e degli irregolari curdi, furono costretti a ritirarsi da Erzincan a Erzurum e poi a Kars, evacuando infine anche Kars il 25 aprile. In risposta ai progressi ottomani, il Commissariato Transcaucasico si evolse nella Federazione Transcaucasica di breve durata; la sua disintegrazione port\u00f2 gli armeni a formare la Prima Repubblica di Armenia il 30 maggio 1918. Il trattato di Batumi, firmato il 4 giugno, ridusse la repubblica armena a un'area di soli 11.000 km\u00b2.\nArmenia wilsoniana.\nAlla Conferenza di pace di Parigi del 1919, la Diaspora armena e la Federazione rivoluzionaria armena sostenevano che l'Armenia storica, la regione che era rimasta fuori dal controllo dell'Impero ottomano dal 1915 al 1918, avrebbe dovuto far parte della Prima Repubblica di Armenia. Argomentando sui principi del discorso sui \"Quattordici punti\" di Woodrow Wilson, la diaspora armena affermava che l'Armenia aveva \"la capacit\u00e0 di controllare la regione\", basata sul controllo armeno stabilito dopo la rivoluzione russa. Gli armeni sostennero anche che la popolazione dominante della regione stava diventando pi\u00f9 armena mentre gli abitanti turchi si stavano spostando nelle province occidentali. Boghos Nubar, presidente della delegazione nazionale armena, aggiunse: \"Nel Caucaso, dove, senza menzionare i 150.000 armeni dell'esercito imperiale russo, pi\u00f9 di 40.000 dei loro volontari hanno contribuito alla liberazione di una parte dei vilayet armeni, e dove, sotto il comando dei loro capi, Antranik e Nazerbekoff, essi, soli tra i popoli del Caucaso, offrirono resistenza agli eserciti turchi, dall'inizio del ritiro bolscevico fino alla firma dell'armistizio.\"\nIl presidente Wilson accett\u00f2 le argomentazioni armene per tracciare la frontiera e scrisse: \"Il mondo si aspetta da loro (gli armeni), che diano ogni incoraggiamento e aiuto in loro potere a quei profughi turchi che potrebbero desiderare di tornare alle loro ex case nei distretti di Trebisonda, Erzerum, Van e Bitlis ricordando che anche questi popoli hanno sofferto molto \". La conferenza concord\u00f2 con il suo suggerimento che la Prima Repubblica di Armenia avrebbe dovuto espandersi nell'attuale Turchia orientale.\nGeorgia.\nDopo la caduta dell'Impero russo, la Georgia divenne una repubblica indipendente e cerc\u00f2 di mantenere il controllo di Batumi, nonch\u00e9 di Ardahan, Artvin e Oltu, le aree con una presenza di georgiani musulmani, che erano state acquisite dalla Russia dagli ottomani nel 1878. Le forze ottomane occuparono i territori contesi verso giugno 1918, costringendo la Georgia a firmare il Trattato di Batumi. Dopo la fine del potere ottomano, la Georgia riconquist\u00f2 Ardahan e Artvin dalle milizie musulmane locali nel 1919 e Batumi dall'amministrazione britannica nel 1920. Venne affermato ma non tent\u00f2 mai di controllare Oltu, che era stata rivendicata anche dall'Armenia. La Russia sovietica e la Turchia lanciarono un attacco quasi simultaneo alla Georgia nel febbraio-marzo 1921, portando a nuovi riaggiustamenti territoriali finalizzati nel Trattato di Kars, con cui Batumi rimase entro i confini della Georgia adesso sovietica, mentre Ardahan e Artvin furono riconosciuti come parti della Turchia.\nRepubblica di Turchia.\nTra il 1918 e il 1923, i movimenti di resistenza turchi guidati da Mustafa Kemal Atat\u00fcrk costrinsero greci e armeni ad uscire dall'Anatolia, mentre gli italiani non stabilirono mai una presenza. I rivoluzionari turchi soppressero anche i tentativi curdi di diventare indipendenti negli anni '20. Dopo che la resistenza turca ottenne il controllo sull'Anatolia, non c'era speranza di soddisfare le condizioni del Trattato di S\u00e8vres.\nPrima di entrare nell'Unione sovietica, la Prima Repubblica di Armenia firm\u00f2 il Trattato di Alessandropoli il 3 dicembre 1920, accettando l'attuale confine tra i due paesi, sebbene il governo armeno fosse gi\u00e0 crollato a causa di una simultanea invasione sovietica il 2 dicembre. In seguito l'Armenia divenne parte integrante dell'Unione sovietica. Questo confine fu nuovamente ratificato con il Trattato di Mosca (1921), in cui i bolscevichi cedettero le province gi\u00e0 occupate dai turchi di Kars, I\u011fd\u0131r, Ardahan e Artvin alla Turchia in cambio della regione dell'Agiaria con la sua capitale Batumi.\nLa Turchia e la neonata Unione sovietica, insieme alla Repubblica socialista sovietica armena e alla Repubblica socialista sovietica georgiana, ratificarono il trattato di Kars l'11 settembre 1922, stabilendo il confine nord-orientale della Turchia e portando la pace nella regione, nonostante nessuno tra essi fosse riconosciuto a livello internazionale in quel momento. Infine, il Trattato di Losanna, firmato nel 1923, pose formalmente fine a tutte le ostilit\u00e0 e port\u00f2 alla creazione della moderna repubblica turca."}
{"id": "1079056", "revid": "120088304", "url": "https://it.wikipedia.org/wiki?curid=1079056", "title": "Flavio Baroncelli", "text": "Biografia.\nNato e cresciuto a Savona, si laurea in filosofia all'Universit\u00e0 di Genova nel 1969 con relatore Romeo Crippa, di cui diventa assistente.\nDal 1974 al 1977 insegna Storia dell'et\u00e0 dell'Illuminismo all'Universit\u00e0 di Trieste.\nDal 1977 al 1981 \u00e8 di nuovo a Genova, dove tiene la cattedra di Storia della filosofia moderna.\nNel 1981 diventa ordinario all'Universit\u00e0 della Calabria. L'anno successivo ritorna a Genova dove prende la cattedra di Filosofia morale.\nNel 1988 un grave incidente motociclistico durante una vacanza in Turchia lo allontana per qualche periodo dall'insegnamento e dalla ricerca, attivit\u00e0 che riprende all'inizio degli anni novanta come \"visiting scholar\" all'Universit\u00e0 di Madison, nel Wisconsin.\nNel frattempo collabora con molti quotidiani e periodici, come \"La Voce\" di Indro Montanelli, \"Village\", \"Il diario della settimana\", il \"Secolo XIX\".\nTornato a Genova, diviene molto amico del filosofo Franco Manti, segretario generale dell\u2019Istituto Italiano di Bioetica.\nRiprende la vita accademica per allontanarsene a causa della malattia che lo porter\u00e0 alla morte sopraggiunta nel 2007.\nIl pensiero di Baroncelli ripropose un'etica planetaria alla luce del mondo globalizzato, invitando a riconsiderare i valori e le identit\u00e0 storiche dei gruppi umani occidentali riorientandoli a favore di un sistema di valori e di identit\u00e0 individuali e culturali di tipo mobile e pluralistico.\nHa qualificato le varie culture come sistemi aperti in grado comunicare e di essere traslati o esportati ovunque nel mondo, nella convinzione che gli esseri umani appartengano tutti alla stessa specie e siano tutti abitanti dello stesso pianeta.\nPensiero e la ricerca.\nProfondamente influenzato da David Hume e dallo scetticismo inglese, si \u00e8 occupato in prevalenza di temi etico-politici come il razzismo, la tolleranza, il liberalismo e il politically correct."}
{"id": "1079057", "revid": "124051538", "url": "https://it.wikipedia.org/wiki?curid=1079057", "title": "Pensaci, Giacomino!", "text": "Pensaci, Giacomino \u00e8 una commedia scritta nei primi mesi del 1916 da Luigi Pirandello. Tipici topoi pirandelliani riemergono con grande efficacia nell'opera: l'incapacit\u00e0 dello Stato, i paradossi esistenziali dell'individuo (doppi ruoli, crisi di identit\u00e0) e i dilemmi che scaturiscono dalle sanzioni decise da parte della societ\u00e0.\nGenesi.\nIl nucleo originario della commedia \u00e8 tratto dalla novella omonima, originariamente pubblicata sul \"Corriere della Sera\" del 23 febbraio 1910 e poi trasposta in una versione teatrale in siciliano: successivamente venne tradotta in italiano. La composizione in siciliano fu realizzata per soddisfare le richieste di un affermato attore comico, Angelo Musco che fu anche protagonista assieme a Elio Steiner e Dria Paola della riduzione cinematografica \"Pensaci, Giacomino!\" del 1936.\nTra i pi\u00f9 celebri interpreti della commedia vi sono stati, oltre ad Angelo Musco, anche Sergio Tofano, Salvo Randone , Turi Ferro, Ernesto Calindri e Leo Gullotta.\nTrama.\nPrimo atto.\n\"Un liceo siciliano\".\nIl Cavalier Diana, preside del liceo del luogo, rimprovera l'anziano professor Toti, un insegnante di scienze naturali ormai vecchio e privo di autorit\u00e0, per aver permesso che un giovane scapestrato si introducesse furtivamente nell'istituto passando da una finestra dell'aula dove lui teneva lezione. Nel corso della discussione Toti, pacato e sarcastico, si dichiara profondamente amareggiato nei confronti della societ\u00e0: \u00e8 colpa dello Stato, a suo dire, se giovani come quello non hanno lavoro e si riducono a divertirsi con dispetti di quel tipo, rendendolo incapace di continuare ad insegnare mantenendo un minimo di disciplina in classe.\nPer vendicarsi dello Stato, colpevole peraltro di averlo sottopagato rendendogli impossibile fino ad allora formarsi una famiglia, decide di prendere per moglie la giovanissima Lillina Cinquemani, figlia del custode del liceo: potr\u00e0 cos\u00ec mantenerla e assicurarle, anche dopo la sua morte, la propria pensione. \nQuando Toti le fa la proposta, tuttavia, Lillina gli confessa di essere incinta di Giacomino, il giovane che si \u00e8 introdotto nella scuola appositamente per incontrarla, il quale in passato \u00e8 stato pure allievo del professore. I genitori della ragazza scoprono cos\u00ec questa situazione compromettente e cacciano la ragazza di casa; dopo una burrascosa discussione il professore riesce ad imporre agli altri un suo progetto di un \"m\u00e9nage \u00e0 trois\": secondo lui, l'importanza degli scopi che ci si prefigge \u00e8 pi\u00f9 importante della stupidit\u00e0 della gente, sempre pronta a malignare per quelle che ritiene stranezze e comportamenti fuori dal normale. Pertanto lui sposer\u00e0 Lillina e la prender\u00e0 a vivere con s\u00e9, mantenendo lei e il nascituro e permettendo a Giacomino di venirli a trovare.\nSecondo atto.\n\"Casa di Toti\".\nCirca un anno dopo Lillina ha sposato il professore e vive ormai stabilmente a casa sua; il figlio di Giacomino, Nin\u00ec, viene curato e allevato dal vecchio professore come fosse suo; Toti ha inoltre trovato a Giacomino un lavoro da cassiere in banca e gli permette di entrare e uscire a proprio piacimento da casa sua per stare con la sua amata. La gente del paese \u00e8 sempre pi\u00f9 scandalizzata da questa incresciosa situazione; il preside si fa portavoce delle lamentele dei genitori degli alunni e invita Toti ad andare in pensione: la cosa sarebbe fattibile, dato che nel frattempo Toti ha ereditato inaspettatamente una piccola fortuna da un parente in Romania e quindi non avrebbe pi\u00f9 preoccupazioni economiche. Toti rifiuta con sdegno, poich\u00e9 \u00e8 deciso a ribellarsi alle convenzioni sociali.\nLillina, intanto, si \u00e8 chiusa in un silenzio doloroso, ma rifiuta di confidarsi con Toti circa la causa della sua melanconia. Toti manda a chiamare allora i suoi genitori, ma questi si rifiutano di aiutare lui e la propria figlia, ritenendo i due, colpevoli dell'intera situazione a causa della quale non possono pi\u00f9 farsi vedere in giro per il paese senza diventare oggetto di insulti e pettegolezzi. Solo dopo un'ennesima accesa discussione il professore comprende che la causa del dolore di Lillina \u00e8 il fatto che Giacomino non si faccia vedere da alcuni giorni; il giovane non si vede nemmeno pi\u00f9 in giro per il paese, e non si \u00e8 recato al lavoro.\nMentre Toti cerca una soluzione, si presenta a casa sua don Landolina, sacerdote del paese, il quale per conto di Rosaria Delisi, sorella di Giacomino, gli chiede di firmare un documento in cui si dichiara che Nin\u00ec \u00e8 figlio di Toti e che nessuno dei due coniugi sia venuto meno agli obblighi nuziali, allo scopo di mettere a tacere una volta per tutte le dicerie. Toti, insospettito, lo blandisce promettendogli di fargli pervenire il documento di l\u00ec a poche ore; una volta uscito di casa il prete, tuttavia, decide di andare a casa di Giacomino, deciso a risolvere la questione.\nTerzo atto.\n\"Casa di Rosaria Delisi.\"\nDon Landolina si reca da Rosaria per comunicarle il successo della sua missione: presto avranno il documento firmato da Toti. Mentre Rosaria si dichiara poco convinta circa la disponibilit\u00e0 del professore, l'uomo arriva a sua volta portando con s\u00e9 il bambino, e chiede di parlare con Giacomino. Landolina e Rosaria tentano di impedirglielo a tutti i costi, ma di fronte alla sua insistenza devono capitolare.\nGiacomino arriva sconvolto e rattristato: le dicerie e le malignit\u00e0 della gente lo hanno distrutto, pertanto rivela a Toti di essersi risoluto a sposare un'altra donna, consigliatagli da Rosaria e Landolina. Il documento firmato da Toti servirebbe proprio a dimostrare alla futura moglie la sua buona fede. Toti, disperato, lo mette di fronte alle sue responsabilit\u00e0: lo minaccia di farlo licenziare dalla banca e di andare a casa della nuova fidanzata in compagnia del figlioletto e di rivelarle tutta la storia. Giacomino comprende dunque che egli deve prendersi le sue responsabilit\u00e0: anche se \u00e8 un'impresa quasi impossibile andare avanti con la farsa del \"m\u00e9nage \u00e0 trois\", ormai \u00e8 troppo tardi per tirarsi indietro.\nIrrompono Rosaria e Landolina, che cercano invano di fermare Giacomino. Mentre il ragazzo corre con in braccio Nin\u00ec da Lillina, il professore si scaglia contro Landolina:&lt;br&gt;\ne quando il sacerdote tenta di ribattere: \nToti gli urler\u00e0, quasi avesse assunto lui il ruolo del sacerdote nei confronti del peccatore:&lt;br&gt;"}
{"id": "1079058", "revid": "21880", "url": "https://it.wikipedia.org/wiki?curid=1079058", "title": "Symphalangus", "text": ""}
{"id": "1079064", "revid": "365417", "url": "https://it.wikipedia.org/wiki?curid=1079064", "title": "Luciano Caglioti", "text": "Biografia.\nFiglio dell'ex presidente del CNR e professore di chimica Vincenzo Caglioti, fu professore ordinario di Chimica organica dal 1971 presso l'Universit\u00e0 degli Studi di Roma \"La Sapienza\", suo ateneo di formazione. Lavor\u00f2 al Politecnico federale di Zurigo, al Politecnico di Milano ed all'Universit\u00e0 di Bologna, prima di tornare a Roma.\nDal 1980 al 1990 fu Direttore del Progetto CNR \"Chimica fine e secondaria\".\nFu membro della New York Academy of Sciences, dell'Accademia ungherese delle scienze e dell'Accademia di Modena e coordinatore del Progetto Strategico del CNR per l'impiego dei risultati della ricerca pubblica in ambiti industriali. Fu anche il delegato presso la commissione CEE per la ricerca italiana.\nScrisse tre libri di testo: due di chimica organica e uno di chimica delle sostanze naturali. Fu anche autore di alcuni libri di scienza popolare."}
{"id": "1079066", "revid": "20017", "url": "https://it.wikipedia.org/wiki?curid=1079066", "title": "Si gira...", "text": ""}
{"id": "1079067", "revid": "533647", "url": "https://it.wikipedia.org/wiki?curid=1079067", "title": "Giornata mondiale del libro e del diritto d'autore", "text": "La Giornata mondiale del libro e del diritto d'autore, nota anche come Giornata del libro e delle rose, \u00e8 un evento organizzato dall'UNESCO per promuovere la lettura, la pubblicazione dei libri e la protezione della propriet\u00e0 intellettuale attraverso il copyright.\nA partire dal 1996, viene organizzata ogni anno il 23 aprile con numerose manifestazioni in tutto il mondo.\nStoria.\nSulla base di una tradizione catalana, la 28\u00aa sessione della Conferenza Generale dell'UNESCO, riunita a Parigi, su proposta di 12 paesi fra cui Australia, Russia e Spagna, ha adottato la risoluzione 3.18 con la quale ha proclamato il 23 aprile di ogni anno \u201cGiornata mondiale del libro e del diritto d'autore\u201d (28 C/Resolution 3.18 del 15 novembre 1995).\nL'obiettivo della Giornata \u00e8 quello di incoraggiare a scoprire il piacere della lettura e a valorizzare il contributo che gli autori danno al progresso sociale e culturale dell'umanit\u00e0.\nIl 23 aprile \u00e8 stato scelto in quanto \u00e8 il giorno in cui sono morti nel 1616 tre importanti scrittori: lo spagnolo Miguel de Cervantes (1547-1616), l'inglese William Shakespeare (1564-1616) e il peruviano Inca Garcilaso de la Vega (1539-1616).\nIn realt\u00e0, Cervantes e Garcilaso de la Vega sono morti il 23 aprile secondo il calendario gregoriano, mentre Shakespeare \u00e8 morto il 23 aprile secondo il calendario giuliano, all'epoca ancora in vigore in Inghilterra, e quindi dieci giorni dopo.\nNello stesso giorno sono nati il francese Maurice Druon (1918-2009), il russo Vladimir Nabokov (1899-1977), il colombiano Manuel Mej\u00eda Vallejo (1923-1998), l'islandese Halld\u00f3r Laxness (1902-1998), la scrittrice e giornalista italiana Maria Majocchi (1864-1917), la scrittrice francese \u00c9lisabeth de Gramont (1875-1954), Louise Compain (1869-1941) saggista e teorica femminista francese, Rossana Rossanda (1924-2020) giornalista, scrittrice e traduttrice italiana, Agda Montelius (1850-1920) filantropa e scrittrice femminista svedese, Cassandra Willoughby (1670-1735) artista inglese e scrittrice di viaggi, Edith Ngaio Marsh (1895-1982) scrittrice e regista teatrale neozelandese, Margaret Kennedy (1896-1967) scrittrice e drammaturga inglese, Adelheid Duvanel (1936-1996) scrittrice e pittrice svizzera e sono morti il catalano Josep Pla (1897-1981), la scrittrice italiana Renata Vigan\u00f2 (1900-1976), la scrittrice australiana naturalizzata britannica P. L. Travers (1899-1996), Elisabetta Fiorini Mazzanti (1799 -1879) botanica e scrittrice italiana, Julia Daudet (1844-1940) scrittrice, poeta e giornalista francese, Sarah Dixon (1671-1765) poeta inglese, Malwida von Meysenbug (1816-1903) scrittrice tedesca e Costanza Alfieri di Sostegno (1793-1862) scrittrice italiana.\nTradizione catalana.\nLa Giornata del libro viene festeggiata ogni anno in Catalogna.\nVincent Clavel Andr\u00e9s (1888-1967), scrittore ed editore valenciano stabilitosi a Barcellona, si fece promotore di una giornata del libro; il 6 febbraio 1926, il re Alfonso XIII promulg\u00f2 un decreto reale che istituiva in tutta la Spagna la Giornata del libro spagnolo.\nInizialmente la data prescelta fu il 7 ottobre, ritenuto giorno della nascita di Cervantes ma, dal 1931, la giornata fu spostata al 23 aprile.\nPeraltro, in tale data ricorre la festa di san Giorgio, patrono di Barcellona e della Catalogna.\nUna tradizione di origine medioevale vuole che in questo giorno ogni uomo regali una rosa alla sua donna; ricollegandosi a questa tradizione, i librai della Catalogna usano regalare una rosa per ogni libro venduto il 23 aprile."}
{"id": "1079069", "revid": "533647", "url": "https://it.wikipedia.org/wiki?curid=1079069", "title": "Giornata del libro e delle rose", "text": ""}
{"id": "1079070", "revid": "1522738", "url": "https://it.wikipedia.org/wiki?curid=1079070", "title": "Martin Brewer", "text": ""}
{"id": "1079071", "revid": "339392", "url": "https://it.wikipedia.org/wiki?curid=1079071", "title": "Terza Battaglia di Kharkov", "text": ""}
{"id": "1079072", "revid": "123693753", "url": "https://it.wikipedia.org/wiki?curid=1079072", "title": "Consorzio di bonifica di Bradano e Metaponto", "text": "Il Consorzio di bonifica di Bradano e Metaponto (1966) \u00e8 un ente di diritto pubblico economico costituito con D.P.R. 1.12.1966, derivante dalla fusione, prima degli uffici e poi anche dell'amministrazione, di due preesistenti e limitrofi consorzi: quello di Metaponto (1925) e quello della Media Valle del Bradano (1931). L'Amministratore Unico del Consorzio di Bonifica di Bradano e Metaponto \u00e8 Giuseppe Musacchio. La sede centrale \u00e8 a Matera.\nAttualmente, in seguito alla emanazione della L.R. n.33/2001 la superficie territoriale del comprensorio del Consorzio coincide con quella dei 31 comuni della provincia di Matera ed \u00e8 pari a 344.678 ettari. Il comprensorio ricade nei bacini dei fiumi Bradano, Basento, Cavone, Agri e Sinni, interessando le seguenti Comunit\u00e0 Montane: Basso Sinni, Collina materana e Medio Basento.\nLa prima fase operativa dei Consorzi di bonifica di Metaponto e della Media Valle del Bradano si espresse nell'arco di tempo fra la loro costituzione, rispettivamente nel 1925 e nel 1931 e lo scoppio del secondo conflitto mondiale. In tale fase, resa molto difficile dalla gravissima situazione dei luoghi e dalle limitatissime risorse finanziarie disponibili, furono realizzate le prime opere stradali e di bonifica. In una seconda fase, caratterizzata da particolare fervore operativo, l'azione di bonifica e di trasformazione fondiaria, fu orientata su tre direttrici principali, consistenti in:\nQueste ultime due direttrici hanno rappresentato la piattaforma principale dell'azione della riforma fondiaria.In questo fondamentale processo di rinnovamento il Consorzio, in qualit\u00e0 di ente concessionario, realizzando un vasto complesso di opere pubbliche, fu artefice e promotore di uno sviluppo che rende oggi la piana metapontina tra le prime aree italiane in termini di produttivit\u00e0.\nComprensorio.\nIn particolare, fanno parte del comprensorio: "}
{"id": "1079074", "revid": "22475", "url": "https://it.wikipedia.org/wiki?curid=1079074", "title": "CommuniGate Pro", "text": "CommuniGatePRO (CGP) \u00e8 un software server per la gestione integrata della comunicazione su IP. Integra un sistema affidabile di gestione della posta elettronica, con funzioni di groupware, ad una piattaforma di gestione di Instant Messaging e Presence, ad una di gestione di flussi voce e video su IP. Inoltre include diversi applicativi pronti all'uso tra cui un semplice PBX. CGP \u00e8 compatibile con pi\u00f9 di 40 diversi sistemi operativi ed \u00e8 strettamente aderente agli standard per tutti i protocolli supportati.\nCommuniGatePRO (CGP) \u00e8 sviluppato da CommuniGate Systems Inc. e distribuito in esclusiva per l'Italia da AnswerVad ."}
{"id": "1079080", "revid": "633110", "url": "https://it.wikipedia.org/wiki?curid=1079080", "title": "Bombardamenti di Tokyo", "text": "I bombardamenti di Tokyo avvennero nel corso della seconda guerra mondiale dal 1942 all'estate del 1945 e furono condotti esclusivamente dalle forze aeree statunitensi. Causarono immani devastazioni alla capitale nipponica e provocarono centinaia di migliaia di morti.\nPrimo raid e bombardamenti successivi.\nIl primo bombardamento su Tokyo fu il cosiddetto \"Doolittle raid\", condotto il 18 aprile 1942 da sedici North American B-25 Mitchell che, partiti dalla portaerei , attaccarono alcuni obiettivi a Yokohama e Tokyo. Secondo il piano iniziale i bombardieri si sarebbero diretti sugli aeroporti cinesi dopo l'operazione, ma l'avvistamento precoce da parte di unit\u00e0 giapponesi rese necessario fare partire gli aerei ad una maggiore distanza dalle coste giapponesi; quindi dovettero tutti compiere atterraggi d'emergenza: uno giunse in Unione Sovietica e l'equipaggio venne internato per il resto della guerra in corso, mentre altri due atterrarono nella Cina occupata dall'esercito imperiale. Dal punto di vista dei danni provocati l'effetto fu trascurabile; tuttavia l'incursione rivest\u00ec un alto significato di propaganda per gli Stati Uniti. Inoltre il fatto che il suolo giapponese di fosse dimostrato attaccabile svolse un ruolo importante nella decisione di procedere all'azione sulle isole Midway per cercare di neutralizzare la flotta americana.\nNegli anni successivi, fu possibile pianificare bombardamenti su larga scala solo dopo che l'avanzata isola dopo isola (il cosiddetto \"leapfrog\") port\u00f2 all'occupazione di isole poste ad una distanza minore dall'arcipelago nipponico; la svolta chiave si ebbe con la conquista delle Isole Marianne. La chiave di volta per il bombardamento del Giappone fu il Boeing B-29 Superfortress che aveva un'autonomia di 4.260 - 5.230 chilometri in ordine di combattimento: pressoch\u00e9 il 90% delle bombe sganciate sull'arcipelago nipponico furono portate da questo tipo di bombardiere. Le incursioni iniziali partivano da alcuni aeroporti situati nella Cina sud-occidentale, sotto il controllo di Chiang Kai-shek, ma dal novembre 1944 la massima parte degli attacchi vennero lanciati dalle Isole Marianne Settentrionali. I B-29 furono trasferiti nella primavera del 1945 nell'isola di Guam.\nLa prima incursione di B-29 sul Giappone venne lanciata dalla Cina il 15 giugno 1944. Gli aerei decollarono da Chengdu, distante pi\u00f9 di 2.400 chilometri dalle acciaierie di Yawata, obiettivo dell'operazione: tuttavia questa incursione non provoc\u00f2 seri danni. Soltanto quarantasette dei sessantotto B-29 colpirono lo stabilimento, quattro ebbero problemi meccanici, altri quattro precipitarono, sei dovettero scaricare le bombe in mare per problemi meccanici ed altri colpirono obiettivi secondari. Solamente uno dei B-29 venne abbattuto dalle forze aeree giapponesi. La prima incursione dal sud fu lanciata il 24 novembre 1944, quando 88 aerei bombardarono Tokyo. Le bombe furono lanciate da circa 10.000 metri, ma soltanto un 10% colp\u00ec gli obiettivi designati.\nLa scelta della Cina continentale come base di lancio delle incursioni si rivel\u00f2 poco soddisfacente. Le basi aeree cinesi erano difficili da rifornire dall'India e i B-29 erano dunque costretti a ottimizzare lo spazio interno, usando parte della stiva come serbatoio ausiliare, senza il quale non era possibile raggiungere il Giappone. Soltanto quando l'ammiraglio Chester Nimitz conquist\u00f2 le Marianne settentrionali e le piste aeree furono rese operative, poterono iniziare delle serie e proficue operazioni di bombardamento.\nCome in Europa, l'USAAF oper\u00f2 durante il giorno per una maggior precisione nel colpire gli obiettivi, ma non vennero ottenuti gli scopi principali, cio\u00e8 distruggere le fabbriche rivolte allo sforzo bellico. La motivazione era dovuta al fatto che i venti spiranti sulle isole giapponesi deviavano la traiettoria di caduta degli ordigni, che non colpivano gli obiettivi designati. Inoltre il programma di bombardamento strategico sperimentato con successo sulla Germania nazista non poteva applicarsi al tessuto urbano giapponese, dove oltre un terzo delle industrie belliche era disperso in case e piccole fabbriche con meno di trenta lavoratori.\nIl generale Curtis LeMay, comandante dell XXI Bomber Command, cambi\u00f2 strategia decidendo per incursioni notturne condotte ad un'altitudine di 1.500 - 2.000 metri; sarebbero state attaccate le principali citt\u00e0 quali Tokyo, Nagoya, Osaka e K\u014dbe: nonostante gli iniziali limitati successi, LeMay persistette nell'adoperare tali tattiche. Inoltre il carico offensivo sarebbe stato costituito da bombe incendiarie. Attacchi su obiettivi strategici sarebbero continuati durante il giorno a livelli di quota meno elevati. Alla fine l'addestramento e le missioni effettuate cominciarono a dare i loro frutti, tanto che le peggiori sofferenze e distruzioni furono da imputarsi agli sconvolgenti attacchi dei B-29, che in pi\u00f9 di un'occasione mieterono un numero di vittime superiore a quello cagionato dai bombardamenti atomici di Hiroshima e Nagasaki.\nBombardamenti.\nUn primo bombardamento con ordigni incendiari del genere avvenne su Kobe il 3 febbraio 1945, ed in seguito al successo conseguito venne deciso di proseguire su questa strada: era stato infatti rilevato che le citt\u00e0 giapponesi, costruite in buona parte in legno e carta, erano molto vulnerabili a tale tipo di attacco; le condizioni pi\u00f9 favorevoli per il successo erano zone con scarsa contraerea ed elevati venti di superficie. Si procedette poi a rimuovere quasi tutte le armi di bordo dei B-29 per economizzare sul carburante e stivare pi\u00f9 ordigni possibili.\nIl primo di tali incendiari raid su Tokyo avvenne nella notte dal 23 al 24 febbraio, quando 174 B-29 distrussero circa 2,56\u00a0km\u00b2 della citt\u00e0. Nella notte tra il 9 e il 10 marzo ben 334 B-29 decollati dalle Marianne si diressero su Tokyo al comando del generale di brigata Thomas S. Power. Robert Guillain, un giornalista francese che viveva nella capitale e che fu testimone dell'attacco, lo descrisse in questi termini:\nDopo due ore di bombardamenti Tokyo era avvolta in una tempesta di fuoco, che sprigion\u00f2 tanto calore da far incendiare spontaneamente gli abiti delle persone e le acconciature delle donne. L'Ufficio di Storia giapponese di Tokyo stabil\u00ec che 72.489 giapponesi caddero sotto i bombardamenti della citt\u00e0. I danni e le vittime provocati furono i pi\u00f9 alti mai realizzati fino ad allora in una singola azione: vennero distrutti circa 41\u00a0km\u00b2 della citt\u00e0; in particolare la sorte peggiore tocc\u00f2 alla porzione urbana a est del Palazzo imperiale. Nelle due settimane successive vi furono almeno altre 1.600 incursioni contro le quattro maggiori citt\u00e0 che distrussero 80\u00a0km\u00b2 con la perdita di solo 22 aerei. Vi fu poi un terzo raid su Tokyo il 26 maggio.\nI raid con il napalm furono affiancati anche da attacchi che facevano uso di bombe tradizionali ad alto potere distruttivo. Con la presa di Okinawa, l'8\u00aa Squadra aerea venne trasferita l\u00ec dall'Europa ed inizi\u00f2 le sue incursioni. L'intensit\u00e0 dei bombardamenti crebbe cos\u00ec mese dopo mese passando da 13.800 tonnellate a marzo alle 42.700 a luglio e si era stabilito di arrivare a 115.000 tonnellate in ognuno dei mesi successivi.\nLe critiche.\nDiversamente dall'attacco nucleare contro Hiroshima e Nagasaki, inteso almeno parzialmente come sprone alla resa incondizionata del Giappone, i bombardamenti al napalm causarono pi\u00f9 morti tra i civili ed erano intesi come una strategia a lungo termine avente lo scopo di prostrare la popolazione, colpire gravemente l'industria bellica giapponese e minare la volont\u00e0 del governo nipponico di lottare a oltranza: con simili obiettivi e la guerra totale in corso le perdite subite dai civili vennero considerate accettabili dall'amministrazione statunitense. Dopo la fine della seconda guerra mondiale vi furono alcuni che espressero dubbi sulla moralit\u00e0 dei bombardamenti e il generale LeMay osserv\u00f2: \"Presumo che se avessi perso la guerra, sarei stato processato come un criminale di guerra.\"\nEgli continu\u00f2 comunque ad affermare che i bombardamenti avrebbero salvato molte vite di entrambi i contendenti, perch\u00e9 avrebbero indotto il Giappone a deporre le armi ed evitato la programmata invasione anfibia. L'ex primo ministro giapponese Fumimaro Konoe ebbe a dire che l'accettazione della resa sarebbe stata determinata dai prolungati bombardamenti su Tokyo. Pi\u00f9 recentemente, lo storico Tsuyoshi Hasegawa ha argomentato in \"Racing the Enemy\" (Cambridge: Harvard UP, 2005) che il principale fattore della resa nipponica sia da ricercare non nelle armi atomiche o nei reiterati attacchi aerei, bens\u00ec nella denuncia sovietica del patto di non aggressione siglato nel 1941 con il conseguente timore di una guerra contro l'Unione Sovietica. La spiegazione ufficiale, secondo la quale i sanguinosi raid erano giustificati dall'intento di salvare la vita ai soldati statunitensi e Alleati, \u00e8 stata oggetto di aspri dibattiti nel successivo dopoguerra.\nDurante il conflitto si desistette dallo sganciare un ordigno nucleare sulla capitale Tokyo, dal momento che la citt\u00e0 nell'agosto 1945 era gi\u00e0 stata completamente distrutta dai precedenti bombardamenti incendiari."}
{"id": "1079087", "revid": "79345657", "url": "https://it.wikipedia.org/wiki?curid=1079087", "title": "Albergaria", "text": "In et\u00e0 carolingia, l'albergaria corrispondeva al diritto, riconosciuto ad un conte, al suo seguito ed eventualmente ai suoi rappresentanti, di alloggio e mantenimento per s\u00e9 e le cavalcature, a spese dei contadini e delle comunit\u00e0 religiose.\nL'albergaria costituiva nell'Europa medievale un supporto alle fragili strutture statali caratterizzate da un'economia scarsamente monetizzata, dalla sottomissione dei ceti inferiori a \"d\u00f2mini\" locali, da una struttura di potere basata sul vassallaggio e sui rapporti di dipendenza personali.\nCon la frammentazione dell'Impero successiva ai carolingi, il diritto di albergaria fu ereditato dai numerosi potenti locali, che continuarono ad esercitarla sinch\u00e9, fra XIII e XIV secolo, l'albergaria fu monetizzata, trasformandosi grazie all'emissione di carte di franchigia, in una prestazione in denaro."}
{"id": "1079092", "revid": "599013", "url": "https://it.wikipedia.org/wiki?curid=1079092", "title": "Magnus Hedman", "text": "Biografia.\n\u00c8 stato sposato con Magdalena Graaf, una modella svedese, dalla quale ha avuto due figli. I due si sono separati nel 2006.\nCarriera.\nClub.\nHa giocato per sette stagioni nell'AIK prima di trasferirsi in Inghilterra a difendere la porta del Coventry per cinque stagioni. Ha giocato anche nella Serie A italiana, da gennaio a giugno 2004 con la maglia dell' con cui \u00e8 sceso in campo in tre partite, e in Scottish Premiership con la maglia del Celtic.\nSi \u00e8 ritirato nel 2005, prima di tornare nel 2006-2007 accettando la proposta del , in cui ha ricoperto il ruolo di 4\u00ba portiere dietro a Cech, Cudicini e Hilario. Per gli infortuni dei primi due estremi difensori ha l'opportunit\u00e0 di sedersi in panchina in qualche occasione. Nel 2007 si \u00e8 definitivamente ritirato.\nNazionale.\nHa giocato 58 partite per la Svezia e ha rappresentato la sua nazionale a due mondiali di calcio (1994 e 2002) e due europei (2000 e 2004)."}
{"id": "1079094", "revid": "339392", "url": "https://it.wikipedia.org/wiki?curid=1079094", "title": "FC Erzgebirge Aue", "text": ""}
{"id": "1079101", "revid": "1522738", "url": "https://it.wikipedia.org/wiki?curid=1079101", "title": "Syngman Rhee", "text": "Il periodo della sua presidenza fu segnato dalle vicende della guerra fredda che scatenarono forti tensioni nella penisola coreana.\nMosso da una fede fortemente anticomunista, Rhee govern\u00f2 la Corea del Sud nel travagliato periodo della guerra di Corea.\nBiografia.\nGiovent\u00f9 e primo esilio.\nNato nella provincia di Hwanghae, Rhee era figlio di Rhee Kyong-sun, membro di un'antica e prestigiosa famiglia aristocratica appartenente alla classe degli \"yangban\". La sua famiglia rivendicava la discendenza dal principe Hyo-nyong, uno dei figli del sovrano coreano Taejong della dinastia Joseon.\nIn giovent\u00f9 divenne un attivista della lotta nazionalista contro il dominio giapponese, e per questo venne arrestato nel 1897 per aver partecipato a una dimostrazione contro la monarchia e venne rilasciato solo nel 1904, anno in cui abbandon\u00f2 la Corea per emigrare negli Stati Uniti. Qui comp\u00ec gli studi sia alla George Washington University che alla Princeton University e fu enormemente influenzato dalla cultura occidentale.\nRitorno in Corea e governo provvisorio in esilio.\nNel 1910 Rhee fece ritorno in Corea, che nel frattempo era stata annessa dal Giappone. Ben presto il suo attivismo nazionalistico attir\u00f2 le malevoli attenzioni dell'esercito d'occupazione nipponico, costringendolo a fuggire in Cina.\nNel 1919 tutti i gruppi indipendentisti diedero vita a Shanghai al governo provvisorio della Repubblica di Corea, della quale Rhee venne eletto presidente, carica che mantenne per sei anni, ovvero sino al 1925, quando venne posto sotto inchiesta dallo stesso governo provvisorio per eccesso di potere.\nLa presidenza.\nDopo la liberazione della Corea dal dominio giapponese, Rhee fece ritorno a Seul prima degli altri leader indipendentisti, poich\u00e9 era l'unico noto alle forze alleate. Fu cos\u00ec che nel 1945 venne eletto presidente del governo provvisorio della Corea liberata. Con il tacito consenso delle forze di occupazione alleata Rhee intraprese una campagna contro il diffondersi del comunismo in Corea, che per\u00f2 venne sfruttato dallo stesso presidente coreano per rimuovere ogni possibile o potenziale oppositore o rivale politico.\nIl 10 maggio 1948 Rhee venne eletto alla carica di primo presidente della Corea del Sud grazie al consenso del parlamento coreano, sconfiggendo l'altro candidato, Kim Gu, ultimo presidente del governo provvisorio. Il 15 agosto 1948 ricevette i pieni poteri dalle forze di occupazione degli Stati Uniti.\nIn qualit\u00e0 di presidente Rhee assunse poteri dittatoriali ancora prima dello scoppio della guerra di Corea nel 1950, egli permise alle forze di sicurezza (capitanate dal suo braccio destro Kim Chang-ryong) di torturare tutti i sospetti simpatizzanti comunisti e le spie nordcoreane, ed il suo governo fu responsabile di diversi massacri nel tentativo di sopprimere le sommosse popolari ispirate dalle fazioni di sinistra; l'eccidio pi\u00f9 grave fu quello dell'isola di Jeju, dove morirono tra le 30.000 e le 60.000 persone. Nonostante anche il regime successivo a quello di Rhee si rendesse responsabile di ulteriori eccidi, essi furono fortunatamente molto meno numerosi e diffusi.\nRhee danneggi\u00f2 ulteriormente la propria reputazione incoraggiando i suoi connazionali e cittadini di Seul a restare nella capitale allo scoppio della guerra di Corea, quando egli era gi\u00e0 sulla via dell'espatrio. Il suo ordine di distruggere i ponti sul fiume Han impedirono a decine di migliaia di sudcoreani di sfuggire alla dittatura instaurata dai comunisti. Quando le truppe congiunte delle Nazioni Unite e della Corea del Sud costrinsero l'esercito di invasione nordcoreano a ritirarsi a nord verso il fiume Yalu, Rhee divenne impopolare anche ai suoi stessi alleati quando si rifiut\u00f2 di accettare la proposta di un cessate il fuoco che avrebbe per\u00f2 lasciato la Corea spaccata in due. Sperando di diventare leader politico di una Corea unita, con l'appoggio delle Nazioni UNite, egli pose un veto su qualunque proposta di pace che non contemplasse la cancellazione del governo della Corea del Nord, e per perseguire tale scopo dichiar\u00f2 la necessit\u00e0 di intervenire contro la Cina e protest\u00f2 ripetutamente contro la riluttanza degli Stati Uniti a intervenire nel conflitto con maggiore incidenza.\nIl 18 gennaio 1952 Rhee dichiar\u00f2 la sovranit\u00e0 della Corea del Sud su tutte le acque territoriali della penisola coreana. Il confine di demarcazione cos\u00ec disegnato secondo lo schema che lo stesso Rhee design\u00f2 \"linea di pace\" comprendeva l'isola di Tsushima e il complesso di isole inabitate Dokdo. La creazione di questi confini marittimi suscit\u00f2 le proteste formali del governo giapponese, il quale rivendic\u00f2 le isole appartenenti alla propria giurisdizione territoriale. La controversia si protrasse per lungo tempo, tuttavia le isole oggetto della disputa restarono sotto il controllo sudcoreano.\nRhee fu accusato durante la guerra di corruzione e di aver ordinato nel 1950 il massacro della lega di Bodo,nel quale centinaia di migliaia di uomini furono mandati nei campi di rieducazione e decine di migliaia finirono per essere giustiziati con l'accusa di simpatizzare con il comunismo.\nSfruttando appieno i poteri della sua carica, Rhee cerc\u00f2 di rinforzare ancora di pi\u00f9 il proprio controllo sul paese e nel maggio 1952, mentre il governo aveva ancora la sua sede provvisoria a Pusan a causa del conflitto, per mezzo di emendamenti alla costituzione rese la presidenza una carica a elezione diretta. Per assicurarsi che non ci fosse alcun tentativo di opposizione ai suoi disegni, dichiar\u00f2 la legge marziale e fece imprigionare tutti i membri del parlamento che avevano dichiarato di votare contro di lui. Grazie a ci\u00f2 Rhee venne eletto con ampio margine e guadagn\u00f2 un ulteriore controllo sul parlamento nel 1954, con un nuovo emendamento che gli permetteva di essere escluso dall'ineleggibilit\u00e0 alla carica di presidente dopo un periodo di otto anni.\nLa terza elezione alla presidenza di Rhee sembrava ormai scontata quando il suo oppositore, Shin Ik-hee, cavalc\u00f2 l'onda del dissenso popolare per organizzare enormi manifestazioni di piazza. Tuttavia la sua morte improvvisa durante la campagna elettorale permise al presidente in carica di essere nuovamente eletto e di sconfiggere facilmente l'oppositore di sinistra Cho Bong-am, il quale in seguito venne accusato di spionaggio e condannato a morte nel 1959.\nNel 1960 Rhee termin\u00f2 anche il suo terzo mandato e la sua rielezione sembr\u00f2 certa per l'ennesima volta, anche grazie al fatto che il candidato dell'opposizione Cho Byeong-ok mor\u00ec pochi giorni prima il giorno delle elezioni. Rhee vinse con il 90% dei consensi, mentre il vero duello si ebbe per la vicepresidenza tra il suo pupillo Yi Gi-bung ed il suo avversario. Yi Gi-bung vinse una tornata elettorale che l'opposizione denunci\u00f2 essere truccata: queste denunce insieme alla disillusione della popolazione port\u00f2 a una serie di manifestazioni di piazza, guidate dagli studenti, che portarono alla Rivoluzione d'aprile, che costrinse Rhee a rassegnare le dimissioni il 26 aprile 1960.\nIl 28 aprile 1960 un DC-4 statunitense appartenente alla CIA port\u00f2 Rhee fuori dal suo Paese salvandolo dal linciaggio, nel velivolo c'erano anche la moglie di origini austriache Franziska Donner ed il figlio adottivo, tutti e tre vennero portati a Honolulu (Hawaii), dove vissero in esilio. Rhee mor\u00ec d'ictus il 19 luglio 1965, all'et\u00e0 di novant'anni e la sua salma fu riportata a Seul, dove venne sepolta il 27 luglio di quello stesso anno."}
{"id": "1079102", "revid": "767487", "url": "https://it.wikipedia.org/wiki?curid=1079102", "title": "Villa Capponi Piaggio", "text": "Villa Capponi Piaggio \u00e8 un edificio situato a Castel del Bosco, nel comune di Montopoli in Val d'Arno in provincia di Pisa.\nStoria e descrizione.\nLa villa venne costruita verso la met\u00e0 del XVI secolo dalla famiglia fiorentina dei Capponi su progetto dell'architetto Bartolomeo Ammannati. L'edificio \u00e8 stato poi ristrutturato a inizio del XVII secolo e completato soltanto nella seconda met\u00e0 del XVIII secolo.\nLa villa appartenne alla famiglia dei Capponi fino al 1953, anno in cui venne acquistata dall'industriale Enrico Piaggio che ne fece la sua dimora (vicina ai propri stabilimenti di Pontedera) e dove mor\u00ec il 16 ottobre 1965.\nLa villa inoltre fu teatro delle nozze celebrate il 15 giugno 1959 fra la figlia adottiva di Piaggio, Antonella, e Umberto Agnelli. \u00c8 stata abitata per un breve periodo (1996-1997) dal figlio della coppia, Giovanni Alberto Agnelli e dalla sua famiglia, quando questi svolgeva le mansioni di presidente della Piaggio.\nL'edificio a pianta quadrata si trova sulla sommit\u00e0 di un colle. La facciata principale \u00e8 caratterizzata da una scala a doppia rampa che immette in una loggia. Su ciascuna delle tre arcate corrisponde una finestra ad arco.\nL'accesso alla villa avviene attraverso un lungo viale alberato che taglia un grande \"giardino all'italiana\". Tra il palazzo e il giardino si trovavano nel Settecento due esedre semicircolari di \"verzura\" cio\u00e8 realizzate con la vegetazione, in quel caso piante sempreverdi, decorate da statue e panchine in pietra. Tra queste due strutture era presente una grande vasca rettangolare ornata da balaustra litica con due statue poste al centro dei lati corti. Il muro mistilineo che circondava il giardino era decorato da vasi e statue, come testimoniano alcune stampe d'epoca, mentre un muro simile fronteggiava il palazzo e proteggeva le \"stanze\" arricchite da piante in vaso.\nOggi la vasca e le esedre sono andate perdute anche se restano alcune aiuole bordate di bosso.\nLa villa si trova nel parco della \"Tenuta di Varramista\" con bosco a prevalenza di querce e castagni e con la presenza, rara per questa quota, dell'abete bianco."}
{"id": "1079104", "revid": "124808", "url": "https://it.wikipedia.org/wiki?curid=1079104", "title": "Episodi di Miami Vice", "text": ""}
{"id": "1079108", "revid": "767487", "url": "https://it.wikipedia.org/wiki?curid=1079108", "title": "Futuristic Dragon", "text": "Futuristic Dragon \u00e8 l'undicesimo album in studio della band rock britannica dei T. Rex, pubblicato il 30 gennaio del 1976."}
{"id": "1079121", "revid": "729019", "url": "https://it.wikipedia.org/wiki?curid=1079121", "title": "Strada statale 637 di Frosinone e di Gaeta", "text": "La ex strada statale 637 di Frosinone e di Gaeta (SS 637), ora \"strada regionale 637 di Frosinone e di Gaeta (SR 637)\", era una strada statale italiana che si sviluppava nel Lazio. Attualmente classificata come strada regionale, mette in comunicazione Frosinone con Fondi.\nPercorso.\nHa origine a Frosinone, dalla ex strada statale 6 Via Casilina, e si dirige verso sud su un percorso agevole e scorrevole. Intersecata l'autostrada A1, tocca le localit\u00e0 di Ceccano, il territorio comunale di Castro dei Volsci e prosegue per Vallecorsa. Superato il \"Passo di Quercia del Monaco\", a 548 m s.l.m., entra nella provincia di Latina, e termina a Fondi immettendosi sulla strada statale 7 Via Appia.\nIl nome della strada fa pensare che il progetto iniziale comportasse un collegamento diretto tra Frosinone e Gaeta mentre, tuttora, la strada arriva solamente a Fondi.\nStoria.\nGi\u00e0 contemplata nel piano generale delle strade aventi i requisiti di statale del 1959, \u00e8\nsolo col decreto del Ministro dei lavori pubblici del 19 agosto 1971, con i seguenti capisaldi d'itinerario: \"Innesto strada statale n. 6 al chilometro 86+391 - Ceccano - innesto strada statale n. 7 presso Fondi\".\nIn seguito al decreto legislativo n. 112 del 1998, dal 1\u00ba febbraio 2002 la gestione \u00e8 passata dall'ANAS alla Regione Lazio, che ha ulteriormente devoluto le competenze alla Provincia di Frosinone e alla Provincia di Latina per le tratte territorialmente competenti. Dal 5 marzo 2007 la societ\u00e0 Astral ha acquisito la titolarit\u00e0 di concessionario dell'infrastruttura.\nStrada statale 637 dir di Frosinone e di Gaeta.\nLa ex strada statale 637 dir di Frosinone e di Gaeta (SS 637 dir), ora \"strada regionale 637 dir di Frosinone e di Gaeta (SR 637 dir)\", era una strada statale Italiana, il cui percorso si snodava all'interno della Provincia di Frosinone.\nAttualmente classificata come strada regionale, costituisce una diramazione della SS 637 che parte nei pressi di Ceccano, e funge da collegamento con la Strada statale 156 dei Monti Lepini nei pressi della Contrada Palombara, all'interno del comune di Giuliano di Roma.\nStoria.\nVenne classifica strada statale con il decreto del Ministro dei lavori pubblici del 18 aprile 1974, mutuando parte del tracciato dalla strada provinciale Gruttina, con i seguenti capisaldi d'itinerario: \"Innesto strada statale n. 637 a Ceccano - Innesto strada statale n. 156 al km. 13+020.\"\nIn seguito al decreto legislativo n. 112 del 1998, dal 1\u00ba febbraio 2002 la gestione \u00e8 passata dall'ANAS alla Regione Lazio, che ha ulteriormente devoluto le competenze alla Provincia di Frosinone. Dal 5 marzo 2007 la societ\u00e0 Astral ha acquisito la titolarit\u00e0 di concessionario dell'infrastruttura."}
{"id": "1079134", "revid": "1355461", "url": "https://it.wikipedia.org/wiki?curid=1079134", "title": "Paradox (cracking)", "text": "PARADOX (PDX) \u00e8 stato un gruppo anonimo di sviluppatori software che si occupava di cracking e demo; aggirando le protezioni di licenza di software e videogiochi, quando la pirateria era molto diffusa e di facile attuazione, sia su computer che console.\nDistribuivano crack, keygen (generatori di codici) e anche versioni piratate di programmi interi. Con il passare degli anni i metodi di distribuzione sono cambiati, partendo dai floppy disk trasportati fisicamente e la distribuzione BBS. Con l'espansione di Internet il gruppo si mosse su Usenet, data la sconfitta definitiva alla pirateria sulle console PS3 ed Xbox360.\nStoria.\nParadox si form\u00f2 originariamente nel tardo 1989 dai membri del gruppo danese \"Trilogy\" (Bad Boy, Black Hawk, Tas, Pcsu, Qrd) e il gruppo francese M.A.D (Olivier, The Surge, Clash). Iniziarono la loro attivit\u00e0 crackando software Amiga. Il gruppo si riorganizz\u00f2 sotto la guida di \"Maximilien\" nel 1993 e lavor\u00f2 soprattutto sulle console Sega Mega Drive e SNES. Cominciarono a crackare software PC nel 1994. Altre console, anche portatili, che crackarono includono la PlayStation, PlayStation 2, Dreamcast, Nintendo 64, GameCube, Game Boy, Xbox, PSP, e nel 2006-2007 Wii e PlayStation 3.\nParadox \u00e8 stato celebre per aver crackato impegnative protezioni tipo dongle su molti programmi di debugging e di sviluppo software. Nel 2007, il gruppo ha scovato con successo un metodo per bypassare l'attivazione di Windows Vista. Ci\u00f2 \u00e8 stato possibile emulando il BIOS di una macchina OEM con inserite al suo interno le informazioni di licenza, e installando una licenza OEM.\nInterfaccia grafica e design dei Keygen.\nI keygen di PARADOX sono conosciuti per il loro design esteticamente piacevole. Spesso queste GUI includono notevoli trasparenze e l'override della barra dei tasti Windows Riduci a Icona, Ripristina e Chiudi. Sono anche noti perch\u00e9 aggiungono ai loro keygen musiche derivanti dai chiptune. Alcuni screenshot di Keygen sono visibili sul sito del graphic designer di PARADOX \"Alien\".\nArresti e indagini.\nUno dei membri, sotto il nome di \"Rokman\", fu arrestato nel 1990 per aver usato numeri di carta di credito rubati per lunghe chiamate (per un totale di un milione di dollari) verso altri membri di PARADOX con lo scopo di trasferire file. Un altro membro, chiamato \"tyson\", fu indagato nel 2001 per l'Operation Buccaneer."}
{"id": "1079137", "revid": "119991", "url": "https://it.wikipedia.org/wiki?curid=1079137", "title": "Nevicata del Secolo (Nord Italia 1985)", "text": ""}
{"id": "1079150", "revid": "1005529", "url": "https://it.wikipedia.org/wiki?curid=1079150", "title": "Rick Ross", "text": "Il suo nome d'arte trae origine dal trafficante di droga \"Freeway\" Ricky Ross, col quale il rapper non ha alcun legame. Prima di iniziare la carriera di cantante, faceva la guardia in prigione. Nel 2010 Ross decide di cambiare il suo nome d'arte in \"Ricky Rozay\". Ross ha fondato l'etichetta discografica Maybach Music Group, con la quale ha pubblicato il suo terzo album in studio \"Deeper Than Rap\" e gli album seguenti.\nVanta un patrimonio di 35 milioni di dollari.\nBiografia.\nWilliam Leonard Roberts II \u00e8 nato a Coahoma County, Mississippi e cresciuto in Carol City, Florida, vicino a Miami. Dopo il diploma alla \"Carol City Senior High School\", ha poi frequentato il college e universit\u00e0 Albany State University.\nCarriera musicale.\nPer un breve arco di tempo Rick Ross lavora sotto l'etichetta indipendente Suave House Records, rappresentata da 8Ball &amp; MJG. Lasciata l'etichetta entra nella Slip-N-Slide Records, nella quale militano Trick Daddy e Trina. Nel 2000, un paio d'anni dopo, Rick Ross diventa famoso negli States come spalla di Trick Daddy nei tour. Realizza collaborazioni, ma mai progetti da solista. Nel 2006 arriva il successo di \"Hustlin\"', apprezzata anche dal comico Katt Williams il quale vi fa anche un piccolo show. Arrivano offerte dalla label di Diddy, la Bad Boy Records, e dalla The Inc. Records. Jay-Z, con la sua Def Jam Records, riesce ad accaparrarsi l'artista. \"Hustlin\" fa s\u00ec che Ross si aggiudichi nel 2006 il disco d'oro della RIAA e venda oltre un milione di suonerie. In seguito \"Hustlin\" viene remixata da Jay-Z e da Young Jeezy. Nell'agosto del 2006 \u00e8 la volta di \"Port of Miami\". Primo LP del rapper, acclamato dalla critica. Di l\u00ec a poco fa la sua comparsa \"Push It\", secondo singolo di successo dell'artista.\n\"Port of Miami\" (2006).\nIl suo album di debutto \u00e8 \"Port of Miami\"; \u00e8 stato pubblicato nell'agosto 2006 e ha debuttato al primo posto nella classifica Billboard 200 vendendo circa unit\u00e0 nella prima settimana. Christian Hoard della rivista Rolling Stone ha predetto che sarebbe stato \"l'album rap dell'estate\". \"Push It\" fu il primo singolo estratto, il quale campiona \"Scarface (Push It to the Limit)\", brano del film gangster \"Scarface\". Il video musicale per \"Push It\" \u00e8 stato realizzato dopo l'uscita del brano. In quel periodo, Ross fece spettacoli da ospite su due singoli di debutto di DJ Khaled \"Listennn... the Album\": \"Born-N-Raised\" e \"Holla at Me\". \"Port of Miami\" ha ricevuto la certificazione Gold dalla Recording Industry Association of America l'8 novembre 2006.\n\"Trilla\" (2008).\nNel marzo 2008, il suo secondo album \"Trilla\" \u00e8 stato pubblicato e, come il suo predecessore \"Port of Miami\", ha debuttato in cima alla classifica Billboard 200. Il suo primo singolo, \"Speedin\" con R. Kelly, ha raggiunto la posizione numero 121 nella Billboard Hot 100; il seguente, \"The Boss\" con T-Pain, ha raggiunto la posizione numero 17 della Hot 100. Il terzo singolo \"Here I Am\", con la collaborazione di Nelly e Avery Storm. MTV News classific\u00f2 Ross al quarto posto nella lista \"Hottest MC in the Game\" del 2008. Il quarto singolo \"This Is The Life\" con Trey Songz fu pubblicato nel mese di luglio. \"Trilla\" ha ricevuto la certificazione Gold dalla Recording Industry Association of America\n\"Deeper Than Rap\" (2009).\nIl suo terzo album \u00e8 stato pubblicato il 21 aprile 2009 sotto la sua etichetta, la Maybach Music Group, a differenza dei suoi precedenti con Slip-N-Slide Records. Il primo singolo, \"Magnificent\", con John Legend, ha raggiunto la posizione numero 62 della Billboard Hot 100. Il secondo singolo, \"Usual Suspects\" (con Nas) \u00e8 stato pubblicato il 7 aprile 2009. \"Deeper Than Rap\" \u00e8 stato uno degli album hip-hop pi\u00f9 attesi dell'anno.\n\"Teflon Don\" (2010).\nRick Ross registra il suo quarto album in studio intitolato \"Teflon Don\", pubblicato nel mese di luglio 2010. Il piombo \u00e8 \"Super High\" con Ne-Yo, nel quale l'attrice Stacey Dash ha fatto la sua comparsa nel video musicale. Il secondo singolo \u00e8 \"B.M.F.\" con Styles P, il terzo \"Live Fast, Die Young\" con Kanye West e il quarto \"Aston Martin Music\" con Drake e Chrisette Michele. Rick Ross viene definito da \"The Source\" l'uomo dell'anno per collaborazioni musicali. Nel disco \u00e8 presente anche una collaborazione con Puff Daddy intitolata \"No. 1\". Ogni traccia del disco presenta almeno una collaborazione.\nL'album debutta in seconda posizione sulla Billboard 200 vendendo copie nella prima settimana. Ufficialmente ha venduto pi\u00f9 di copie. Teflon Don ha ricevuto la certificazione Gold dalla Recording Industry Association of America.\n\"Self Made Vol. 1\" (2011) e \"Self Made Vol. 2\" (2012).\nL'etichetta discografica di Ross, la Maybach Music Group diventa partner della Warner Bros. Records. Il 23 maggio 2011, viene pubblicata la compilation album di Rick Ross intitolata \"Self Made Vol. 1\" distribuita dalla Warner Bros., con la collaborazione dei nuovi membri della Maybach Music Group: Meek Mill, Pill e Wale L'album vende 58,900 copie nella prima settimana, debutta in numero 5 posizione nella Billboard 200 e in numero 1 posizione nella Billboard Rap Albums. Rick Ross ha ricevuto una nomination come miglior artista maschile Hip Hop.\nRoss ha annunciato che \"Self Made vol. 2\" sar\u00e0 pubblicato il 26 giugno 2012. l'album vende copie nella prima settimana e debutta al primo posto nelle classifiche Billboard 200 e Rap Albums.\n\"God Forgives\", \"I'Don't\" e altri progetti (2012-presente).\nIl rapper dopo aver pubblicato il suo nuovo Mixtape \"Ashes to Ashes\", interviene in diretta al \"Breakfast Club\", la trasmissione mattutina dell'emittente radiofonica \"Power 105.1\", annunciando il suo nuovo album intitolato \"God Forgives, I Don't\". Il primo singolo estratto dal disco \u00e8 \"Made Men\", in collaborazione con Drake. In questo brano si fa riferimento a cantanti come Rihanna, Katy Perry e Madonna.\nIl 10 maggio 2011 pubblica un nuovo singolo \"9 Piece\" in collaborazione con Lil Wayne, brano gi\u00e0 contenuto nel suo recente Mixtape \"Ashes to Ashes\", ma con la differenza che la prima versione era con la collaborazione del rapper T.I.. Il 5 ottobre 2011, Ross decide di pubblicare due nuovi singoli per promuovere il suo nuovo album: \"I Love My Bit*hes\" e \"You The Boss\" con Nicki Minaj. Ross in un'intervista a 106&amp;Park, dopo aver parlato di aver avuto due malori il 14 ottobre e del suo stato di salute, ha annunciato che ha appena finito di fare un singolo con Jay-Z e un altro con Mary J.Blidge. Nell'aprile 2012 Ross conferma il feature di Dr. Dre e molti altri nell'album.\nRick Ross aveva annunciato l'uscita del suo prossimo album, \"God Forgives, I Don't\", per il 13 dicembre 2011, tuttavia il 17 novembre 2011 \u00e8 stato confermato che la pubblicazione dell'album sarebbe stata rinviata al 2012. Il 23 dicembre 2011 ha annunciato il titolo del suo nuovo mixtape \"Rich Forever\", l'uscita \u00e8 prevista il 6 gennaio 2012.\nNel 2012, Ross viene nominato da MTV \"Hottest MC in the Game\". Durante la conferenza stampa organizzata dalla casa discografica di Rick Ross la Maybach Music Group il 2 maggio 2012 ha annunciato che \"God Forgives, I Don't\" uscir\u00e0 il 31 luglio 2012.\nIl 15 maggio 2012 pubblica un nuovo singolo con Usher chiamato \"Touch'n You\" (o \"Fuck'n You\") per promuovere l'album in uscita. La settimana seguente pubblica \"So Sophisticated\", con la collaborazione di Meek Mill. Il 2 luglio Ross pubblica un terzo singolo, \"Hold Me Back\", e il 19 luglio il quarto singolo: \"3 Kings\", con Dr. Dre e Jay-Z.\nNel 2014 ha annunciato tramite il suo profilo Twitter di essere il fiero possessore di 25 Wingstop, nota catena di ristoranti focalizzata sulla vendita di ali di pollo. Nel corso dell'anno Ross rilascia gli album \"Mastermind\" e \"Hood Billionaire\". Entrambi i lavori del rapper riscuotono un buon successo. Negli album sono presenti collaborazioni con Jay-Z, Kanye West, Lil Wayne e Snoop Dogg. Nel 2015 esce \"Black Market\" che figura dei featuring con Nas, John Legend, Chris Brown, Mariah Carey e Mary J. Blige.\nNel 2018 compare nel film \"Superfly\", remake dell'omonimo film del 1972.\nControversie.\nLa sparatoria a Fort Lauderdale.\nIl 30 gennaio 2013 il rapper stava per essere ucciso. Mentre si trovava a Fort Lauderdale, Florida, a bordo di una Rolls-Royce, una macchina gli si \u00e8 affiancata e ha\niniziato a sparare dei colpi verso la sua macchina e Ross si \u00e8 schiantato contro un muro durante la fuga. Fortunatamente il rapper e la passeggera, Shateria L. Moragne-el (28 anni), sono rimasti illesi.\nEcco le parole dell'omonimo \"Freeway\" Rick Ross (ex trafficante di droga) riguardo all'accaduto:\n\"I'm not surprised that it happened given recent ongoings, when someone doesn't understand the street rules they get confused and incidents like this can take place\"\nL'ex boss afferma di non essere sorpreso di ci\u00f2 che \u00e8 accaduto, dicendo che, il Rapper, non conoscendo le regole della strada, pu\u00f2 far scaturire problemi di questo genere.\nLa sparatoria \u00e8 gi\u00e0 divenuta un nuovo argomento da trattare per il cantante, basti pensare alla canzone \"bitch dont kill my vibe\" del rapper, remix dell'omonima canzone del collega Kendrick Lamar.\nLa faida con 50 Cent.\nNel gennaio 2009, Ross ha iniziato una faida musicale con il rapper 50 Cent, perch\u00e9 presumibilmente lo guard\u00f2 in modo sbagliato al BET Awards. Successivamente 50 Cent disse di non ricordare di aver visto Rick Ross quella sera.\nAlla fine di gennaio, il singolo di Ross \"Mafia Music\", fu pubblicato su internet. C'erano diverse righe che sembrarono schernire 50 Cent. 50 Cent reag\u00ec pubblicando nel web il brano \"Officer Ricky (Go Head, Try Me)\", in risposta alle osservazioni denigratorie di Ross.\n50 Cent successivamente fece caricare un video su YouTube intitolato \"Warning Shot\", dove affermava: \"Rick Ross, roviner\u00f2 la tua vita per divertimento\" e all'inizio di febbraio, 50 Cent, ancora una volta caric\u00f2 un altro video dove intervist\u00f2 Tia, la madre di uno dei figli di Ross. Da quell'intervista, venne alla luce che Ross era un bravo ragazzo e in passato era stato una guardia carceraria.\nRoss insult\u00f2 nuovamente 50 Cent nel brano \"In cold blood\" (dell'album \"Deeper Than Rap\"), inoltre il video ufficiale della canzone rappresenta un finto funerale di 50 Cent. Dopo la pubblicazione, Ross ha dichiarato che si era ufficialmente conclusa la carriera di 50 Cent. Il 12 febbraio 50 cent ha risposto con \"What Tia Told Me\", insieme gli altri due membri della \"G-Unit\" Lloyd Banks e Tony Yayo che pubblicarono rispettivamente \"Officer Down\" e \"Somebody Snitched\", pezzi rivolti a Ross.\nA marzo, 50 pubblic\u00f2 un video hot in cui compariva Brooke, la madre del figlio minore di Ross, che aveva un rapporto sessuale con un altro uomo. 50, con in testa una parrucca da donna, attaccava pesantemente Ross. 50 comment\u00f2: \"Rick Ross sembra Albert di CB4. Avete mai visto quel film? Lui sembra Albert!\". La frase che chiuse la faida: \"Questo \u00e8 il peggio. Un uomo onesto, un poliziotto che basa la sua carriera di rapper nel nome del famoso spacciatore \"Freeway\" Rick Ross\".\nIl rapper 50 Cent \u00e8 stato denunciato. A citarlo per danni \u00e8 stata la moglie di Rick Ross. Il problema \u00e8 un video os\u00e9 falso postato da un sito affiliato a quello del rapper, dove 50 Cent ha modificato la clip di tredici minuti, giustapponendo la sua immagine nella veste di narratore, insultando sia Ross, sia la Leviston. Lastonia Leviston si sent\u00ec ovviamente umiliata e beffata da Curtis Jackson chiedendo i danni per l'utilizzo inappropriato del suo nome e della sua immagine al tribunale di New York.\nI problemi con la Reebok.\nIn un verso della canzone \"U.O.E.N.O\" (uscita il 5 marzo 2013) del rapper Rocko, Rick Ross nella sua strofa dice:\n\"Put molly all in her champagne/ She ain't even know it/ I took her home and I enjoyed that/ She ain't even know it.\"\n\"Metti molly nel suo champagne, lei non lo sapr\u00e0 mai, la porto a casa e mi diverto con lei, lei non lo sapr\u00e0 mai\".\nCon molly il rapper intende l'MDMA, droga capace di far entrare un individuo in stato di incoscienza per diverse ore. Le critiche furono immediate, infatti il rapper sembra condonare lo stupro utilizzando la \"molly\" per stordire le proprie vittime. Una petizione contenente firme fu presentata alla Reebok affinch\u00e9 annullasse il contratto di sponsorizzazione firmato col rapper diversi anni prima. L'11 aprile 2013 l'azienda ha sciolto il contratto con Rick Ross."}
{"id": "1079158", "revid": "123442322", "url": "https://it.wikipedia.org/wiki?curid=1079158", "title": "Jacques Audiberti", "text": "Biografia.\nNasce ad Antibes nel 1899, figlio unico di Louis Audiberti e sua moglie, Victorine. Il padre \u00e8 massone.\nSvolge gli studi primari e secondari nella citt\u00e0 natale, interrompendoli per motivi di salute nel 1915.\nNel 1914 comincia a pubblicare poesie e cronache sul \"R\u00e9veil d'Antibes\". Edmond Rostand, al quale aveva inviato alcune poesie, gli invia i suoi incoraggiamenti nonch\u00e9 una foto con dedica, che Audiberti conserver\u00e0 a lungo. Negli stessi anni scopre con meraviglia il cinema.\nDal 1918 al 1924 \u00e8 commesso ancelliere al tribunale di Commercio dove il padre \u00e8 stato nominato giudice.\nNel 1924 Audiberti si trasferisce a Parigi. Raccomandato da un condiscepolo, \u00c9mile Coudroyer, entra al \"Journal\" che lascer\u00e0 l'anno dopo per \"Le Petit Parisien\" dove si occupa della cronaca della periferia parigina. Tramite Benjamin P\u00e9ret, anch'egli giornalista al \"Petit Parisien\", si avvicina al movimento surrealista senza mai farvi parte. Frequenta molto la Biblioth\u00e8que Nationale.\nNel 1926 sposa la giovane istitutrice antillese \u00c9lisabeth-C\u00e9cile-Am\u00e9lie, nomi che comporranno il titolo di una poesia apparsa nel 1936. Da questa unione nasceranno due figlie: Jacqueline e Marie-Louise.\nNel 1930 pubblica, a conto d'autore, grazie all'aiuto finanziario del padre, una prima raccolta di poesie, \"L'Empire et la Trappe\". Sostenuto da Jean Paulhan, Audiberti collabora diverse riviste e nel 1935 viene nominato reporter al \"Petit Parisien\". Tra le sue conoscenze e amicizie figurano Jean Cassou, Val\u00e9ry Larbaud, L\u00e9on-Paul Fargue.\nNel 1938 pubblica \"Race des hommes\", raccolta poetica gi\u00e0 pubblicata alla NRF nel 1937, che riceve il Premio di poesia dell'Acad\u00e9mie Mallarm\u00e9. Audiberti incontra in quest'occasione Paul Val\u00e9ry e Jean Cocteau.\n\"Le Petit Parisien\" lo invia alla frontiera spagnola al momento della disfatta dell'esercito repubblicano: \u00abVidi la guerra di Spagna. Vomitai.\u00bb Audiberti segue l'esodo per il giornale, poi interrompe la collaborazione quando il giornale passa sotto il controllo tedesco. Nello stesso tempo Audiberti scrive critiche cinematografiche. Prosegue la sua produzione poetica viaggiando nel frattempo attraverso la Francia (Aurillac, Tolosa, Val d'Is\u00e8re).\nNel 1943 diventa amico del futuro cineasta Jacques Baratier. \nTrascorre la fine della guerra a Antibes.\nGli anni tra il 1946 ed il 1952 sono prolifici dal punto di vista della produzione artistica: tiene mostre di \"gouache\", mette in scena dei suoi testi teatrali e pubblica romanzi. Partecipa a fianco di Marcelle Auclair, Herv\u00e9 Bazin, \u00c9mile Dano\u00ebn e Roger Vailland, tra gli altri, al fascicolo di \"La Nef\" di Lucie Faure, intitolato \u00abL'Amour est \u00e0 r\u00e9inventer\u00bb. Negli stessi anni incontra personalit\u00e0 del calibro di Georges Vitaly, Suzanne Flon, Michel Piccoli e Andr\u00e9 Barsacq.\nNel 1952 con lo scrittore italiano Beniamino Joppolo e il pittore Camille Bryen, Audiberti elabora l'\u00ababumanesimo\u00bb.\nNel 1953 Fran\u00e7ois Truffaut lo convince a scrivere dei \u00abbiglietti\u00bb per i \"Cahiers du cin\u00e9ma\".\nNel 1964 Audiberti riceve il Grand Prix national des lettres per l'insieme della sua opera, nonch\u00e9 il Prix des Critiques. Malato di cancro subisce una prima operazione. In quei anni tiene corrispondenza con Fran\u00e7ois Mauriac.\nMuore nel 1965, alcune settimane prima della pubblicazione del suo romanzo-diario \"Dimanche m'attend\".\nOpere.\nAudiberti ha inoltre collaborato a numerosi periodici. Si veda, per la lista, la bibliografia fornita da Jean-Yves Gu\u00e9rin su \"Le Th\u00e9\u00e2tre d'Audiberti et le baroque\", Parigi, Klincksieck, 1976, p. 248.\nIl liceo polivalente della citt\u00e0 di Antibes \u00e8 a lui dedicato."}
{"id": "1079164", "revid": "34392", "url": "https://it.wikipedia.org/wiki?curid=1079164", "title": "Supermarkets Italiani S.p.A.", "text": ""}
{"id": "1079166", "revid": "34392", "url": "https://it.wikipedia.org/wiki?curid=1079166", "title": "Supermarkets italiani", "text": ""}
{"id": "1079170", "revid": "767487", "url": "https://it.wikipedia.org/wiki?curid=1079170", "title": "Steven Smith (calciatore)", "text": "Caratteristiche tecniche.\n\u00c8 mancino.\nCarriera.\nCrebbe calcisticamente nelle giovanili dei Rangers con i quali esord\u00ec in Scottish Premier League nell'ottobre 2003 contro gli Hearts. A dispetto di tale esordio precoce, dovette attendere due stagioni prima di trovare un posto da titolare. Del febbraio 2006 \u00e8 il suo esordio internazionale, in Champions\u2019 League contro il Villarreal.\nPre-convocato per la nazionale scozzese per gli incontri di qualificazione al , Smith ha dovuto rimandare il debutto a causa di un infortunio a una coscia. Nella stagione in corso ha segnato il suo primo e, per ora, unico goal in campionato, nel corso dell'incontro vinto per 2-0 sul Dunfermline l'11 novembre 2006, guadagnandosi anche la nomina a miglior giocatore della partita."}
{"id": "1079173", "revid": "599013", "url": "https://it.wikipedia.org/wiki?curid=1079173", "title": "Icw", "text": ""}
{"id": "1079174", "revid": "767487", "url": "https://it.wikipedia.org/wiki?curid=1079174", "title": "Hi-Standard", "text": "Gli Hi-Standard sono un gruppo hardcore punk giapponese formatasi nel 1991. Sono stati posizionati al numero 63 nella classifica del HMV Group dei 100 migliori musicisti giapponesi.\nStoria.\nGli Hi-Standard furono formati nel 1991 dal chitarrista Ken Yokoyama, dal cantante e bassista Akihiro Nanba e dal batterista Akira Tsuneoka. Agli albori la band conteneva un cantante solista, il quale abbandon\u00f2 poco dopo, lasciando il trio nella formazione che oggi conosciamo. Grazie al discreto successo in patria del debutto \"Growing Up\" del 1992 la band fu notata dalla Fat Wreck Chords, etichetta di Fat Mike dei NOFX, che ripubblic\u00f2 l'album negli Stati Uniti. Grazie al parere favorevole della critica il terzetto si guadagn\u00f2 un tour promozionale dell'album oltre alla pubblicazione di vari singoli, tra cui uno split con i WIZO. Il secondo album \"Angry Fist\" vide la luce nell'estate del 1997, seguito da un tour negli USA con NOFX e Jersey tra 1997 e 1998. Nello stesso anno la band ebbe l'occasione di mostrarsi al pubblico europeo in un unico tour. Nel 1999 la band torn\u00f2 all'etichetta Toy's Factory, con cui pubblic\u00f2 il terzo album \"Making the Road\" nello stesso anno e l'EP \"Love Is a Battlefield\" nel 2001. Le versioni per il mercato occidentale degli album differiscono da quelle giapponesi per l'ordine delle tracce, l'esclusione di alcune di esse e per la grafica. La band ha maturato in Giappone grande fama soprattutto per uno degli ultimi brani composti, inserito in \"Love Is a Battlefield\", si tratta di \"My First Kiss\", cover riadattata della sigla di un vecchio cartone animato giapponese dalla melodia molto nota al pubblico. Gli Hi-Standard non erano nuovi in quanto a cover, erano soliti inserirne almeno una in ogni album, tra le quali ricordiamo \"Have You Ever Seen The Rain\", \"Can't Stop Falling In Love\" e \"Since You Be Gone\".\nPausa.\nIl gruppo non si \u00e8 mai sciolto ufficialmente, ma inizi\u00f2 una pausa di riflessione nell'agosto 2000. Ken Yokoyama inizi\u00f2 a lavorare ad altri progetti, compresi i BBQ Chickens e i Ken Band, che sono ora semplicemente conosciuti come Ken Yokoyama. Yokoyama ha rilevato l'etichetta originale della band, la Pizza of Death Records, che da allora ha ingaggiato molte band punk e alternative rock. Il progetto pi\u00f9 recente di Akihiro Nanba sono gli Ultra Brain, mentre Akira Tsuneoka ora fornisce le batterie per il gruppo Cubismo Grafico Five."}
{"id": "1079178", "revid": "125854173", "url": "https://it.wikipedia.org/wiki?curid=1079178", "title": "Speed 2 - Senza limiti", "text": "Speed 2 - Senza limiti (\"Speed 2: Cruise Control\") \u00e8 un film statunitense del 1997 diretto da Jan de Bont.\nIl film \u00e8 il seguito di \"Speed\".\nTrama.\nLos Angeles: Annie Porter frequenta lezioni di scuola guida per poter riottenere la patente revocata; durante una di queste spiega di aver lasciato l'agente LAPD Jack Traven (troppo dedito al lavoro ed incline a comportamenti spericolati) in favore di Alex Shaw, collega di Jack, che a detta di lei \u00e8 una persona completamente diversa. Tuttavia, imbattendosi accidentalmente in una articolata operazione di polizia, incontra proprio Alex il quale ha appena ultimato un azzardato inseguimento stradale catturando un malvivente. Annie \u00e8 molto contrariata del fatto che lui abbia mentito sul suo vero lavoro, e per alleviare la tensione creatasi quest'ultimo le offre due biglietti per una distensiva crociera nei Caraibi. Inizialmente riluttante, Annie accetta.\nI due si imbarcano sulla nave da crociera \u201cSeabourn Legend\u201d da Los Angeles e prendono il largo; tra i passeggeri c'\u00e8 John Geiger, un ex-dipendente della compagnia marittima, incaricato dello sviluppo dei sistemi informatici di bordo. Egli in realt\u00e0 ha elaborato un piano per vendicarsi del licenziamento sub\u00ecto a causa di una malattia professionale terminale, consistente nell'avvelenamento da rame del sangue. Una volta al largo, muovendosi inosservato a bordo della nave, interrompe le comunicazioni con la terraferma, e tramite un pc portatile posizionato nella sua cabina, prende il controllo del computer di bordo e il governo dell'imbarcazione.\nLa \u201cSeabourn Legend\u201d comincia a deviare dalla rotta prevista: il comandante, preoccupato del fatto che il pilota automatico non si disinserisca, si imbatte in Geiger sul ponte, finendo per essere gettato in mare aperto da quest'ultimo. All'improvviso la nave intera sussulta pericolosamente: Geiger infatti danneggia un motore per poi farlo esplodere, per bloccare temporaneamente la marcia. Chiama la sala comando, informando il primo ufficiale (Sig. Juliano) che il comandante \u00e8 morto e intimandogli di dare l'allarme evacuazione, pena l'esplosione delle cariche piazzate sui vari ponti. Il primo ufficiale obbedisce; Geiger ferma la nave e iniziano le operazioni di evacuazione con le scialuppe di salvataggio. I passeggeri credono a un vero e proprio affondamento e cominciano ad imbarcarsi frettolosamente sulle lance: tuttavia, sentendo l'odore di zolfo che esce dalle condutture d'aria, Alex si insospettisce della cosa e decide di andare a parlare con l'equipaggio in sala comando. Nel frattempo, la nave riprende a navigare con rotta verso gli scogli dell'isola caraibica di San Martin. L'agente comprende la gravit\u00e0 della situazione e decide di aiutare l'equipaggio a fermare l'imbarcazione e bloccare Geiger, nonostante la contrariet\u00e0 espressa da Annie. Rendendosi conto di non poter riprendere manualmente il controllo, decide di fare rallentare la \u201cSeabourn Legend\u201d imbarcando acqua; nel frattempo, tenta di raggiungere Geiger per i corridoi della nave, ma senza successo. Quest'ultimo, una volta presi i gioielli di bordo all'interno della cassaforte e controllando il pilota automatico con un computer portatile, comincia a fare i preparativi per andarsene. Alex, Annie, Juliano e il resto dell'equipaggio capiscono che il vero obiettivo del terrorista non \u00e8 fare schiantare la nave sull'isola ma verso la petroliera \u201cEindhoven Lion\u201d, ancorata al largo. Alex decide di collocare un grosso cavo da ormeggio fra le eliche, immergendosi in acqua nel tentativo di bloccare la marcia, senza risultato. Nel fare questo vengono scoperti e intercettati da Geiger, il quale prende in ostaggio Annie, fuggendo con lei tramite un wind-jet dopo avere aperto il portellone di poppa. Alex non riesce a fermarli, e con l'aiuto di Juliano riesce ad accedere ai bassifondi della nave, nel tentativo di raggiungere e azionare a mano i propulsori laterali di manovra per deviare la rotta.\nLa nave procede spedita, mentre dalla \u201cEindhoven Lion\u201d capiscono dell'imminente collisione e accendono i motori per spostarsi. Alex riesce faticosamente a far girare l'elica di manovra laterale e la \u201cSeabourn Legend\u201d comincia a virare a dritta, ma troppo tardi. La collisione avviene per\u00f2 lateralmente, la nave \u201cstriscia\u201d con il fianco sinistro in quello destro della Eindhoven, evitando uno scontro frontale.\nUna volta superato l'ostacolo, l'equipaggio ha davanti l'isola di San Martin: Alex compie un ultimo tentativo di fermare la corsa gettando l'ancora in movimento ma la nave, ormai ingovernabile, finisce contro il porticciolo, procedendo sulla terraferma e distruggendo tutto ci\u00f2 che incontra; la \u201cSeabourn Legend\u201d si ferma dopo alcune decine di metri, con l'elica di poppa ancora attiva, ma ormai fuori dall'acqua.\nNel frattempo, al largo dell'isola, Annie riesce a liberarsi da Geiger, sganciandosi dal wind-jet, ma viene di nuovo raggiunta di l\u00ec a poco; Alex, sceso dalla nave, sale su una barca e si lancia all'inseguimento dei due. Geiger lascia il wind-jet e fa salire Annie su un acquaplano, iniziando il decollo. Alex si mette sulla loro scia, riuscendo a salirvi sopra col velivolo gi\u00e0 ad alcuni metri di altezza e libera Annie. I due cadono in acqua, ma vengono salvati dalla barca di appoggio. Geiger invece, impatta con l'acquaplano su un albero di una superpetroliera ancorata al largo, rimanendovi incastrato e finendo per esplodere con tutta la nave.\nLa scena finale mostra la piccola barca di appoggio fare ritorno verso il porticciolo (ormai semidistrutto) dell'isola, con i due protagonisti sfiniti ma salvi, ed una imponente vista della poppa della \"Seabourn Legend\" adagiata su un fianco dentro alla citt\u00e0.\nProduzione.\nIl film \u00e8 costato 160.000.000 di dollari. Jason Patric fu ingaggiato per la cifra di 8.000.000 di dollari, che l'attore in seguito invest\u00ec per finanziare il film \"Amici &amp; vicini\".\nIl film \u00e8 girato a bordo della \"Seabourn Legend\", nave che appartiene alla compagnia Seabourn Cruise Line.\nRiprese.\nIl film \u00e8 stato girato fra:\nAccoglienza.\nIncassi.\nNel week-end di apertura negli Stati Uniti il film ha incassato 16.158.942 dollari. Negli Stati Uniti si \u00e8 rivelato un flop commerciale, avendo incassato solo 48.000.000 di dollari, ma l'incasso mondiale \u00e8 stato di 164.508.066 di dollari.\nCritica.\nIl film \u00e8 stato considerato un disastro dalla critica e ha ricevuto recensioni per lo pi\u00f9 negative. Il sito Rotten Tomatoes riporta che solo il 2% delle 28 recensioni professionali ha dato un giudizio positivo.\nSolo la sequenza finale \u00e8 riuscita ad ottenere qualche lode da parte di diversi critici.\nSequel.\nSandra Bullock si \u00e8 detta disponibile per un eventuale \"Speed 3\", cos\u00ec come Keanu Reeves (che aveva recitato nel primo capitolo), a patto che si riesca a trovare una trama convincente.\nA fine 2020, rumours lasciano intendere che la casa produttrice Disney (che ha acquisito i 20th Century Studios) abbia intenzione di mettere in cantiere un terzo episodio con il cast originale."}
{"id": "1079179", "revid": "71433", "url": "https://it.wikipedia.org/wiki?curid=1079179", "title": "Speed 2", "text": ""}
{"id": "1079181", "revid": "1765749", "url": "https://it.wikipedia.org/wiki?curid=1079181", "title": "Torre Altus", "text": "La torre Altus \u00e8 uno dei grattacieli pi\u00f9 alti dei Citt\u00e0 del Messico ed \u00e8 il pi\u00f9 alto della zona metropolitana, si trova in Bosques de las Lomas, la zona residenziale e commerciale pi\u00f9 esclusiva di tutta l'America Latina.\nLa sua costruzione \u00e8 iniziata nel 1994 ed \u00e8 terminata nel 1998 \u00e8 stata ideata e realizzata dagli architetti Augusto H, Alvarez e Adolfo Wichers.\nCaratteristiche.\nLa sua altezza \u00e8 di 195 metri, ha 45 piani ed \u00e8 servita da 15 ascensori.\n\u00c8 la torre-condominio pi\u00f9 alta di tutta l'America Latina ed una delle pi\u00f9 alte del mondo.\nLa torre Altus poggia su 100 piloni di Calcestruzzo che penetrano il terreno per ben 25 metri.\nL'area totale del grattacielo \u00e8 di 29500 metri quadrati.\nLa torre Altus pu\u00f2 contare con un golf club, un centro commerciale privato, una palestra, una spa, una piscina un eliporto, una recepcion, 11 ascensori e parcheggio sotterraneo di cinque piani.\nI prezzi di un appartamento in questo grattacielo oscillano tra i due e i quattro milioni di dollari, senza contare che si pagano spese condominiali tra i 1000 e i 2000 dollari al mese.\nSi trova nella riserva forestale pi\u00f9 importante della citt\u00e0."}
{"id": "1079185", "revid": "6923", "url": "https://it.wikipedia.org/wiki?curid=1079185", "title": "Statuto per l'autonomia di Porto Rico", "text": "Lo Statuto per l'autonomia di Porto Rico (in inglese Charter of Autonomy for Puerto Rico, in spagnola: Carta Auton\u00f3mica de 1897 de Puerto Rico) \u00e8 un documento risalente al 25 novembre 1897, firmato dalla Spagna, grazie al quale veniva riconosciuta una parziale indipendenza per la colonia di Porto Rico.\nLe premesse che portarono alla firma di questo statuto sono da ricercare nella precedente rivolta del Grito de Lares, nel 1868, e soprattutto nel movimento autonomo portoricano, capeggiato prima da Rom\u00e1n Baldorioty de Castro e dopo da Luis Mu\u00f1oz Rivera, il quale, assieme ad altri indipendentisti, convinse il governo spagnolo al riconoscimento dello statuto stesso.\nLo statuto fu seguito, poco dopo, dal Trattato di Parigi del 1898, che venne stipulato alla fine della guerra ispano-americana, con il quale a Porto Rico cess\u00f2 il dominio spagnolo e l'isola venne ceduta agli Stati Uniti d'America."}
{"id": "1079190", "revid": "124123", "url": "https://it.wikipedia.org/wiki?curid=1079190", "title": "Spurio Postumio Albino (console 186 a.C.)", "text": "Biografia.\nSi trov\u00f2 ad affrontare lo scandalo dei Baccanali: a causa di una eccessiva diffusione dei culti bacchici nel 186 a.C. il Senato romano, seguendo il consiglio di Marco Porcio Catone, emise un senatoconsulto, noto come Senatus consultum de Bacchanalibus al fine di sciogliere il culto distruggendo i templi, confiscando i beni, arrestando i capi ed effettuando la persecuzione degli adepti.\nNel 189 a.C. era stato pretore urbano. Per l'anno 186 a.C. fu affiancato nel consolato da Quinto Marcio Filippo.\nTito Livio (\"Ab Urbe Condita, XXXIX, 15.11\") attribuisce proprio a Spurio Postumio Albino il celebre discorso che deplora e dichiara illegittime le riunioni notturne degli adepti dei culti bacchici.\nAltri progetti.\nSpurio Postumio Albino"}
{"id": "1079194", "revid": "767487", "url": "https://it.wikipedia.org/wiki?curid=1079194", "title": "Ercole Sassonia", "text": "Biografia.\n\u00c8 stato uno dei grandi clinici italiani del Rinascimento. La sua formazione avvenne nella citt\u00e0 natale, dove si laure\u00f2 in medicina.\nNel 1590 divenne professore di \"medicina pratica\" nell'Universit\u00e0 di Padova.\nInsegnante di grande fascino e clinico celebrato e celeberrimo, fu invitato a Vienna dall'imperatore Massimiliano II, soggiornando alla sua corte .\nI suoi contributi scientifici pi\u00f9 importanti sono relativi alla \"semeiotica\", alle \"malattie veneree\" e alle \"malattie cutanee\""}
{"id": "1079218", "revid": "15756", "url": "https://it.wikipedia.org/wiki?curid=1079218", "title": "Villa Le Maschere", "text": "Villa Le Maschere detta anche Villa Gerini si trova in localit\u00e0 Le Maschere presso Barberino di Mugello (FI). Deve il nome alle 22 maschere scolpite nella facciata ovest, le quali sono tutte diverse l'una dall'altra, per fattura, caratteristiche ed espressioni (dall'ilare al mostruoso).\nStoria e descrizione.\nLa villa si erge su una collina isolata che oggi guarda al Lago di Bilancino. Oltre alla villa principale il complesso comprende una casa del Giardiniere e un parco di circa 19 ettari. La villa \u00e8 testimoniata iconograficamente sin dal 1585 e nei secoli attrasse numerosi viaggiatori e scrittori.\nLa villa vera e propria \u00e8 composta da un edificio nel quale sono riconoscibili due strutture distinte: la prima della seconda met\u00e0 del Cinquecento circa, la seconda, opera di Giovan Battista Foggini, risale invece alla fine del Seicento.\nLa villa le Maschere, sorta alla fine del Cinquecento per opera della famiglia Bettini, fu in seguito quindi acquistata dalla famiglia Gerini, che inizia importanti interventi di ampliamento, ristrutturazione, e organizzazione del parco con viali e giardino all'italiana. \nLa villa gi\u00e0 a partire dal Settecento, quando raggiunse il suo massimo splendore, in pi\u00f9 occasioni ospit\u00f2 pontefici e regnanti e fu teatro di feste memorabili.\nNella seconda met\u00e0 del Settecento la villa Le Maschere viene arricchita con la costruzione, nel 1760, della galleria e, nel 1780, su commissione di Carlo Francesco Gerini (1739-1796), della cappella affrescata, che verr\u00e0 messa in comunicazione diretta con il piano terreno in occasione della sosta di papa Pio IX nel 1857.\nConsiderata una tra le pi\u00f9 belle ville del Mugello e della Toscana per la sua favorevole posizione in cima ad un colle sulla via che collega Bologna a Firenze, accolse nel 1801 Carlo Emanuele IV re di Sardegna e nel 1821 re Carlo Felice. \nIn occasione delle nozze del marchese Carlo Gerini con Isabella Magnani, nel 1832, si fanno ulteriori lavori di abbellimento nel 1865 si raggiunge l'aspetto definitivo.\nNel 1930 viene ristrutturato l'appartamento al primo piano situato nell'ala sud della villa, per opera di Tito Chini e, nel 1940, la villa viene dotata di bagni ad ogni piano, alcuni decorati con bellissime maioliche della vicina manifattura Chini di Borgo S.Lorenzo.\nDal 1943 al 1945 avviene l'occupazione tedesca, seguita dal passaggio delle truppe americane e, nel 1963, ha inizio il degrado dovuto al definitivo abbandono dell'intero complesso, che ha portato al crollo del tetto e alla perdita dei saloni decorati.\nNel 2000 \u00e8 stato avviato un progetto di restauro e ripristino prevedente la sistemazione ad uso alberghiero come residenza storica. L'opera di restauro \u00e8 terminata a fine anno 2008, e da marzo 2009 la villa ed il suo parco, monumenti nazionali, sono stati riaperti al pubblico, come struttura ricettiva alberghiera."}
{"id": "1079227", "revid": "2091899", "url": "https://it.wikipedia.org/wiki?curid=1079227", "title": "Rosalind Krauss", "text": "Biografia.\nSi \u00e8 laureata in storia dell'arte all'Universit\u00e0 di Harvard. Persuasa che l'arte moderna non potrebbe essere intesa ai margini della sua critica, ha fatto parte della direzione editoriale della rivista \"Artforum\" negli anni sessanta. Nel 1975, con Annette Michelson (1922\u20132018), ha fondato l'influente rivista a carattere militante \"October\" (il cui titolo \u00e8 ispirato al film \"Ottobre\" di \u0116jzen\u0161tejn) che costituisce uno degli osservatori pi\u00f9 interessanti sulla fenomenologia delle arti contemporanee.\nPrimi anni.\nTra la fine degli anni '60 e l'inizio degli anni '70, Krauss inizi\u00f2 a contribuire con articoli a riviste d'arte come \"Art International\" e \"Artforum\" che, sotto la direzione di Philip Leider, fu trasferito dalla California a New York. Inizi\u00f2 scrivendo la \"Boston Letter\" per \"Art International\", ma presto pubblic\u00f2 articoli ben accolti su Jasper Johns (\"Lugano Review\", 1965) e Donald Judd (\"Allusion and Illusion in Donald Judd\", \"Artforum\", maggio 1966). Il suo impegno per l'arte minimale emergente in particolare la distingueva da Michael Fried, che era orientato verso la continuazione dell'astrazione modernista in Jules Olitski, Kenneth Noland e Anthony Caro. L'articolo di \"Krauss A View of Modernism\" (\"Artforum\", settembre 1972), fu un segnale di questa rottura.\nCarriera.\nRivista \"October\".\nKrauss divenne insoddisfatta di \"Artforum\" quando nel suo numero di novembre 1974, pubblic\u00f2 una pubblicit\u00e0 a tutta pagina con l'artista Lynda Benglis che posava aggressivamente con un grande dildo in lattice e indossava solo un paio di occhiali da sole che promuovevano una sua prossima mostra alla Paula Cooper Gallery Sebbene l'immagine di Benglis sia ora popolarmente citata come un importante esempio di performattivit\u00e0 di genere nell'arte contemporanea, ha provocato risposte contrastanti quando \u00e8 apparsa per la prima volta. Krauss e altri membri del personale di \"Artforum\" attaccarono il lavoro di Benglis nel numero del mese successivo di \"Artforum\", descrivendo la pubblicit\u00e0 come sfruttativa e brutalizzante, e presto lasciarono la rivista per co-fondare \"Ottobre\" nel 1976.\n\"October\" \u00e8 nata come una rivista politicamente schierata che introduceva i lettori americani alle idee del post-strutturalismo francese, reso popolare da Michel Foucault e Roland Barthes. Krauss us\u00f2 October come un modo per pubblicare saggi sulla teoria dell'arte post-strutturalista, la teoria decostruzionista, la psicoanalisi, il postmodernismo e il femminismo.\nApproccio critico.\nL'attivit\u00e0 critico-teorica della Krauss \u00e8 profondamente legata a pensatori di origine tedesca come Benjamin e Adorno e da filosofi francesi di orientamento antropologico come Georges Bataille o semiologico come Roland Barthes. Ma ancor pi\u00f9 \u2013 soprattutto nella produzione pi\u00f9 recente - da quella ampia corrente filosofica formatasi in Francia a partire dagli anni \u201870, riassumibile nella nozione pi\u00f9 ampia di post-strutturalismo. Punto di riferimento costante delle analisi critiche di Krauss \u00e8 anche il pensiero psicoanalitico di Jacques Lacan.\nI tentativi di Krauss di comprendere il fenomeno dell'arte modernista, nelle sue dimensioni storiche, teoriche e formali, l'hanno condotta in varie direzioni. Ad esempio, si \u00e8 interessata allo sviluppo della fotografia, la cui storia \u2013 parallela a quella della pittura e della scultura modernista \u2013 rende visibili alcuni fenomeni precedentemente trascurati nelle \"alte arti\", come il ruolo del marchio indicizzato o la funzione dell'archivio. Come molti, Krauss era stata attratta dalle critiche di Clement Greenberg, da cui ne scaturirono diverse riflessione che videro Krauss interrogarsi sull'espressione \"storia del modernismo\" su cosa si intende per modernismo.\nIl modo di Greenberg di valutare come funziona un oggetto d'arte, o come viene messo insieme, divenne per Krauss una risorsa fruttuosa\nIn un vasto approccio di teorizzazione del moderno, Krauss si \u00e8 interessata allo sviluppo della fotografia, parallelo a quello della pittura contemporanea, mettendo in luce fenomeni fino a quel momento ignorati, come l'idea di indice la funzione di archivio. Ha in seguito esplorato alcuni concetti come quello di \"informe\", di \"inconscio ottico\", il collage, che articolano le pratiche moderniste dell'arte e annunciano i loro correlati postmoderni. Centrale per Krauss \u00e8 la cesura rappresentata, nel panorama delle arti tardo moderne e contemporanee, dalle Avanguardie storiche (Da Duchamp al Surrealismo). In questo contesto Krauss ha sviluppato la nozione di originalit\u00e0 come uno dei tratti distintivi del fare arte moderno (\"The Originality of the Avant-Garde and Other Modernist Myths\", Cambridge, Massachusetts, MIT Press, 1985). Un altro filone di ricerche della Krauss \u00e8 quello teso a valorizzare in maniera originale la nozione benjaminiana di \"inconscio ottico\", coniata a proposito della fotografia. Krauss indaga questa nozione soprattutto nell'arte del surrealismo (da Max Ernst a Man Ray), nell'opera di Picasso e in quella di Pollock) (\"The Optical Unconscious\", Cambridge, Massachusetts: MIT Press, 1993.)\n\"L'inconscio ottico \u00e8 una protesta (\u2026) contro la storia ufficiale del modernismo e contro la tradizione critica che ha tentato di definire l'arte moderna secondo certi comandamenti sacri e verit\u00e0 auto-appaganti. Il racconto del modernismo qui presentato sfida il decantato principio della \"visione stessa\". Ed \u00e8 una storia molto diversa da quella che abbiamo mai letto, non solo perch\u00e9 la sua trama insurrezionale e i suoi personaggi salgono da sotto la superficie calma del campo conosciuto e simile alla legge della pittura modernista, ma perch\u00e9 la voce \u00e8 diversa da qualsiasi cosa abbiamo sentito prima. Proprio come gli artisti dell'inconscio ottico hanno aggredito l'idea di autonomia e padronanza visiva, Rosalind Krauss abbandona la voce dello storico di oggettivo distacco e forgia un nuovo stile di scrittura in questo libro: storia dell'arte che insinua diario e teoria dell'arte, e che ha l'andatura e il tono della finzione.\"\nA partire dalla seconda met\u00e0 degli anni \u201960, uno degli aspetti pi\u00f9 originali dell\u2019attivit\u00e0 critico-teorica di R. Krauss \u00e8 sicuramente dato dalla sua analisi del medium fotografico in rapporto all\u2019arte contemporanea. L\u2019originalit\u00e0 dell\u2019interpretazione della Krauss sta nell\u2019applicare all\u2019apparecchio \u00abfotografico\u00bb la categoria semiotica dell\u2019indice (e della traccia) anzich\u00e9 quella dell\u2019icona. Krauss vede imporsi una convergenza tra arte e fotografia. Una convergenza che trova la sua pi\u00f9 evidente esemplificazione nel rapporto tra arte concettuale e immagine fotografica. Divenendo oggetto teorico la fotografia perde la specificit\u00e0 di medium per assumere il significato di esporre le ragioni di una generale trasformazione dell\u2019arte.\nIn opposizione alla tendenza dominante che fa rientrare la fotografia nell\u2019ambito della storia dell\u2019arte e che ne riduce l\u2019invenzione a semplice formalit\u00e0, la Krauss mira a restituirle quel significato di rottura che le fu proprio in origine, sottolineandone l\u2019imprescindibile esteriorit\u00e0. Non riconducibile alle dimensioni essenzialmente stilistiche proprie della storia dell\u2019arte, il valore della fotografia, come ha scritto Walter Benjamin, \u00e8 sempre dato dal rapporto del fotografo con la propria tecnica.\nTeoria e storia della fotografia.\nRosalind Krauss vuole porsi contro un modo di scrivere sulla fotografia, e anzitutto di volerne scrivere la storia. Tra il 1974 e il 1984 scrive il saggio \"Teoria e storia della fotografia\", tradotto da Bruno Mondadori e pubblicato in italiano nel 1996. Questa raccolta di saggi pubblicati in 4 sezioni non segue un preciso ordine cronologico, ma la Krauss li trascrive a seconda degli argomenti che questi stessi vogliono riportare. La struttura presentata del libro \u00e8 riportata esattamente come la presenta la Krauss nel suo libro. Prima parte: Esiste un oggetto di pensiero rispondente all'espressione \"Storia della fotografia\"?\nNella prima parte del libro troviamo un interesse specifico per Nadar noto pittore e caricaturista che abbracci\u00f2 la fotografia a partire dal 1850 e che nel saggio \u00e8 preso come riferimento per mettere in luce l\u2019idea di indice che ripercorre analizzando la teoria degli spettri di Balzac. La categoria semiotica che la Krauss attribuisce all'indice prende spunto da Pierce nella distinzione che lui fa tra indice e icone. L'indice sono quei segni che rimandano all'oggetto di cui sono segni non tanto per somiglianza con esso ma perch\u00e9 ne sono in connessione dinamica (temporale e spaziale).\nSeconda parte, \"La fotografia e la storia dell'arte\" \u00e8 un'analisi approfondita dell'impressionismo che \u00e8 considerato ultima fase del realismo perch\u00e9 animato da un\u2019autentica \"benevolenza nei confronti degli oggetti\". In particolare il significato attribuito al quadro in questo specifico periodo \u00e8 usato dalla Krauss per far luce sulla fine dell'impressionismo e l'inizio del modernismo. Il quadro era definito come un'unit\u00e0 costruita, una visione unificatrice basata su una visione coerente, non era assolutamente pensabile che l'immagine potesse essere frammentata.\nQuello che \u00e8 dimostrazione di ci\u00f2 che si stava verificando,la Krauss lo ritrova nell'analogo lavoro tra due artisti Namuth e Pollock, che questa analogia \u00e8 data dallo sfruttamento di qualit\u00e0 specificatamente fotografiche. La posizione dall'alto \u00e8 il soggetto e il mezzo per delle fotografie di Namuth mentre per Pollock quella veduta aerea \u00e8 compresa fin dall\u2019inizio nel suo procedimento, determinando una frattura tra il dipingere il quadro e il vederlo.\n\"Arrivare alla fotografia dopo aver frequentato in modo intenso e spesso movimentato il Modernismo, significa provare uno strano sollievo \u2014 \u00e8 come tornare da oltre cortina o uscire da una palude e raggiungere la terra ferma \u2014, perch\u00e9 la fotografia sembra proporre un rapporto diretto e trasparente con la percezione, o pi\u00f9 precisamente con gli oggetti della percezione\".\nLa terza parte, \"La fotografia e le forme\" si apre con la citazione precedente della Krauss che spiega come l'immagine fotografica \u00e8 sempre modificata dal suo statuto di testimonianza, di traccia, di vestigio. Nel centro stesso del suo potere di rappresentazione risiede questo messaggio di assenza (del reale) che \u00e8 la condizione prima di ogni rappresentazione. Irving Penn con i suoi nudi viene trattato a lungo, soprattutto per l\u2019impressione che si ha di essere davanti a dei collages: \"Su un fondo di una bianchezza indifferenziata e lancinante, un ciuffo di peli pubici, il rigonfiamento pesante di un ventre bombato, o ancora la piega di un drappo molto illuminato, sembrano frammenti di realt\u00e0 applicati sulla stampa fotografica.\"\nNella quarta e ultima parte, \"A fronte della fotografia\", il libro si conclude riprendendo il discorso dell\u2019informe trovando nella fotografia surrealista per definizione, un ampio campo di azione. Man Ray e Brassai erano maestri dell\u2019informe. La Krauss da forse l\u2019impressione di voler dire che i fotografi che lavorano nella cerchia del surrealismo avevano semplicemente adottato questa predilezione per la metafora stravagante, inattesa e irrazionale cos\u00ec cara ai poeti surrealisti (Salvador Dal\u00ed). Ma questo significherebbe misconoscere il processo preciso del come se, del modo in cui \u00e8 realizzato, la presa dell'oggetto della macchina fotografica, l'inversione dei corpi, l'inquadratura dal basso, lo scorcio e la reincorniciatura fondamentali. Questa particolare percezione dell\u2019animalit\u00e0 dell'uomo si produce attraverso un procedimento spaziale specifico, che catapulta l'immagine nel regno del vertiginoso, che \u00e8 una dimostrazione della caduta: non si pu\u00f2 pi\u00f9 vedere il corpo come carne umana perch\u00e9 \u00e8 caduta per diventare animale.\n\"La storia dell'arte pu\u00f2 fingere di aver fagocitato la fotografia ma la Krauss cerca in questo saggio di dissipare questa illusione.\"\nReinventare il medium.\nDopo aver trattato la teoria della fotografia come \u201cindice\u201d e la sua lettura dell\u2019arte informe in tempi pi\u00f9 recenti offre risposte a questioni urgenti dettate dell\u2019era postmediale: quale \u00e8 la condizione e la funzione dell\u2019arte oggi? Quale il compito dell\u2019artista nella costruzione della propria opera? Quale la sua responsabilit\u00e0 nei confronti del linguaggio?A partire da esempi e concetti chiave \u2013 da Jackson Pollock e Clemente Greemberg all\u2019arte processuale dagli anni sessanta e settanta, da Andy Wharol e Cy Twombly a Robert Morris, Richard Serra ed Edward Ruscha- la Krauss si proietta nell\u2019arte del nuovo millennio, il cui compito \u00e8 pi\u00f9 che mai quello di \u201creinventare il medium\u201d, non mero strumento tecnologico, ma vero e proprio linguaggio con specifiche e nuove regole, convenzioni e forme. Due esempi eccellenti, analizzati nel dettaglio delle loro opere, permettono di descrivere circostanze e conseguenze di tale posizione teorica: l\u2019irlandese James Coleman e il sudafricano William Kentridge. Nel saggio \u00abReinventing the Medium\u00bb (apparso in \u00abCritical Inquiry\u00bb nel 1999), Krauss analizza le peculiarit\u00e0 dell\u2019arte pi\u00f9 recente: dagli anni \u201890 ad oggi. Per le forme pi\u00f9 significative dell\u2019arte contemporanea Krauss utilizza vari tipi di Post- (a partire da Postmoderna). Uno dei pi\u00f9 significativi \u00e8 quello di arte postmediale, nel senso appunto che si tratta di un\u2019arte non pi\u00f9 legata a un singolo medium, ma alla dimensione multimediale della comunicazione contemporanea in seguito alla rivoluzione digitale.\nIn questo contesto la Krauss, nei saggi che compongono il volume, sostiene che uno dei tratti pi\u00f9 significativi dell\u2019arte contemporanea \u00e8 quello relativo alla riflessione sulla dimensione mediale di produzione-trasmissione-trasformazione delle immagini (e dei suoni) e, quindi, di re-invenzione del medium.\nUn processo che Krauss, nel primo saggio, dedicato a \u00abLa crisi della pittura da cavalletto\u00bb vede anticipato nell\u2019opera di Jackson Pollock che legge in antitesi alle tesi moderniste di Greenberg (relative alla pura bidimensionalit\u00e0 dell\u2019arte moderna) insistendo in particolare sulla dimensione dell'orizzontalit\u00e0 come una peculiarit\u00e0 dell\u2019arte moderna inaugurata dal dripping pollockiano, connessa anche all\u2019informe ovvero all\u2019abbandono della verticalit\u00e0 del quadro e ai suoi confini formali.\nKrauss fa quindi vedere come queste radicali innovazioni del fare arte siano riprese e variate da artisti attivi dagli anni \u201860 in poi, come Robert Morris, Kenneth Noland, Jasper Johns e altri.\nDato il carattere militante della sua attivit\u00e0 di critica dell\u2019arte contemporanea, R. Krauss ha sempre affiancato al lavoro teorico quello di curatrice di mostre assai importanti. Tra tutte si segnala quella preparata insieme a Yve-Alain Bos per il Centre Pompidou di Parigi il 21 maggio-26 agosto 1996 e dedicata a \u00abL\u2019informe: mode d\u2019emploi\u00bb. La mostra, ispirata da una definizione che Bataille d\u00e0 della nozione di informe, assumendo questa nozione come un tratto peculiare di quella parte dell\u2019arte contemporanea (ben oltre la semplice nozione di \u00abinformale\u00bb) in antitesi con l\u2019interpretazione modernista. La mostra fu accompagnata da un importante catalogo, diffuso poi come libro autonomo (questo, come molte altre opere di R. Krauss, \u00e8 disponibile in traduzione italiana presso l\u2019editore Bruno Mondadori). L\u2019arte ispirata dalla nozione di informe ha cos\u00ec i caratteri dell\u2019\u00aborizzontalit\u00e0\u00bb, del \u00abbasso materialismo\u00bb, della \u00abpulsazione\u00bb e dell\u2019\u00abentropia\u00bb.\nLa nozione stessa di \"informe\" \u00e8 ripresa da una definizione che Georges Bataille pubblic\u00f2 nel 1929 nella sua rivista Documents e intorno alla quale i curatori costruiscono una complessa messa in scena che si proporrebbe, in immagine, di rendere il senso delle parole di Bataille. Scriveva Bataille, all'epoca molto vicino a Breton e alle battaglie surrealiste, che \"informe non \u00e8 unicamente un aggettivo avente quel senso specifico, ma \u00e8 un termine che serve a declassare, un termine che esige che ogni cosa abbia una sua forma propria. Ci\u00f2 che designa non gode di alcun diritto e si lascia schiacciare ovunque come un ragno o un lombrico. Bisognerebbe, in effetti, perch\u00e9 gli accademici siano soddisfatti, che l'universo prendesse forma. La filosofia intera non ha altro fine che quello di rivestire di una redingote ci\u00f2 che esiste, una redingote matematica. Al contrario, affermare che l'universo non somiglia a nulla e non \u00e8 che informe equivarrebbe a dire che l'universo \u00e8 qualcosa di simile a un ragno o a uno sputo\"."}
{"id": "1079235", "revid": "295403", "url": "https://it.wikipedia.org/wiki?curid=1079235", "title": "Vancouver 86ers", "text": ""}
{"id": "1079237", "revid": "158064", "url": "https://it.wikipedia.org/wiki?curid=1079237", "title": "F/X effetto mortale", "text": ""}
{"id": "1079240", "revid": "287204", "url": "https://it.wikipedia.org/wiki?curid=1079240", "title": "Bellshill", "text": "Bellshill \u00e8 un comune del Regno Unito, nella regione scozzese del Lanarkshire Settentrionale, situata a circa 3 km a nord di Motherwell. Fino al 1996 faceva parte dell'area metropolitana della Greater Glasgow. Secondo le stime del 2004, Bellshill conta circa 20.510 abitanti.\nStoria.\nLe pi\u00f9 antiche notizie su Bellshill fanno data al 1654: una mappa risalente a quell'anno testimonia di un villaggio chiamato \"Belmill\", abitato principalmente dai lavoratori di una cava di propriet\u00e0 di un certo sig. Bell, il quale era anche proprietario delle abitazioni. Dopo la chiusura della cava, il villaggio si spopol\u00f2 e sorse un insediamento poco distante, chiamato Crossgates. Intorno al 1810, infine, tale insediamento prese il nome di Bellshill e and\u00f2 via via assorbendo i vicini villaggi, quali ad esempio Black Moss e Sykehead.\nNella seconda met\u00e0 del XIX secolo, la scoperta di vasti giacimenti di ferro e carbone portarono a un rapido incremento demografico del villaggio e all'afflusso di lavoratori immigrati (in particolare dalla Lituania). Con l'industrializzazione arrivarono anche i treni, e furono aperte diverse stazioni ferroviarie nell'area.\nToponimo.\nNon \u00e8 chiara l'etimologia del nome della citt\u00e0. Alcuni esperti di toponimi ne suggeriscono un'origine celtica: la prima parte sarebbe \"baile\" (\"citt\u00e0\"), cui seguirebbe un elemento, tuttavia sconosciuto. Altri, invece, suggeriscono una anglosassone, dall'inglese antico \"hyll\" (oggi \"hill\", collina), ma anche in questo caso vi sarebbe un elemento, quello iniziale, che rimane sconosciuto. Incerto pare anche il riferimento a una presunta \"Balenhulle\", che mischia elementi anglosassoni e celtici, di cui si parlava in documenti datati 1278.\nLa citt\u00e0 oggi.\nLa citt\u00e0 di Bellshill vanta un primato nel suo genere: oltre a essere sede del primo ospedale costruito nella zona del Lanarkshire (1917), questo fu provvisto, primo al mondo, di un'unit\u00e0 elitrasportata ostetrico-ginecologica.\nSecondo un rapporto immobiliare dell'aprile 2005, nel primo trimestre di quell'anno Bellshill fu il comune del Regno Unito con il pi\u00f9 alto tasso d'incremento del costo delle abitazioni (+46% rispetto al dicembre 2004). Questo port\u00f2 il prezzo medio delle stesse a circa 106.000 sterline (circa 150.000 euro)."}
{"id": "1079242", "revid": "125501166", "url": "https://it.wikipedia.org/wiki?curid=1079242", "title": "Ryan Howard", "text": "Baseball.\nMinor League.\nHoward frequent\u00f2 la Lafayette High School di WildWood, Missouri e poi la Missouri State University di Springfield. Da l\u00ec venne selezionato al 5\u00ba giro del draft amatoriale del 2001 come 140\u00aa scelta dai Philadelphia Phillies, iniziando con i Betavia Muckdogs (livello A-) e finendo la stagione con .272 alla battuta, .384 di percentuale di arrivo in base, 6 fuoricampo, 35 RBI, 26 punti segnati in 48 partite.\nNel 2002 con i Lakewood BlueClaws (livello A) fin\u00ec con .280 alla battuta, .367 di arrivo in base, 19 fuoricampo, 87 RBI, 56 punti e 5 basi rubate in 135 partite. Nel 2003 con i Clearwater Phillies (A+) fin\u00ec con .304 alla battuta, .374 di arrivo in base, 23 fuoricampo, 82 RBI, 67 punti in 130 partite. Nel 2004 gioc\u00f2 con due squadre finendo con .291 alla battuta, .380 in base, 46 fuoricampo, 131 RBI, 94 punti e una base rubata in 131 partite. Nel 2005 con gli Scranton/Wilkes-Barre Red Barons (AAA) fin\u00ec con .371 alla battuta, .467 di arrivo in base, 16 fuoricampo, 54 RBI, 38 punti e in 61 partite. Nel 2007 con i BlueClaws fin\u00ec con .333 alla battuta, .500 in base, un fuoricampo, 4 RBI e un punto in due partite. Nel 2010 con i BlueClaws fin\u00ec con .500 alla battuta, .667 in base, nessun fuoricampo, un RBI e in una sola partita disputata. Nel 2012 gioc\u00f2 con due squadre finendo con .500 alla battuta, .577 in base, un fuoricampo, 10 RBI, 3 punti e in 7 partite.\nMajor League.\nPhiladelphia Phillies.\nHoward debutt\u00f2 nella MLB il 1\u00ba settembre 2004, al Citizens Bank Park di Philadelphia contro gli Atlanta Braves. Fin\u00ec la sua prima stagione con .282 alla battuta, .333 in base, 2 fuoricampo, 5 RBI, 5 punti, 59 eliminazioni di cui 9 doppi e 6 assistenze in 19 partite di cui 5 da titolare. Nella minor league gioc\u00f2 durante la stagione 131 partite, 102 nella Doppia-A e 29 nella Tripla-A.\nNel 2005 fin\u00ec con .288 alla battuta, .356 in base, 22 fuoricampo, 63 RBI, 52 punti, nessuna base rubata, 707 eliminazioni di cui 53 doppie, 40 assistenze e 5 errori da prima base in 88 partite di cui 79 da titolare.\nNel 2006 fin\u00ec con .313 alla battuta (8\u00b0 della National League), .425 in base (5\u00b0 della NL), .659 di media bombardieri (2\u00b0 della NL), 1.084 OPS (2\u00b0 della NL), 58 fuoricampo (1\u00b0 della NL), 149 RBI (1\u00b0 della NL), 104 punti, 108 basi concesse (4\u00b0 della NL), 1.373 eliminazioni di cui 139 doppie, 91 assistenze e 14 errori da prima base in 159 partite di cui 157 da titolare, venendo premiato come MVP della National League. Nel 2007 fin\u00ec con .268 alla battuta, .392 in base, .584 di media bombardieri (5\u00b0 della NL), .976 OPS (6\u00b0 della NL), 47 fuoricampo (2\u00b0 della NL), 136 RBI (2\u00b0 della NL), 94 punti, 107 basi concesse (4\u00b0 della NL), una base rubata, 1.191 eliminazioni di cui 124 doppie, 103 assistenze e 12 errori da prima base in 144 partite di cui 138 da titolare.\nNel 2008 fin\u00ec con .251 alla battuta, .339 in base, .543 di percentuale di slugging (6\u00b0 della NL), 48 fuoricampo (1\u00b0 della NL), 146 RBI (1\u00b0 della NL), 105 punti (9\u00b0 della NL), una base rubata, 1.408 eliminazioni di cui 128 doppie, 101 assistenze e 19 errori da prima base in 162 partite di cui 156 da titolare. Nel 2009 fin\u00ec con .279 alla battuta, .360 in base, .571 slugger (4\u00b0 della NL), .931 OPS (9\u00b0 della NL), 45 fuoricampo (3\u00b0 della NL), 141 RBI (1\u00b0 della NL), 105 punti (5\u00b0 della NL), 8 basi rubate, 1.300 eliminazioni di cui 109 doppie, 95 assist e 14 errori da prima base in 160 partite di cui 155 da titolare.\nNel 2010 fin\u00ec con .276 alla battuta, .353 in base, 31 fuoricampo (8\u00b0 della NL), 108 RBI (4\u00b0 della NL), 87 punti, una base rubata, 1.339 eliminazioni di cui 117 doppie, 59 assist e 14 errori da prima base in 143 partite di cui 139 da titolare. Nel 2011 fin\u00ec con .253 alla battuta, .346 in base, 33 fuoricampo (6\u00b0 della NL), 116 RBI (3\u00b0 della NL), 81 punti, 75 basi concesse (7\u00b0 della NL), una base rubata, 1.282 eliminazioni di cui 110 doppie, 70 assist e 9 errori da prima base in 152 partite di cui 145 da titolare.\nNel 2012 fin\u00ec con .219 alla battuta, .295 in base, 14 fuoricampo, 56 RBI, 28 punti, nessuna base rubata, 495 eliminazioni di cui 37 doppie, 30 assist e 5 errori da prima base in 71 partite di cui 66 da titolare. Nel 2013 fin\u00ec con .266 alla battuta, .319 in base, 11 fuoricampo, 43 RBI, 34 punti, nessuna base rubata, 618 eliminazioni di cui 55 doppie, 42 assist e una base rubata in 80 partite di cui 74 da titolare.\nIl 2 novembre 2016, i Phillies declinarono l'opzione nel contratto di Howard che gli avrebbe assicurato un contratto da 23 milioni di dollari nella stagione successiva, rendendolo free agent per la prima volta in carriera.\nAtlanta Braves, Colorado Rockies e ritiro.\nIl 6 aprile 2017, Howard firm\u00f2 con gli Atlanta Braves, che lo svincolarono l'8 maggio a stagione in corso.\nIl 12 agosto 2017, firm\u00f2 con i Colorado Rockies, franchigia con cui gioc\u00f2 fino a fine stagione, quando divenne free agent.\nIl 4 settembre 2018, Howard annunci\u00f2 il ritiro. Il 14 luglio 2019, partecip\u00f2 a una cerimonia ufficiale organizzata dai Phillies in suo onore."}
{"id": "1079243", "revid": "92103285", "url": "https://it.wikipedia.org/wiki?curid=1079243", "title": "Episodi di Otto sotto un tetto (prima stagione)", "text": "La prima stagione della serie televisiva \"Otto sotto un tetto\" \u00e8 andata in onda originariamente negli Stati Uniti d'America dal 1989 al 1990.\nL'inizio di una convivenza.\nTrama.\nHarriette, la moglie di Carl, invita la madre di questo, Estelle, a trasferirsi nella loro casa. L'uomo \u00e8 preoccupato del fatto di poter perdere autorit\u00e0, e in effetti mamma Winslow, appena arrivata, si dimostra molto autoritaria, rubandogli il posto a tavola e concedendo nuove regole meno restrittive ai figli, come il permesso per Eddie di star fuori di casa oltre le dieci di sera. Dopo un po' di titubanza, Carl riesce per\u00f2 finalmente a parlare a Estelle e a convincerla a intervenire di meno nella sua vita.\nL'unione fa la forza.\nTrama.\nHarriette viene licenziata, e cos\u00ec la famiglia, gi\u00e0 alle prese con un bilancio negativo, deve cercare di risparmiare su tutto. La donna effettua numerosi tentativi di farsi assumere, ma nessuno sembra avere un posto per lei. Alla fine Carl la spinge a richiedere al suo ex datore di lavoro, il sig. Seever un nuovo posto, molto pi\u00f9 importante, ma la donna, come il suo capo, non si ritiene all'altezza di un posto manageriale. Ma Carl convince Harriette di avere sufficienti potenzialit\u00e0, e questa riesce a convincere il signor Seever della sua abilit\u00e0 e a farsi assumere, risolvendo cos\u00ec la crisi economica.\nUn breve racconto.\nTrama.\nRachel scrive un racconto per un settimanale ispirandosi ai componenti della famiglia, che per\u00f2 non la prendono bene perch\u00e9 i personaggi raccontati hanno numerosi difetti. Intanto, Carl impazzisce per una bolletta dell'acqua eccessivamente alta.\nRicominciare \u00e8 difficile.\nTrama.\nRachel, ancora in pena per la morte del marito avvenuta ormai pi\u00f9 di un anno prima, non lascia in pace Carl e Harriette perch\u00e9 continua a voler uscire con loro. Finalmente, per\u00f2, la donna la convince ad accettare un appuntamento con Alan, un membro del coro della chiesa. giunta alla sera fatidica, per\u00f2, Rachel ha paura, e inizialmente si rifiuta di uscire. Ma poi mamma Winlow la convince.\nLa pagella dei buoni.\nTrama.\nGiorno di pagelle in casa Winslow. Judy ottiene 2 \"otto\" e 4 \"sette\", Laura ci rimane male quando scopre di avere solo cinque \"otto\" e un \"sette pi\u00f9\", mentre Eddie \u00e8 incredulo nel vedere tutti \"otto\" nella sua pagella. Carl, molto fiero, progetta di iscriverlo ai pi\u00f9 prestigiosi college statunitensi: Harvard, Yale, Columbia... Ma Rodney svela ad Eddie che la pagella che ha ricevuto \u00e8 falsa, e cos\u00ec Eddie scopre di aver ottenuto solo 2 \"sette\" e 4 \"sei\". Decide di spiegarlo al padre, che inizialmente ci rimane male come il figlio, ma poi insieme i due si rendono conto che quella \u00e8 comunque la miglior pagella mai ottenuta da Eddie, che continuer\u00e0 a impegnarsi per ottenere voti migliori. Con un piccolo trucco, Harriet e Rachel fanno capire a Laura che la sua pagella \u00e8 ottima pur non essendo perfetta.\nUna compagna dotata.\nTrama.\nLa nuova compagna di Carl \u00e8 una donna molto attraente, inizialmente malvista da Carl per motivi maschilisti, ma con cui in seguito l'uomo sembra trovarsi molto d'accordo. Quando i due devono affrontare un appostamento lungo pi\u00f9 e pi\u00f9 giorni, Rachel ed Estel rendono la moglie gelosa; quando questa trova la chiave di un motel decide di andare a controllare, scoprendo i due in una posizione equivoca. Quando per\u00f2 arrivano i criminali, \u00e8 Estelle a bloccarne uno in attesa dei rinforzi.\nSei generazioni d'amore.\nTrama.\nI Winslow organizzano una vendita di garage, in cui Laura vende una coperta che Estel le aveva chiesto di conservare; in seguito, venuta a conoscenza dell'elevato valore affettivo di questa, che apparteneva alla famiglia da 6 generazioni e raccoglieva un ricordo di tutti i componenti scomparsi, la giovane decide di andare a riprendersela, accompagnata da Carl. Le vengono per\u00f2 chiesti ben 3000 dollari, cifra evidentemente fuori portata per Laura; ma questa riesce a convincere la compratrice a cedergliela in cambio dei soli soldi spesi per acquistarla."}
{"id": "1079250", "revid": "287204", "url": "https://it.wikipedia.org/wiki?curid=1079250", "title": "I segreti di Roma", "text": "I segreti di Roma \u00e8 un saggio storico scritto da Corrado Augias. Pubblicato da Mondadori nel settembre 2005, \u00e8 un libro che vuole far conoscere dei lati suggestivi e straordinari della citt\u00e0 di Roma.\nSunto.\nIl libro racconta storie e segreti della Capitale, a partire dalla sua fondazione fino ad arrivare all'ultima pianificazione urbana maggiore (la costruzione del quartiere dell'EUR). In ogni capitolo vengono svelate storie, anche gi\u00e0 conosciute, osservandole dall'interno di ogni singola componente della citt\u00e0, narrando storie che vanno da Cesare a Lucrezia Borgia, dal Caravaggio, alla marchesa Anna Casati Stampa e raccontando l'idea che cre\u00f2 Cinecitt\u00e0, uno dei quartieri che hanno scritto la storia contemporanea di Roma, facendola diventare un fenomeno di costume internazionale e un mito dei nostri giorni.\nIndice.\nIndice - Sommario"}
{"id": "1079255", "revid": "7077", "url": "https://it.wikipedia.org/wiki?curid=1079255", "title": "Cronologia degli eventi precedenti la Seconda guerra mondiale", "text": ""}
{"id": "1079265", "revid": "158064", "url": "https://it.wikipedia.org/wiki?curid=1079265", "title": "FX \u2013 Effetto mortale", "text": ""}
{"id": "1079266", "revid": "62853", "url": "https://it.wikipedia.org/wiki?curid=1079266", "title": "Euroizzazione", "text": ""}
{"id": "1079267", "revid": "767487", "url": "https://it.wikipedia.org/wiki?curid=1079267", "title": "The Most Gigantic Lying Mouth of All Time", "text": "The Most Gigantic Lying Mouth of All Time \u00e8 un DVD dei Radiohead uscito il 1\u00ba dicembre 2004.\nIl filmato.\n\u00c8 un film in cui vengono riprodotte in ordine cronologico molti delle migliori hits dei Radiohead accompagnate da video musicali; tra un video e un altro inoltre vi sono numerose interviste a membri dello staff dei Radiohead.\nTale opera traccia un percorso psichedelico nella storia del gruppo, dalla sperimentazione di musicalit\u00e0 nuove approdando all'elettronica moderna vera e propria.\nNel documentario\\film sono presenti in forma di scherzo interviste ai membri della band che rispondo in maniera del tutto allucinata a domande apparentemente futili, forse per schernire la vacuit\u00e0 delle domande dei giornalisti moderni, forse per puro gioco. La voce e le luci durante tali interviste sono modificate per rendere pi\u00f9 allucinante il flusso di immagini e i discorsi. I video su cui si muovono, tortuose, e le musicalit\u00e0 sono per lo pi\u00f9 ideati da membri esterni alla band che contribuiscono ad accompagnare i famosi brani del gruppo in una coatta forma di simbiosi psichedelica che conferisce all'intera opera una connotazione del tutto fuori dagli schemi comuni, quasi a creare nella mente dello spettatore un trip tortuoso e angosciante.\nDa notare inoltre che durante il susseguirsi di film, per schernire o giocare con lo spettatore, gli autori hanno inserito numerosi titoli di coda, con tanto di \"THE END\" finale, fasulli che mostrano apparentemente che la pellicola si concluda, ma che inevitabilmente ricomincia con sempre pi\u00f9 deliranti flussi di immagini."}
{"id": "1079269", "revid": "54193", "url": "https://it.wikipedia.org/wiki?curid=1079269", "title": "Blogsfera", "text": ""}
{"id": "1079271", "revid": "24443", "url": "https://it.wikipedia.org/wiki?curid=1079271", "title": "Domenica del Laetare", "text": ""}
{"id": "1079272", "revid": "1718925", "url": "https://it.wikipedia.org/wiki?curid=1079272", "title": "Sultan K\u00f6sen", "text": "Biografia.\nSultan K\u00f6sen \u00e8 nato e cresciuto in un piccolo borgo della Turchia formato da una ventina di case ai confini con la Siria e vive con i genitori, 3 fratelli ed una sorella, tutti di altezza normale. A causa della sua spropositata altezza gli fu impossibile finire gli studi. All'et\u00e0 di 20 anni K\u00f6sen venne notato da uno scout della squadra turca di pallacanestro del Galatasaray, che lo ingaggi\u00f2 nonostante K\u00f6sen non avesse mai giocato a basket. K\u00f6sen milit\u00f2 un solo anno nel Galatasaray, nella stagione 2002-2003, senza mai disputare una sola partita. Dopo questa piccola parentesi sportiva K\u00f6sen torn\u00f2 nella propria citt\u00e0 natale, dando una mano ai genitori. \nK\u00f6sen fu misurato nella sua citt\u00e0 natale il 25 agosto 2009 per il Guinness World Record: l'altezza era di 247 cm, misura che gli permetteva di superare il cinese Bao Xishun (236\u00a0cm) e di diventare ufficialmente l'uomo pi\u00f9 alto del mondo. Il 9 febbraio 2011 ulteriori misurazioni hanno confermato che l'altezza di K\u00f6sen \u00e8 di 251\u00a0cm ed il peso \u00e8 di 168 kg. Oltre a essere l'uomo pi\u00f9 alto del mondo, K\u00f6sen ha anche il record delle mani pi\u00f9 grandi del mondo (28\u00a0cm). Fino a maggio 2011 possedeva anche il record di piedi pi\u00f9 grandi del mondo (37\u00a0cm). \nQuesta crescita abnorme era dovuta a un tumore alla ghiandola pituitaria che aumentava a dismisura la produzione di ormoni. Nel 2010 K\u00f6sen si sottopose a un intervento chirurgico per rimuovere il tumore presso l'Universit\u00e0 della Virginia, conclusosi con esito positivo; fu anche fornito di farmaci per controllare i livelli eccessivi degli ormoni..\nVita privata.\nIl 27 ottobre 2013 Sultan K\u00f6sen si \u00e8 sposato con Merve Dibo, una ragazza di 20 anni, di nazionalit\u00e0 siriana, nella citt\u00e0 di Mardin."}
{"id": "1079273", "revid": "899609", "url": "https://it.wikipedia.org/wiki?curid=1079273", "title": "Andr\u00e9 Thevet", "text": "Biografia.\nFrate francescano francese, cosmografo e scrittore. Finanziato dal cardinale Giovanni di Lorena, nel 1549 comp\u00ec un viaggio nei paesi del Mediterraneo orientale, visitando Creta e le isole dell'Egeo e si trattenne due anni a Costantinopoli. Nel 1552, lasciata la citt\u00e0, part\u00ec per l'Egitto e si rec\u00f2 sul Monte Sinai, quindi visit\u00f2 la Palestina e la Siria. Tornato in Francia nel 1554, pubblic\u00f2 il resoconto dei suoi viaggi con il titolo \"Cosmographie du Levant\" (Cosmografia del Levante).\nPoco dopo comp\u00ec un viaggio in Brasile per il quale divenne celebre descrivendolo nel suo \"Les Singularitez de la France Antarctique, autrement nommee Amerique: (et) de plusieurs Terres (et) isles decouvertes de nostre Temps\" (Le singolarit\u00e0 della Francia Antartica, altrimenti detta America: e di numerose Terre e isole scoperte ai nostri tempi - 1557). A suo dire la terra australe pullulava di unicorni e nei pressi di Terranova vi era l'isola dei Demoni, abitata da creature demoniache urlanti. I suoi scritti venivano considerati esagerati e mendaci."}
{"id": "1079278", "revid": "131011", "url": "https://it.wikipedia.org/wiki?curid=1079278", "title": "Rosalind E. Krauss", "text": ""}
{"id": "1079286", "revid": "88740", "url": "https://it.wikipedia.org/wiki?curid=1079286", "title": "Sinatra (disambigua)", "text": ""}
{"id": "1079287", "revid": "339392", "url": "https://it.wikipedia.org/wiki?curid=1079287", "title": "Et\u00e0 d'oro dell'hip hop", "text": ""}
{"id": "1079296", "revid": "1649409", "url": "https://it.wikipedia.org/wiki?curid=1079296", "title": "Delta Goodrem", "text": " \u00c8 una delle artiste australiane di maggior successo con diciassette singoli e cinque album che hanno raggiunto la Top10 australiana e pi\u00f9 di 10milioni di dischi venduti in tutto il mondo. Ha ottenuto diversi premi e riconoscimenti, tra cui un MTV Video Music Awards, tre World Music Award e nove ARIA Music Awards.\nDopo aver firmato per la Sony all'et\u00e0 di 15 anni, Delta ha raggiunto il successo nel 2002, partecipando alla soap opera australiana \"Neighbours.\" Grazie a ci\u00f2 entra nelle scene discografiche pubblicando l'album \"Innocent Eyes\" (2003) che ad oggi risulta essere il quarto album pi\u00f9 venduto in Australia. Successivamente pubblica \"Mistaken Identity\" (2004) e \"Delta\" (2007), che hanno raggiunto il numero uno della classifica australiana. Nel 2012 viene pubblicato il quarto album \"Child of the Universe\" insieme all'EP natalizio \"Christmas.\" Il quinto album, \"Wings of the Wild\", viene pubblicato nel 2016 e debutta alla prima posizione in Australia. Nel novembre 2020 pubblica \"Only Santa Knows\", primo progetto discografico dalla cantautrice di musica natalizia, seguito nel 2021 dal settimo album in studio \"Bridge Over Troubled Dreams\".\nDal 2012 al 2020 \u00e8 presente come giudice e coach al programma televisivo The Voice Australia e The Voice of Kids.\nIl suo repertorio rientra nella musica pop ed \u00e8 caratterizzato dall'uso del pianoforte, che suona solitamente a piedi nudi durante le esecuzioni dal vivo. La Goodrem \u00e8 nota anche per la sua potente ed estesa voce da soprano. Ha inoltre scritto brani per altri artisti, tra cui C\u00e9line Dion, Brian McFadden, Katherine Jenkins, il gruppo britannico Steps e Nikki Webster.\nBiografia.\nDelta Lea Goodrem nasce il 9 novembre 1984 alla periferia di Sydney, da Denis Goodrem e Lea Christina Harwood Parker, ora divorziati. Ha un fratello pi\u00f9 giovane, Trent, giocatore di football australiano con il Central District Football Club nel South Australian National Football League (SANFL).\nIl nome di Delta deriva dalla canzone di Joe Cocker \"Delta Lady\". Attratta dal mondo della musica e dello spettacolo fin da giovanissima, all'et\u00e0 di sette anni la Goodrem appare in uno spot americano per la societ\u00e0 di giocattoli Galoob, a fianco dell'amica Rebecca Cartwright, e, contemporaneamente, inizia a suonare il pianoforte, prendendo anche lezioni di canto, ballo e recitazione.\n2002-2007: \"Neighbours\", \"Innocent Eyes e Mistaken Identity\".\nAll'et\u00e0 di 15 anni la Goodrem firma un contratto discografico con la Sony e inizia a lavorare al suo primo album, comprendente il suo singolo d'esordio \"I Don't Care\", uscito nel novembre del 2001. Nel 2002 partecipa alla popolare soap \"Neighbours\", interpretando il ruolo di Nina Tucker, che le d\u00e0 un immediato successo, facendole ottenere il Logie Awards come \"Most Popular New Talent\". In questa serie, inoltre, canta per la prima volta il brano \"Born to Try\", scritto insieme ad Audius Mtawarira. Il singolo scala la classifica australiana raggiungendo la prima posizione, e trascina il successo anche in Europa. Infatti raggiunge la terza posizione nella classifica del Regno Unito, tredicesima in Irlanda e undicesima nella \"European Hot 100.\"\nIl 24 marzo 2003 pubblica il suo album di debutto, \"Innocent Eyes\", che diviene l'album di maggior successo in Australia negli anni 2000. L'album debutta alla prima posizione della classifica australiana, alla seconda di quella britannica e nona della \"European Top 100 Albums.\" Vende in totale 1.2milioni di copie nel paese natale e 4.5milioni in tutto il mondo. Agli ARIA Music Awards vince nove premi su tredici nomine, sorpassando il recod detenuto da Natalie Imbruglia nel 1999 con sei vittorie, mentre \"Born to Try\" le fa ottenere MTV Video Music Awards nella categoria I\"nternational Viewers' Choice Award.\"\nIl 3 marzo del 2003 rilascia il singolo \"Lost Without You\" che raggiunge la top5 in Australia, Regno Unito ed Irlanda, entrando inoltre nella classifica statunitense \"Billboard Adult Contemporary\" alla diciottesima posizione. Il singolo omonimo all'album viene rilasciato il 3 giugno successivo, ottenendo successo nel Regno Unito ed Australia.\nL'8 luglio 2003, all'et\u00e0 di 18 anni, alla Goodrem \u00e8 stato diagnosticato il linfoma di Hodgkin, e fu costretta a sospendere tutti gli impegni lavorativi durante la cura della malattia. Infatti ha intrapreso la chemioterapia, che ha portato alla perdita dei capelli, e la radioterapia.\nAlla fine dell 2008 Delta comincia a lavorare al suo secondo album, \"Mistaken Identity\", che viene pubblicato l'8 novembre 2004 e si classifica ai primi posti in Australia, Regno Unito e Irlanda e vende quasi 500.000 copie in tutto il mondo. Dall'album vengono estratti i singoli \"Out of the Blue\",che diventa il sesto numero uno in Australia, \"Mistaken Identity e\" \"Almost Here,\" un duetto con il cantante irlandese Brian McFadden che entra nelle Top5 10 di Regno Unito, Irlanda, Australia, Norvegia e Danimarca.\nNel 2005 estrapola i singoli \"A Little Too Late\" e \"Be Strong\". Nel marzo del 2005 esordisce al cinema con il film \"Hating Alison Ashley\" e nel luglio dello stesso anno inizia il suo primo tour di concerti in Australia, The Visualise Tour.\n2007-2009: \"Delta\".\nIl 10 agosto 2007 la Goodrem gira a Los Angeles il video musicale di \"In This Life\", il primo singolo del suo terzo album previsto per lo stesso anno. Il brano ricevette la certificazione d'oro in una settimana dalla pubblicazione, e successivamente il doppio platino in Australia, divenendo il settimo singolo a raggiungere la Top10 per la cantante, che si trovo ad essere la terza artista donna ad ottenere questo risultato insieme a Kylie Minogue e Madonna.\nIl 20 ottobre 2007 viene pubblicato l'album \"Delta\", con la partecipazione di John Shanks, Brian McFadden e Wayne Hector. L'album diventa il terzo numero uno per la cantante nel paese natio, mentre arriva alla posizione 12 in Nuova Zelanda, con 300.000 copie vendute in totale. Altri singoli di successo contenuti all'interno dell'album sono \"Believe Again\", che vinse l'MTV Australia Awards come \"Video of the Year\", e \"You Will Only Break My Heart.\" L'album ottenne il premio come \"Highest Selling Album\" agli ARIA Music Awards del 2008 e ai World Music Award dello stesso anno, ha ricevuto il suo terzo \"World Music Award\" per il \"World's Best Selling Australian Artist\".\nNel 2008 si concentra a promuovere il disco e il singolo \"In This Life\" in Giappone e negli Stati Uniti. Nel primo paese il disco raggiunge la Top10, arrivando all'ottava posizione, con una vendita complessiva di 30.000 copie. Negli Stati Uniti l'album vende 21.000 copie e debutta alla posizione 169 della \"Billboard 200\" e alla prima della \"Billboard\" \"Top Heatseekers\". Il singolo entra invece alla ventesima posizione della \"Billboard Hot Adult Top 40.\"\nTra il 9 gennaio e il 4 febbraio 2009 intraprende il \"Believe Again Tour\" in Australia, composto di 14 date. Al termine fu pubblicato un DVD con un documentario sui concerti tenuti. La cantante ha anche registrato un duetto, \"Right Here With You\", con Olivia Newton-John per aiutare la collega a raccogliere fondi per l'ospedale oncologico a Melbourne.\n2011\u201314: \"Child of the Universe\", \"The Voice e Christmas\".\nDall'inizio del 2012 alla fine del 2013 la Goodrem ha fatto parte della giuria della versione australiana del talent show \"The Voice\" insieme a Keith Urban, Joel Madden e Seal.\nIl 30 marzo 2012 pubblica il singolo \"Sitting on Top of the World,\" che arriva alla seconda posizione in Australia dove viene certificato triplo platino, ottenendo inoltre la certificazione d'oro in Nuova Zelanda. Il 10 agosto rilascia \"Dancing with a Broken Heart\" e successivamente il terzo singolo \"Wish You Were Here,\" che entra nella Top5 e viene certificato platino. Il 26 ottobre dello stesso anno viene pubblicato \"Child of the Universe\", il suo quarto album in studio della cantante, che vede la partecipazione nella composizione e produzione di Nick Jonas, John Shanks, Gary Clark e Martin Terefe. L'album debutta alla seconda posizione in Australia e viene certificato d'oro. Il brano \"Sitting on Top of the World\" viene nomianto come Song of the Year agli ARIA Music Awards del 2012.\n\u00c8 presente nell'album natalizio \"Spirit of Christmas 2012\" dove interpreta il brano \"Blue Christmas\". Il 14 dicembre 2012 rilascia un suo l'Ep intitolato \"Christmas.\"\nGoodrem ha festeggiato 10 anni dall'uscita del suo album multiplatino \"Innocent Eyes\", che ha raggiunto il secondo posto nella UK Albums Chart con \"Innocent Eyes: Ten Year Anniversary Acoustic Edition\" il 29 novembre 2013. Il 26 novembre 2013, tramite il suo profilo di Twitter, la Goodrem annuncia di non tornare a \"The Voice\" per una terza stagione, scegliendo invece di far parte della nuova versione australiana di \"The Voice Kids\", poich\u00e9 questo le darebbe pi\u00f9 tempo per la sua carriera musicale e per lavorare al suo quinto album. La Goodrem ha partecipato al programma dal 22 giugno al 10 agosto 2014 con Joel Madden insieme al fratello Benji Madden e Melanie Brown.\n2015-2018: ritorno a \"The Voice,\" il musical Cats e \"Wings of the Wild\".\nIl 13 gennaio 2015 viene annunciato che la Goodrem sarebbe tornata a \"The Voice Australia\" per la quarta stagione della serie. Rilascia inoltre il singolo \"Only Human\" in concomitanza al suo ritorno televisivo per il 30\u00ba anniversario della serie televisiva \"Neighbours\". Il 24 giugno successivo pubblica il singolo \"Wings\" che raggiunge la prima posizione della classifica australiana ricevendo la doppia certificazione di platino e ricevendo una nomina agli ARIA Music Awards nella categoria \"Best Video\". Tra ottobre 2015 e febbraio 2016 debutta come attrice a teatro nella versione australiana del musical \"Cats\".\nDopo il singolo \"Dear Life,\" che riceve la certificazione di platino e raggiunge la terza posizione della classifica australiana\",\" l'album \"Wings of the Wild\" \u00e8 stato pubblicato il 1\u00ba luglio 2016, diventando il quarto album della cantante alla prima posizione della classifica australiana. Successivamente riceve la certificazione di disco d'oro. Vengono estratti poi \"Enough,\" in collaborazione con la rapper statunitense Sizzle e \"The River,\" brano apprezzato dalla critica ed associato ai brani \"Rolling in the Deep\" di Adele e \"Daddy Lessons\" di Beyonc\u00e9. Quest'ultimo riceve la nomina come \"Best Video\" agli ARIA Music Awards, mentre la cantante viene nominata nella categoria \"Best Female Artist\".\nNel 2017 continua come coach a The Voice Australia e entra nel cast della serie televisiva \"House Husbands.\" Il 15 febbraio 2018, Goodrem pubblica il singolo \"Think About You.\" Nel maggio 2018 interpreta Olivia Newton-John nella miniserie australiana \"Olivia Newton-John: Hopelessly Devoted to You.\" Contestualmente, Delta Goodrem pubblica il progetto musicale \"I\" \"Honestly Love You\", in cui Delta reinterpreta alcuni brani della Newton-John e vi duetta nell'inedito \"Love Is A Gift\".\n2019-presente: \"Only Santa Knows\" e \"Bridge Over Troubled Dreams\".\nA dicembre 2019, Delta Goodrem dichiara di essere al lavoro su un nuovo album. A gennaio 2020, in concomitanza con i terribili incendi australiani, Delta pubblica il singolo \"Let It Rain\" a scopo benefico: il brano nasce in realt\u00e0 da un semplice post Instagram, in seguito al quale la cantante \u00e8 stata incoraggiata dai suoi fan a farne un singolo ufficiale. Nei mesi successivi, mentre continua con il suo lavoro di coach a The Voice, Delta ha dato effettivamente inizio alla promozione del nuovo album pubblicando i singoli \"Paralyzed, Solid Gold\" e \"Keep Climbing\"; la cantante dichiara inoltre che il nuovo album sarebbe stato \"un mix tra Paralyzed ed il suo vecchio materiale, un viaggio fra brani lenti e up tempos\". In questo stesso periodo, Delta Goodrem annuncia anche il \"Bridge Over Troubled Dreams Tour,\" attualmente previsto per il 2021.\nIl 13 novembre 2020 l'artista pubblica a sorpresa l'album natalizio \"Only Santa Knows\", che esordisce alla seconda posizione della classifica australiana. Nel corso dello stesso mese presenta gli ARIA Music Awards 2020 e conferma di lasciare il ruolo di coach e giudice a \"The Voice Australia\". Il 12 dicembre 2020 si esibisce nello speciale televisivo \"Christmas with Delta\" in promozione dell'album. Il 14 maggio 2021, dopo aver pubblicato vari singoli come \"Billionaire\" e \"Solid Gold\", pubblica il suo settimo album \"Bridge Over Troubled Dreams\".\nVita privata.\nL'8 luglio 2003, all'et\u00e0 di 18 anni, viene diagnosticato a Delta un linfoma di Hodgkin, una forma di cancro, dal quale guarisce ristabilendosi pienamente. Nel 2004, dopo una relazione di nove mesi con il tennista australiano Mark Philippoussis, inizia a frequentare l'ex cantante dei Westlife Brian McFadden, al quale rester\u00e0 sentimentalmente legata fino al 2011. Tra il 2011 e il 2012 ha avuto una storia con il cantante Nick Jonas."}
{"id": "1079303", "revid": "3115", "url": "https://it.wikipedia.org/wiki?curid=1079303", "title": "Marco Claudio Marcello (console 166 a.C.)", "text": "Biografia.\nLa prima notizia che abbiamo su di lui si riferisce al 177 a.C., quando divenne pontefice.\nTribuno della plebe nel 171 a.C., nel 169 a.C. fu eletto pretore e fu incaricato dell'amministrazione delle province di Spagna Citeriore e Ulteriore.\nDurante la sua permanenza nella penisola spagnola, secondo la testimonianza di Strabone, fond\u00f2 la citt\u00e0 di Cordova. Poich\u00e9 i resti archeologici mostrano che l'insediamento \u00e8 ben pi\u00f9 antico, dobbiamo pensare che si tratti di una rifondazione ad opera romana.\nNel 166 a.C. Marcello fu eletto per la prima volta console, come collega di Gaio Sulpicio Gallo. Durante questo primo consolato ottenne il Trionfo per la vittoria su alcune trib\u00f9 alpine dei Galli. La vittoria sui Liguri Apuani gli valse un nuovo Trionfo in occasione del suo secondo consolato, nel 155 a.C.\nNel 152 a.C. fu eletto per la terza volta console, insieme a Lucio Valerio Flacco, e fu incaricato di condurre la guerra in Spagna. Dopo avere ottenuto delle vittorie sui Celtiberi, ag\u00ec con clemenza verso gli sconfitti, convincendo anche le altre trib\u00f9 ancora indipendenti a consegnare ostaggi e a chiedere la pace, mandando ambasciatori a Roma. La politica di Marcello non piacque al senato romano, che lo sconfess\u00f2, dando mandato al nuovo console designato di continuare la guerra. Marcello tuttavia lo prevenne, ottenendo la completa resa dei Celtiberi prima del suo arrivo.\nNel 148 a.C. Marcello fu inviato come ambasciatore in Numidia, ma mor\u00ec nel naufragio della nave che lo trasportava."}
{"id": "1079305", "revid": "76963", "url": "https://it.wikipedia.org/wiki?curid=1079305", "title": "Antonio Giannettini", "text": "Biografia.\nSulla sua formazione musicale si conosce quasi nulla: nel 1662 lo troviamo a Venezia, dove probabilmente studi\u00f2 sotto la guida di Sebastian Enno. Il 14 gennaio 1674 fu ammesso come cantante basso nel coro della cappella della Basilica di San Marco. Successivamente, il 5 dicembre 1676 fu nominato organista presso la Basilica dei Santi Giovanni e Paolo con uno stipendio di 40 ducati annui (carica che mantenne sino al 1679); in questo periodo studi\u00f2 musica con Carlo Grossi e forse anche con Giovanni Legrenzi. Il 25 gennaio 1677 fu anche organista a San Marco (accanto alla posizione di cantante). Dal 1676 fu inoltre attivo come compositore: scrisse in questo periodo circa dieci opere per Venezia e Milano e varia musica sacra (fra la quale alcuni mottetti per Ippolito Bentivoglio). Negl'anni 1685-1686 fu anche attivo come compositore e maestro di capella per il duca di Hannover Ernesto Augusto di Brunswick-L\u00fcneburg, il quale soggiorn\u00f2 in questi anni in un palazzo affacciato sul Canale grande.\nIl 1\u00ba maggio 1686 il G. lasci\u00f2 i propri incarichi presso San Marco per prendere posto come maestro di cappella alla corte di Francesco II, duca di Modena: il suo corrispettivo per servigi che condusse al servizio della corte modenese fu di 396 lire al mese (una cifra considerevole per l'epoca). Per la corte estense scrisse 9 oratori, ma anche altre composizioni sacre, cantate e serenate. Con lo scoppio della guerra di successione spagnola Modena fu occupata dai francesi ed egli nel 1702 dovette fuggire con il duca Rinaldo I (successore di Francesco II) a Bologna. Terminata la guerra, nel 1707 torn\u00f2 a Modena, dove continu\u00f2 il suo lavoro di direttore della cappella, per\u00f2 senza pi\u00f9 ricevere l'elevato stipendio di alcuni anni prima. Nel maggio del 1721 decise di accompagnare la sua figlia Maria Caterina a Monaco, citt\u00e0 dove lei fu attiva come cantante presso la corte bavarese e dove poco dopo mor\u00ec.\nGiannettini era uno dei compositori pi\u00f9 talentuosi della sua epoca. Fu in vita molto apprezzato come operista e compositore di musica sacra sia in Italia che in Germania. Il suo lavoro che ebbe maggior successo fu \"Medea in Atene\" con il libretto di Aurelio Aureli nel 1675 al Teatro San Mois\u00e8 di Venezia. "}
{"id": "1079314", "revid": "1705737", "url": "https://it.wikipedia.org/wiki?curid=1079314", "title": "Royal Marines", "text": "I Royal Marines (RM) sono un Corpo di fanteria di marina del Naval Service delle forze armate britanniche, addestrata come forza da sbarco ma anche per la guerra in montagna ed in zone artiche.\nIn grado di operare in piena autonomia su ogni tipo di terreno e grazie al particolare addestramento come una forza di commando, il corpo \u00e8 un elemento chiave delle forze di dispiegamento rapido del paese, capace di raggiungere velocemente ed essere immediatamente pronto al combattimento su ogni tipo di territorio nel mondo.\nIl loro motto, \"Per mare, per terram\", \u00e8 lo stesso della Brigata marina \"San Marco\".\nI Royal Marines non sono parte della Royal Navy ma sono un corpo autonomo.\nStoria.\nSono stati formati nel 1775 come fanteria di marina per la Royal Navy. Tuttavia, si pu\u00f2 far risalire le sue origini alla formazione del reggimento di fanteria marittima del \"Duca di York e Albany\" il 28 ottobre 1664.\nNella loro storia, i Royal Marines hanno preso parte a tutte le grandi guerre, combattendo a fianco dell'esercito britannico - tra cui la guerra dei sette anni, le guerre napoleoniche, la guerra di Crimea.\nDurante la prima guerra mondiale, oltre alle loro abituali postazioni a bordo delle navi, i Royal Marines facevano parte della divisione che in Belgio nel 1914 aiut\u00f2 a difendere Anversa e successivamente parteciparono al sbarco anfibio a Gallipoli nel 1915. La Royal Marines ha anche preso parte al Raid di Zeebrugge nel 1918. Nella seconda guerra mondiale battaglioni della Divisione Royal Marine sono stati riorganizzati come Commandos, unendoli con il British Army Commandos. Le truppe di supporto hanno preso parte al D-Day in Normandia nel giugno del 1944.\nLa guerra delle Falkland ha visto in azione i Royal Marines. Quando l'Argentina invase le isole nel mese di aprile 1982 una task force britannica \u00e8 stata immediatamente spedita a riconquistarle, con un assalto anfibio in cui i Royal Marines sono stati pesantemente coinvolti. Le truppe sono sbarcate nelle East Falkland, con la capitale, Stanley, che cadde il 14 giugno 1982.\nIn tempi recenti il Corpo \u00e8 stato ampiamente utilizzato in ruoli di guerra di proiezione, come la guerra del Golfo, la guerra in Bosnia, la guerra del Kosovo, la guerra civile in Sierra Leone, l'Iraq e la guerra in Afghanistan. I Royal Marines hanno stretti legami internazionali con le forze alleate anfibie.\nOrganizzazione.\nI Royal Marines sono cos\u00ec organizzati:"}
{"id": "1079320", "revid": "729019", "url": "https://it.wikipedia.org/wiki?curid=1079320", "title": "Naval Service", "text": "Il Naval Service o Her Majesty's Naval Service \u00e8 la branca marittima delle Forze armate britanniche. \u00c8 composto dalla Royal Navy, dai Royal Marines e dal Royal Fleet Auxiliary ed \u00e8 sottoposto al controllo del Navy Board, presieduto dal primo lord del mare. La carica \u00e8 attualmente ricoperta dall'Ammiraglio Sir Mark Stanhope, membro anche del Consiglio di difesa del Regno Unito. La ordinaria amministrazione \u00e8 delegata all'Amiralty Board, presieduto dal Segretario di Stato per la Difesa.\nLa componente preponderante del Naval Service \u00e8 la Royal Navy, che opera principalmente da tre basi navali situate nel Regno Unito dove si trovano normalmente le navi da guerra attualmente in servizio attivo; queste sono Portsmouth, Clyde e Devonport, l'ultima delle quali \u00e8 attualmente la pi\u00f9 grande base navale dell'Europa occidentale.\nLa Royal Navy impiega attualmente pi\u00f9 dell'80% del personale del Naval Service, con 37.720 tra marinai e marines in servizio nel luglio 2012. Inoltre erano in servizio 26.520 uomini e donne nelle riserve regolari della Royal Navy. Il Royal Fleet Auxiliary impiegava circa 2.700 persone nel 2010.\nNel 2012 il Naval Service manteneva in servizio un totale di 258 imbarcazioni, incluse quelle utilizzate dai Marines. Il tonnellaggio totale raggiungeva le 775.000 tonnellate circa.\nIl termine \"Naval Service\" \u00e8 ufficiale anche se non di uso corrente: molti, sia nel Regno Unito che altrove, solitamente utilizzano al suo posto \"Royal Navy\" (per esempio definendo il Royal Marines come parte della Royal Navy). Esso dovrebbe essere tenuto distinto da \"Naval Services\", che comprende il Naval Service insieme alla Marina mercantile.\nConfigurazione attuale.\nSecondo le \"Queen's Regulations for the Royal Navy\", il Naval Service \u00e8 composto da:\nIl Naval Service \u00e8 anche supportato da Marine Services (operato da Serco Denholm) che gestisce una flotta di unit\u00e0 ausiliarie tra cui navi di ricerca e rimorchiatori oceanici in supporto alle operazioni della Royal Navy.\nConfigurazione precedente.\nLe seguenti organizzazioni hanno in passato fatto parte del Naval Service:\nForze della Naval Reserve:\nIn passato anche il Royal Maritime Auxiliary Service, la Royal Fleet Reserve e il Royal Corps of Naval Constructors erano considerati parte del Naval Service."}
{"id": "1079324", "revid": "729019", "url": "https://it.wikipedia.org/wiki?curid=1079324", "title": "Territorial Army", "text": "Il Territorial Army (TA) \u00e8 una componente del British Army, le forze armate di terra del Regno Unito.\nComposizione.\n\u00c8 costituita per la gran parte da militari arruolati part time che fruiscono di un livello di retribuzione pari agli effettivi solo quando sono impegnati in attivit\u00e0 militari e che sono circa un quarto della forza totale dell'esercito britannico.\nCompetenze.\nFino al 1996 al \"Territorial Army\" era affidata la difesa della madrepatria poi, con il \"Reserve Forces Act 1996\", la politica per la difesa del governo britannico ne ha ridefinito i compiti assegnandogli anche un ruolo di appoggio al Regular Army nelle sue operazioni oltremare, alla stregua dello United States National Guard."}
{"id": "1079330", "revid": "287204", "url": "https://it.wikipedia.org/wiki?curid=1079330", "title": "Ufficio della Guerra (Regno Unito)", "text": "Il War Office fu un dipartimento del governo del Regno Unito responsabile dell'amministrazione delle forze armate tra il 1707 e il 1963, quando le sue funzioni furono assunte dal ministero della difesa.\nGli atti del War Office sono catalogati dal Public Record Office con il codice WO. Il nome \"War Office\" \u00e8 spesso dato anche al vecchia sede del dipartimento, l'Old War Office Building in Horse Guards Avenue a Londra."}
{"id": "1079334", "revid": "729019", "url": "https://it.wikipedia.org/wiki?curid=1079334", "title": "British Armed Forces", "text": "Le British Armed Forces (in italiano \"forze armate britanniche\") comunemente note come o Her Majesty's Armed Forces (\"Forze Armate di Sua Maest\u00e0\") oltre che giuridicamente come Armed Forces of the Crown (\"Forze Armate della Corona\"), sono le forze armate del Regno Unito. Le forze armate britanniche sono il 5\u00b0 esercito pi\u00f9 potente del mondo.\nOrganizzazione.\nSono costituite da:\nIl Comandante in capo \u00e8 \"de jure\" il monarca britannico in carica (oggi la Regina Elisabetta II) mentre l'amministrazione \u00e8 affidata al Ministero della difesa tramite il suo Consiglio per la difesa. Tuttavia, secondo una prassi costituzionale consolidata, \u00e8 il Primo ministro che ne detiene \"de facto\" l'autorit\u00e0 suprema.\nCon un personale dipendente che nel 1996 ammontava a 429.500 (195.900 effettivi, 191.300 di riservisti effettivi e 42.300 riservisti volontari), le forze armate britanniche sono fra le maggiori in Europa, ma solo ventottesime al mondo. Tuttavia sono secondi in classifica per budget di spesa che, rapportato alla relativa esiguit\u00e0 del personale arruolato, gli investimenti in ricerca e sviluppo ed acquisizione di nuovi equipaggiamenti ne fanno una delle forze armate pi\u00f9 avanzate.\nLe forze armate britanniche sono responsabili della protezione del Regno Unito e dei suoi territori d'oltremare, sono strumento di attuazione della politica di sicurezza del governo britannico e partecipano a missioni internazionali di peacekeeping della NATO, dell'ONU e di altre organizzazioni regionali.\nTra le operazioni che le hanno visto partecipi negli ultimi anni si ricordano: la guerra in Afghanistan (2001) ed Iraq (2003), intervento in Sierra Leone (2000), sono ancora presenti nei Balcani ed a Cipro. Guarnigioni e basi oltremare sono presenti sull'isola di Ascensione, Belize, Brunei, Canada, Diego Garcia, le Isole Falkland, Germania, Gibilterra, Kenya e Sovereign Base Areas (Cipro)."}
{"id": "1079339", "revid": "287204", "url": "https://it.wikipedia.org/wiki?curid=1079339", "title": "Vasco Vascotto", "text": "Carriera.\nInizia la sua carriera giovanissimo e vince numerosissimi titoli nazionali e internazionali in diverse classi velistiche: 25 mondiali, 25 titoli italiani e 15 europei. In particolare \u00e8 stato campione del mondo anche nelle classi Tp52, J/24, Farr 40, Maxi e ORC 670.\nHa conquistato 5 volte il Giro d'Italia a vela, l'Admiral's Cup del 1999, due bronzi ai Campionati Mondiali Isaf e tre Medcup. \u00c8 stato insignito di 8 medaglie al valore sportivo.\nPartecipa alla Louis Vuitton Cup 2007 con l'equipaggio di Mascalzone Latino, di cui \u00e8 skipper e tattico. \u00c8 la sua prima partecipazione all'anticamera della Coppa America: nel 2002 era nel team di Mascalzone Latino, ma abbandon\u00f2 il gruppo prima dell'inizio delle regate."}
{"id": "1079344", "revid": "767487", "url": "https://it.wikipedia.org/wiki?curid=1079344", "title": "Cumbia rap", "text": "Cumbia rap \u00e8 uno stile derivante dal genere musicale della cumbia. Esso consiste nel ritmo tipico della danza colombiana misto con elementi hip hop e reggae. I pionieri del cumbia rap includono i Crooked Stilo da Los Angeles, Tropa Estrella e Chicos de Barrio dal Messico e i Kumbia Kings dal Texas."}
{"id": "1079347", "revid": "729019", "url": "https://it.wikipedia.org/wiki?curid=1079347", "title": "Distretto di Melk", "text": "Melk \u00e8 un distretto amministrativo austriaco dello stato della Bassa Austria.\nSuddivisione amministrativa.\nIl distretto \u00e8 suddiviso in 40 comuni, di cui 4 con status di citt\u00e0 e 27 con diritto di mercato. Ogni comune ha scritto sotto i propri comuni catastali (\"Katastralgemeinden\"), corrispettivi grossomodo alle frazioni."}
{"id": "1079351", "revid": "1938341", "url": "https://it.wikipedia.org/wiki?curid=1079351", "title": "Satyricon (gruppo musicale)", "text": "I Satyricon sono un gruppo musicale black metal norvegese formatosi a Oslo nel 1991.\nStoria.\nI Satyricon nacquero ad inizio anni '90 ad Oslo, come band black metal ossessionata fin dagli esordi per la storia medioevale. Tra i primi membri della band vi erano il cantante ed autore dei testi Satyr ed il batterista Frost. Il loro primo album, \"Dark Medieval Times\" \u00e8 datato 1994 ed evidenzia come i componenti del gruppo fossero affascinati da tutto ci\u00f2 che concerneva il medioevo, ed era forte la presenza di strumenti acustici e a fiato, atipici per il genere da loro suonato.\nI due dischi successivi, \"The Shadowthrone\" (1994) e \"Nemesis Divina\" (1996), continuarono su quella strada esplorando sonorit\u00e0 differenti, ricevendo riscontri critici molto positivi e riuscendo a vendere parecchie copie per un genere come il black metal.\nDa sempre un duo che ruota attorno alle figure carismatiche di Satyr e Frost, la band si avvale spesso di collaboratori sia in studio che dal vivo, su \"The Shadowthrone\" la chitarra \u00e8 suonata da Samoth degli Emperor e sul successivo \"Nemesis Divina\" \u00e8 presente Nocturno Culto dei Darkthrone con lo pseudonimo di Kveldulv, per ovviare alla mancanza dello stesso Samoth, che si trovava in carcere.\n\"Nemesis Divina\" \u00e8 considerato da molti critici il capolavoro della band e una pietra miliare del black metal. L'album contiene la celebre \"Mother North\", ancora oggi considerata un classico del black metal e cavallo di battaglia della band. Questo brano esalta la componente pi\u00f9 epica con un coro solenne e maestoso in contrapposizione al ritmo furioso della canzone; da essa venne anche tratto un videoclip.\nLa forma di black metal fino a qui proposta \u00e8 tipicamente norvegese, fatta quindi di atmosfere cupe e fredde che richiamano paesaggi tipicamente nordici. Momenti di furia cieca fatta di tempi ultraveloci, chitarre \"a zanzara\" e voce cattiva e glaciale si alternano a passaggi pi\u00f9 epici fatti di cori vichinghi e momenti acustici. Satyr svilupper\u00e0 in seguito questi aspetti della sua musica nei progetti paralleli Storm e Wongraven, accompagnato rispettivamente da Fenriz e da Ihsahn, altri due nomi storici del black norvegese.\nDopo l'uscita di 2 EP, i Satyricon pubblicarono \"Rebel Extravaganza\" (1999). Il disco in questione si allontanava parzialmente da ci\u00f2 che la band aveva proposto precedentemente, prendendo una strada pi\u00f9 sperimentale. Di fatto questo album Le influenze industrial, estese anche alle voci, rendono il prodotto finale minaccioso e claustrofobico. Andando pi\u00f9 a fondo nell'analisi dell'opera si scoprono inquietanti disegni di croci uncinate e testi che propongono deliri misantropici.\nCome scritto sul \"booklet\" interno, questo album fu concepito da Satyr in un momento di grossa frustrazione personale ma questa direzione non fu apprezzata e capita dalla gran parte del seguito dei Satyricon. Nonostante ci\u00f2 \"Rebel Extravaganza\" porter\u00e0 una ventata di cambiamento in una scena un po' statica ed influenzer\u00e0 il \"sound\" e l'attitudine di altre band, come Disiplin, Gehenna ed altri gruppi della scuderia Moonfog. \nIl quinto album fu \"Volcano\" (2002). I Satyricon abbandonarono le atmosfere sperimentali della precedente uscita per suonare un miscuglio di hard rock e black metal.\nSi fanno sempre pi\u00f9 forti le citazioni dal vecchio thrash metal anni ottanta con una predilezione per i gi\u00e0 citati Coroner: la voce di Satyr assomiglia sempre di pi\u00f9 a quella di Ron Royce, emergono sonorit\u00e0 alla Celtic Frost e accennanti agli Slayer.\nSatyr decise di prendersi alcuni anni di riposo, anche per dedicarsi ai suoi progetti paralleli, i gi\u00e0 citati Wongraven, gli Storm e i Thorns.\nDopo quattro anni di silenzio, i Satyricon tornarono con \"Now, Diabolical\" (2006), disco che li riport\u00f2 allo stile della trilogia iniziale.\nIl \"songwriting\" dell'album rimane comunque molto essenziale e semplice: i brani sono molto diretti anche se intrisi del solito feeling oscuro.\nI pezzi veloci risentono sempre pi\u00f9 dell'influenza Slayer mentre l'onnipresente spettro dei Celtic Frost di \"To Mega Therion\" si fa sempre pi\u00f9 ingombrante nei pezzi dall'incedere pi\u00f9 lento e marziale.\nI Satyricon moderni sono ormai molto diversi da quelli degli inizi, e nella musica sono presenti soltanto vaghe tracce della furia degli esordi, e al contempo si avventurano verso territori pi\u00f9 remunerativi: mega concerti estivi, immagine curata nei minimi dettagli, video clip, compagnie discografiche maggiori.\nIl 3 novembre 2008 \u00e8 stato pubblicato l'album \"The Age of Nero\". Nel 2013 invece viene rilasciato Satyricon. Il 22 settembre 2017 esce Deep Calleth Upon Deep."}
{"id": "1079353", "revid": "729019", "url": "https://it.wikipedia.org/wiki?curid=1079353", "title": "Distretto di Mistelbach", "text": "Mistelbach \u00e8 un distretto amministrativo austriaco dello stato della Bassa Austria.\nSuddivisione amministrativa.\nIl distretto si suddivide in 36 comuni di cui 4 con status di citt\u00e0 e 19 con diritto di mercato. Ogni comune ha scritto sotto i propri comuni catastali (\"Katastralgemeinden\"), corrispettivi grossomodo alle frazioni."}
{"id": "1079356", "revid": "254059", "url": "https://it.wikipedia.org/wiki?curid=1079356", "title": "Sentiero azzurro", "text": "Il sentiero Verde Azzurro \u00e8 un itinerario escursionistico che si snoda interamente all'interno del Parco nazionale delle Cinque Terre.\nIn realt\u00e0 si tratta del \"sentiero numero SVA\" del CAI della Spezia e, tornando pi\u00f9 indietro nel tempo, del sentiero utilizzato da sempre dagli abitanti per spostarsi a piedi tra i cinque borghi.\nPercorso.\nIl sentiero parte da Riomaggiore per raggiungere Monterosso attraversando Manarola, Corniglia e Vernazza ed \u00e8 lungo circa 12\u00a0km. La massima altitudine la si tocca a Prevo, minuscola frazione di Vernazza, a circa 200 m s.l.m.\nPer percorrerlo interamente occorrono oltre 5 ore di cammino e lo si pu\u00f2 considerare diviso in quattro distinte tratte.\nIl dislivello complessivo del sentiero \u00e8 di circa 600 metri, in larga parte concentrato nei due tratti pi\u00f9 lunghi tra Corniglia e Monterosso al Mare.\nFrequentazione.\nSi tratta di uno degli itinerari escursionistici pi\u00f9 frequentati della zona. Sull'itinerario si trovano punti di controllo della Cinque Terre Card. La carta \u00e8 finalizzata a consentire la fruizione dei servizi erogati dall'Ente Parco Nazionale delle Cinque Terre e costituisce una sorta di autofinanziamento. Il ricavato delle Cinque Terre Cards \u00e8 diretto in via prioritaria al mantenimento e al recupero del territorio nonch\u00e9 a consentire i servizi di mobilit\u00e0 all'interno del Territorio"}
{"id": "1079357", "revid": "1320609", "url": "https://it.wikipedia.org/wiki?curid=1079357", "title": "Domenico Innominato", "text": "Biografia.\nIscrittosi al Conservatorio di Trieste, ha seguito i corsi di \u00abComposizione\u00bb con Giulio Viozzi e di \u00abMusica corale e direzione di coro\u00bb con Guido Pipolo; nel 1982-83 ha frequentato la Masterclass biennale in \u00abDirezione di coro\u00bb con Samuil Vidas (direttore del Dipartimento di Direzione di coro dell'Accademia di Sofia, Bulgaria); ha inoltre seguito corsi specialistici con Giovanni Acciai, Nicola Conci, Zahari Mednikarov e Roberto Gabbiani.\nIniziata l'attivit\u00e0 di direttore di coro nel 1971 ha tenuto concerti in diversi Paesi europei, registrando per alcune radio e televisioni nazionali (Rai3; RSI, Radio della Svizzera Italiana; RTV Slovenija; Radio Nacional de Espa\u00f1a; Radio Vaticana; France Musique). \u00c8 stato direttore\ndel Coro Jacob Arcadelt di San Canzian d'Isonzo, GO (1978-1990);\ndel Coro Santa Maria Maggiore di Trieste (1983-1992);\ndel Gruppo Corale San Giovanni di Lecco (1990-2009);\ndel Coro Clara Wieck di Sondrio (1997-2009), \nconseguendo il primo premio ai concorsi polifonici di Arezzo (1989), di Vittorio Veneto (1990) e al Torneo Internazionale di Musica. Dirige dal 2008 il Coro da Camera del Conservatorio di Como.\n\u00c8 docente di \"Direzione di coro e repertorio corale\", professore di \"Prassi esecutive e repertori corali classico, romantico e contemporaneo\" nel biennio specialistico di \"Direzione di coro\" e ricopre il ruolo di responsabile didattico del Conservatorio di Como. \u00c8 saggista e collaboratore di riviste specializzate in Coralit\u00e0 e in Didattica corale, quali \"La Cartellina\" (Edizioni Musicali Europee), \"Chorus\" (Rivista quadrilingue dell'Unione Svizzera dei Cori) e \"ChoralIter\" (Feniarco - Federazione Nazionale Italiana Associazioni Regionali Corali); ha svolto collaborazioni per l'Unione europea, la \"Schweizerische Chorvereinigung\" (Unione Svizzera dei Cori), il Dipartimento formazione e apprendimento dell'Universit\u00e0 della Svizzera Italiana (SUPSI-DFA) di Locarno, la Federazione Corale Ticinese, l'Unione Societ\u00e0 Corali Italiane delle Regioni Lombardia, Emilia Romagna e Friuli Venezia Giulia, l'AsLiCo Opera Domani, la Feniarco. Nel 2006 \u00e8 stato nominato dal Ministero dell'Universit\u00e0 e della Ricerca consulente per la validazione dei percorsi accademici di secondo livello presso le Istituzioni del comparto AFAM.\n\u00c8 stato membro di giuria a concorsi di composizione (Zurigo, Aarau, Weinfelden, Lugano) e di esecuzione corale (Lecco, Vevey, Yverdon), nazionali ed internazionali; \u00e8 stato direttore artistico del concorso internazionale di composizione corale di Lugano, organizzato dalla Federazione Corale Ticinese in collaborazione con la RTSI, Radio Televisione della Svizzera Italiana, Rete 2."}
{"id": "1079361", "revid": "12222", "url": "https://it.wikipedia.org/wiki?curid=1079361", "title": "Erica carnea", "text": "L'Erica carnea si presenta come una pianta spontanea perenne appartenente alla famiglia delle ericacee e al genere dell'erica.\nHabitat.\n\u00c8 una pianta che forma dei cuscini fioriti dato il suo sviluppo per lo pi\u00f9 in larghezza. Tipica delle Alpi, Appennini settentrionali ed Alpi Apuane; vive a quote fino ai 2500 in prati e pascoli, su pendii rocciosi e soleggiati e nelle zone luminose al limitare dei boschi di conifere. Appartiene alla famiglia delle Ericacee.\nDescrizione.\nDal fusto sottile e legnoso spuntano foglioline aghiformi dal colore verde vivo, che lo ricoprono per la sua totalit\u00e0. Possono presentarsi anche di color bronzeo o giallo scuro, in particolari condizioni di esposizione alla luce. L'erica carnea ha fusto strisciante a livello del terreno, alta fino a 40\u00a0cm. \nI fiori riuniti in grappoli apicali sono di colore rosa pi\u00f9 o meno sfumato. La forma della corolla richiama una botte ed \u00e8 formata dalla fusione dei singoli petali fra loro. Dalla sommit\u00e0 della corolla si intravedono 8 stami scuri e uno stilo pi\u00f9 lungo, che viene urtato dagli insetti che si posano sul fiore, favorendone l'impollinazione.\nFiorisce da febbraio a giugno. \u00c8 una pianta suffruticosa, spesso come erbacea, sempreverde e aghifoglia, pi\u00f9 grande in larghezza rispetto all'altezza.\n\u00c8 una pianta molto robusta e spesso capita di vedere i fiori rosei spuntare nella neve, annunciando la primavera.\nEsiste anche una mutazione naturale dai fiori molto chiari, a volte totalmente bianchi, classificata come Erica carnea var. albina.\nUtilizzi del fiore.\nI fiori sono officinali e la pianta \u00e8 medicinale, hanno propriet\u00e0 diuretiche assai potenti e servono per la preparazione di tisane urinarie. Hanno inoltre azione antisettica dovuta alla presenza di arbutina; sono usati in casi di cistiti, specie quelle prostatiche, preferiti ad altri preparati, in quanto non tossici.\n\u00c8 pianta molto visitata dalle api per il polline ed il nettare, da cui esse producono un ottimo miele.\nEtimologia.\nL'epiteto specifico \"carnea\" si riferisce al colore dei fiori simile a quello della carne viva (latino \"car\u014d\", \"carnis\").\nErica e Calluna.\nSpesso la pianta viene confusa: infatti il brugo (Calluna vulgaris) a volte \u00e8 chiamato anche \"falsa erica\", o \"erica selvatica\" o ancora pi\u00f9 impropriamente \"erica\". Per la similitudine con questa specie, Erica carnea, per quanto riguarda il portamento, la dimensione e il colore, comunemente se ne sbaglia il nome."}
{"id": "1079363", "revid": "729019", "url": "https://it.wikipedia.org/wiki?curid=1079363", "title": "Distretto di M\u00f6dling", "text": "M\u00f6dling \u00e8 un distretto amministrativo austriaco dello stato della Bassa Austria.\nAmministrazione.\nIl distretto si divide in 20 comuni di cui 1 con status di citt\u00e0 e 12 con diritto di mercato. \nOgni comune ha scritto sotto i propri comuni catastali (\"Katastralgemeinden\"), corrispettivi grossomodo alle frazioni."}
