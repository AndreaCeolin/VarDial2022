{"id": "1208077", "revid": "765341", "url": "https://it.wikipedia.org/wiki?curid=1208077", "title": "Carcharhinus obscurus", "text": "Lo squalo bruno (Carcharhinus obscurus ) \u00e8 una specie di squalo della famiglia \"Carcharhinidae\" e del genere Carcharhinus, che vive nelle acque tropicali e temperate calde di tutto il mondo.\nUn superpredatore generalista, che abita la zona dalla costa sino alla piattaforma continentale esterna e le acque pelagiche circostanti, ed \u00e8 stata registrata sino a profondit\u00e0 di circa 400 metri. Le varie popolazioni di questa specie migrano stagionalmente verso i poli in estate e verso l'equatore in inverno. Riescono a nuotare per centinaia o addirittura migliaia di chilometri durante queste migrazioni.\nEssendo una delle specie pi\u00f9 grandi del suo genere, raggiunge lunghezze di 4.2 metri e masse corporee di 347\u00a0kg. Il corpo \u00e8 snello ed allungato e viene riconosciuto per il muso corto ed arrotondato, per le pinne pettorali lunghe ed a forma di falce, per la cresta interdorsale e le punte delle pinne debolmente marcate.\nGli adulti hanno una dieta molto variegata, costituita soprattutto da pesci ossei, pesci cartilaginei e cefalopodi, ma anche da crostacei, stelle marine, Bryozoa, tartarughe marine, mammiferi marini, carogne e rifiuti.\nLa specie \u00e8 vivipara ed il ciclo riproduttivo dura tre anni. La femmina partorisce da 3 a 14 cuccioli dopo una gestazione di 22-24 mesi ed impiega un ulteriore anno per essere pronta a diventare nuovamente incinta. Riesce inoltre a conservare lo sperma per molto tempo, visto che raramente una coppia adatta all'accoppiamento si incontra, per via dello stile di vita nomadico della specie e della intrinseca dimensione ridotta delle popolazioni. La crescita di questi animali \u00e8 lenta, visto che raggiungono la maturit\u00e0 all'incirca a 20 anni.\nConsiderato il basso tasso riproduttivo, la specie \u00e8 esposta e vulnerabile rispetto al comportamento umano. Si tratta di un animale considerato prezioso per la pesca commerciale sia per le pinne, sfruttate nella produzione di zuppa di pinne di squalo, che per la carne, la pelle e l'olio del fegato. Viene anche cacciato per motivi ludici.\nL'International Union for Conservation of Nature (IUCN) ha stabilito come la specie sia prossima alla minaccia in tutto il mondo e vulnerabile lungo le coste statunitensi, dove la popolazione \u00e8 calata del 15-20% in trent'anni.\nIn generale la specie \u00e8 potenzialmente pericolosa per l'uomo per via delle sue dimensioni, ma i casi accertati di attacchi all'uomo sono scarsi.\nTassonomia.\nIl naturalista francese Charles Alexandre Lesueur ha pubblicato la prima descrizione scientifica dello squalo bruno nel 1818 sul \"Journal of the Academy of Natural Sciences of Philadelphia\". Lo ha dapprima inserito nel genere \"Squalus\" ed ha coniato l'epiteto specifico \"obscurus\" (tradotto dal latino significa oscuro), rin riferimento alla sua colorazione. Autori successivi hanno poi stabilito l'appartenenza al genere \"Carcharhinus\". Lesueur non ha designato un tipo nomenclaturale, anche se si presume che abbia lavorato su un esemplare catturato nelle acque Nordamericane.\nMolte fonti precedenti designavano la specie come \"Carcharias\" (poi \"Carcharhinus\") \"lamiella\", in seguito ad una prima analisi compiuta nel 1882 da David Starr Jordan e Charles Henry Gilbert. Anche se questi due scienziati si riferivano ad un set di denti che proveniva effettivamente da uno squalo bruno, si scopr\u00ec successivamente che il corpo del loro tipo nomenclaturale era di un \"Carcharhinus brachyurus\". Pertanto oggi il nome \"C. lamiella\" non si considera sinonimo di \"C. obscurus\", quanto piuttosto di \"C. brachyurus\".\nEvoluzione.\nAnche se in genere \u00e8 difficile assegnare dei denti fossilizzati ad un Carcharhinus, nel caso dello squalo bruno il lavoro \u00e8 pi\u00f9 semplice, e la specie \u00e8 assai ben rappresentata dai fossili. Denti databili al Miocene (tra 23 e 5.3 milioni di anni fa) sono stati ritrovati presso le formazioni rocciose di Kendeace e Grand Bay a Carriacou, nelle Grenadine, presso la formazione Moghra in Egitto, presso la Contea di Polk (Florida) e forse anche sul Cerro La Cruz nel Venezuela settentrionale. Denti risalenti al Tardo Miocene e al Primo Pliocene (11.6-3.6 milioni di anni fa) sono abbondanti nella formazione Yorktown nel Pungo River, in Carolina del Nord e nella regione della Chesapeake Bay. Visto che questi denti sono leggermente diversi da quelli odierni, sono stati spesso erroneamente assegnati al \"Carcharhinus longimanus\". Inoltre alcuni denti sono stati ritrovati nelle vicinanze dei resti di due \"Mysticeti\" in North Carolina, uno conservato presso il Goose Creek Limestone relativo al tardo Pliocene (3.5 milioni di anni fa) ed un altro sepolto da fango relativo al Pleistocene-Olocene (circa 12000 anni da).\nFilogenia.\nNel 1982 Jack Garrick ha pubblicato uno studio filogenetico dei Carcharhini basato su criteri morfologici e decise di posizionare lo squalo bruno e lo squalo delle Galapagos nel \"gruppo obscurus\". Il gruppo conteneva squali grandi con denti triangolari ed una cresta tra le pinne dorsali, ed includeva il \"Carcharhinus altimus\", Il \"Carcharhinus perezi\", il \"Carcharhinus plumbeus\" ed il \"Carcharhinus longimanus\". Questa interpretazione fu sostenuta anche da Leonard Compagno nel suo studio fenetico del 1988, e da Gavin Naylor nello studio da lui condotto sugli allozimi nel 1992. Naylor fu in grado di risolvere i dubbi sulle interrelazioni presenti tra i Carcharhini dotati di cresta interdorsale, scoprendo che lo squalo bruno, quello delle Galapagos, lo squalo longimanus e la verdesca appartenevano al clade pi\u00f9 derivato del gruppo.\nAreale.\nL'areale di questo animale si estende su tutto il globo, anche se in maniera discontinua, nelle acque tropicali e temperate calde. Nell'Oceano Atlantico occidentale lo troviamo dal Massachusetts e dal Georges Bank sino al Brasile meridionale, incluse le Bahamas e Cuba. Nella parte orientale dello stesso oceano \u00e8 stato avvistato nel Mediterraneo centrale ed occidentale, presso le Canarie, Capo Verde, il Senegal, la Sierra Leone, e possibilmente altrove tra cui in Portogallo, Spagna, Marocco e presso Madera. Nell'Oceano Indiano, lo troviamo al largo di Sudafrica, Mozambico, e Madagascar, e sporadicamente anche nel Mare Arabico, nella Baia del Bengala e forse nel Mar Rosso. Nell'Oceano Pacifico infine lo troviamo in Giappone, Cina e Taiwan, Vietnam, Australia, e Nuova Caledonia ad Ovest e della California meridionale al Golfo di California presso Revillagigedo, e probabilmente sino al Cile settentrionale ad Est. Vi sono anche avvistamenti nell'Atlantico centrale nordorientale ed orientale e presso isole tropicali, ma questi sono probabilmente attribuibili allo squalo delle Galapagos.\nSi tratta di una specie fortemente migratoria, visto che sono stati segnalati degli spostamenti anche di 3800\u00a0km. In genere gli adulti si spostano per distanze maggiori rispetto ai giovani. Nei pressi del Nordamerica si spostano verso nord all'arrivo di calde temperature estive, e tornano verso l'equatore all'approssimarsi dell'inverno.. Al largo del Sudafrica giovani maschi e femmine con corpi pi\u00f9 lunghi di 0.9 metri si disperdono rispettivamente a sud ed a nord (la distinzione non \u00e8 naturalmente perfetta) a partire dal vivaio di KwaZulu-Natal. Si uniscono poi agli adulti nel corso degli anni seguendo delle rotte non identificate. In pi\u00f9 i giovani trascorrono primavera ed estate sotto costa e le altre stagioni al largo e quando superano lunghezze di 2.2 metri iniziano una migrazione sulla direttrice nord sud tra KwaZulu-Natal in inverno e la provincia del Capo Occidentale in estate. Gli squali di dimensioni superiori ai 2.8 metri migrano addirittura sino al sud del Mozambico. Al largo dell'Australia Occidentale, adulti e giovani migrano verso le coste in estate ed autunno, mentre i vivai al largo rimangono occupati dai nuovi nati.\nIn Italia \u00e8 stato segnalato nel Mar di Sardegna e nel canale di Sicilia.\nHabitat.\nPrediligono le acque che vanno dalla zona dei surfisti sino alla piattaforma continentale esterna ed alle acque oceaniche pi\u00f9 vicine. Il loro habitat costituisce una zona di transizione tra quelli delle specie costiere come il \"Carcharhinus plumbeus\", le specie pelagiche come il \"Carcharhinus falciformis\" ed il \"Carcharhinus longimanus\", quelle che vivono in acque profonde come il \"Carcharhinus altimus\" e le specie insulari come il \"Carcharhinus albimarginatus\" ed il \"Carcharhinus galapagensis\". Uno studio piuttosto approfondito condotto nel Golfo del Messico ha provato come questi animali trascorrano la maggior parte del tempo a profondit\u00e0 comprese tra 10 ed 80 metri, scendendo occasionalmente sino a 200 metri. Il record registrato \u00e8 di 400 metri di profondit\u00e0. Questi animali preferiscono temperature tra i 19 ed i 28 gradi centigradi ed evitano aree e bassa salinit\u00e0 come ad esempio gli estuari dei fiumi.\nAspetto.\nEssendo uno degli squali pi\u00f9 grossi del suo genere, raggiunge comunemente lunghezze di 3.2 metri e masse di 160\u2013180\u00a0kg. Il record appartiene ad esemplari di 4.2 metri e 347\u00a0kg. Le femmine crescono pi\u00f9 dei maschi. Il corpo \u00e8 snello ed allungato ed il muso \u00e8 fortemente arrotondato e non supera in lunghezza la larghezza della bocca. Le narici sono ricoperte da lembi di pelle facilmente riconoscibili. Gli occhi, circolari e di media grandezza, sono dotati di membrana nittitante. Ai lati della bocca sono presenti dei solchi non molto lunghi e all'interno troviamo 13-15 (in genere 14) file di denti su ciascun lato. I denti superiori sono larghi, triangolari, leggermente obliqui e grossolanamente dentellati, mentre quelli inferiori sono pi\u00f9 sottili e diritti, con dentellature pi\u00f9 sottili. Le cinque paia di fessure branchiali sono piuttosto lunghe.\nLe grandi pinne pettorali misurano all'incirca un quinto del corpo ed hanno una caratteristica forma a falce. La prima pinna dorsale \u00e8 di grandezza moderata ed anch'essa a falce, con un apice appuntito ed il mergine posteriore fortemente concavo. La sua origine giace al di sopra della punta delle pinne pettorali. La seconda dorsale \u00e8 molto pi\u00f9 piccola ed \u00e8 posizionata al di sopra della pinna anale. Una cresta interdorsale \u00e8 presente, anche se le sue dimensioni sono ridotte. La pinna caudale \u00e8 grande ed alta con un lobo inferiore molto sviluppato ed una tacca ventrale presso la punta del lobo superiore\n. I dentelli dermici sono a forma di diamante e molto vicini tra loro. Ciascuno di essi \u00e8 dotato di cinque creste orizzontali che diventano dei dentelli veri e propri presso il margine posteriore. La specie \u00e8 bronzea o bluastra sul dorso e bianca sul ventre. Su ciascun fianco vi \u00e8 una fascia pi\u00f9 chiara che corre dalle pinne pelviche al capo.. Le pinne, in particolare il lobo ventrale della caudale e la faccia inferiore delle ventrali si iscuriscono verso la punta. Ci\u00f2 si nota pi\u00f9 facilmente nei giovani.\nComportamento.\nDall'alto della sua posizione di superpredatore, posizionato quasi all'apice della rete trofica, questo squalo \u00e8 in linea di massima meno comune di altri che abitano il suo areale. Grandi numeri di esemplari possono comunque concentrarsi in determinate aree. Quando lontani dalle coste, come nella Corrente di Agulhas, spesso inseguono le navi che transitano presso di loro. Gli adulti non hanno predatori significativi, mentre i giovani vengono prevalentemente catturati da squali toro, squali tigre, squali dello Zambesi e grandi squali bianchi. Al largo di KwaZulu-Natal, l'utilizzo di reti da squalo ha ridotto il numero di questi predatori consentendo una crescita di esemplari giovani di squalo bruno. Un parassita noto \u00e8 il copepode \"Pandarus sinuatus\", che si attacca alla pelle.\nRiproduzione.\nCome le altre della famiglia, la specie \u00e8 vivipara: l'embrione si sviluppa inizialmente sostenuto da un tuorlo, la cui sacca si trasforma poi in placenta all'esaurimento del contenuto. L'accoppiamento avviene in primavera nell'Atlantico, mentre in altre regioni, come ad esempio il Sudafrica, esso non \u00e8 legato alle stagioni. Le femmine possono conservare nel loro glande nidamentale (organo che tra l'altro secerne i contenitori per le uova) grandi quantit\u00e0 di liquido seminale, proveniente anche da pi\u00f9 maschi, per mesi o anni. Questo adattamento \u00e8 legato alla natura nomadica della specie ed alla relativa scarsit\u00e0, che rende poco frequente l'incontro della coppia per la riproduzione.\nLe femmine partoriscono ogni tre anni dopo una gestazione che pu\u00f2 durare da 22 a 24 mesi ed una pausa di un anno tra una gravidanza e l'altra. In genere ad ogni parto nascono da 3 a 14 squaletti. la media della cucciolata \u00e8 pi\u00f9 grande nell'Atlantico sudorientale (da 6 a 14) che in quello occidentale (da 6 a 10). A differenza di quanto avviene per gli altri \"Carcharhini\" la dimensione della cucciolata e quella della madre non sono correlate. Il parto avviene in aree adibite a vivaio corrispondenti ad acque poco profonde, separate dagli habitat di giovani ed adulti. Alcuni di questi vivai sono al largo della Baja California, di KwaZulu-Natal, del New Jersey, della Carolina del Nord e dell'Australia sudoccidentale. I nuovi nati misurano da 0.7 ad 1 metro in lunghezza.\nAbbiamo a che fare con una delle specie di squalo caratterizzate dal tasso di crescita e di maturazione pi\u00f9 bassi. Nei primi 5 anni di vita la crescita media \u00e8 di 8\u201311\u00a0cm all'anno. La mortalit\u00e0 nei giovani \u00e8 piuttosto bassa, e stimata in un 27% al largo del Sudafrica. Attraverso il loro areale, i maschi maturano all'et\u00e0 di 17-22 anni corrispondenti ad una lunghezza di 2.3-2.4 metri, le femmine a 20-23 anni corrispondenti ad una lunghezza di 2.2-2.5 metri.\nLa durata della vita stimata tra i 40 ed i 50 anni.\nDieta.\nLa dieta di questi squali \u00e8 generalista ed include molte specie di pesci, invertebrati, e mammiferi marini appartenenti a tutti i livelli della clolnna d'acqua. Prede comuni sono i pesci pelagici come lo sgombro i Belonidae ed il tonno, pesci bentici come anguille e pleuronectiformi (sogliole ed altri), pesci del reef come barracuda e cernie, pesci cartilaginei come razze (in particolare Rajidae e Dasyatidae), piccoli squali (in particolare Squatina, Squalidae, Triakidae, e piccoli Carcharhinidae), nonch\u00e9 cefalopodi come piovre e calamari. Occasionalmente si nutrono anche di granchi, argoste, cirripedi stelle marine, Bryozoa ed in alcuni casi anche di carogne di mammiferi marini (in particolare carne di balena e talvolta anche dei delfini tursiopi) o di rifiuti dell'uomo.\nSe analizziamo la situazione nelle diverse zone dell'areale della specie scopriamo che nell'Atlantico nordoccidentale gli squali bruni si nutrono di pi\u00f9 di dieci famiglie di pesci ossei (tra i quali il \"Pomatomus saltatrix\" ed il \"Paralichthys dentatus\" sono particolarmente importanti) nonch\u00e9 di pesci cartilaginei (soprattutto razze ed i loro borsellini delle sirene), crostacei, molluschi e tartarughe marine.\nAl largo del Sudafrica invece, il 75% della dieta \u00e8 a base di pesci ossei, e si sa che questi squali attaccano anche i \"Tursiops truncatus\".\nI neonati ed i giovani si nutrano soprattutto di piccoli pesci da preda come sardine ed aringhe, ma anche di calamari. Con la crescita cresce l'importanza nella dieta di pesci ossei pi\u00f9 grandi, razze e piccoli squali. Per una caccia pi\u00f9 efficiente, i giovani tendono a riunirsi in gruppo. Il morso di uno squalo bruno possiede una forza di 590 Newton sulla punta del dente singolo, e questa quantit\u00e0 corrisponde alla pi\u00f9 grande mai registrata in uno squalo, anche se ci\u00f2 dimostra come la forza venga concentrata in una superficie ristretta come quella della punta del dente.\nInterazioni con l'uomo.\nPer via delle sue dimensioni relativamente grandi, e visto che tende a nuotare in acque poco profonde, questo animale pu\u00f2 essere potenzialmente pericoloso per l'uomo, anche se si sa assai poco riguardo al suo comportamento nei confronti degli esseri umani in ambiente subacqueo Al 2008 l'International Shark Attack File ha registrato sei attacchi da parte di questa specie, dei quali 3 non provocati ed uno letale. Sembra comunque che alcuni episodi avvenuti al largo delle Bermuda e di altri arcipelaghi siano stati erroneamente attribuiti allo squalo bruno, mentre dovrebbero essere responsabilit\u00e0 di squali delle Galapagos.\nLa specie \u00e8 una delle pi\u00f9 ricercate all'interno del commercio asiatico di pinne di squalo, visto che le sue pinne sono grandi e contengono un gran numero di bastoncelli ossei (ceratotrichia). In pi\u00f9 anche la carne viene venduta fresca surgelata o essiccata e salata o affumicata, la pelle viene trasformata in cuoio e l'olio del fegato viene processato per ottenerne vitamine. Gli squali bruni vengono regolarmente catturati da pescatori specializzati al largo del Nordamerica orientale, del Sudafrica orientale e dell'Australia sudoccidentale facendo ricorso a pescherecci multispecie e reti a strascico. La pesca in Australia inizi\u00f2 negli anni quaranta e si espansa sino agli anni settanta per raggiungere quantit\u00e0 di pescato comprese tra le 500 e le 600 tonnellate all'anno. La pesca ricorre a reti che catturano principalmente gli esemplari al di sotto dei 3 anni d'et\u00e0. Tra il 18 ed il 28% degli squali catturati \u00e8 al primo anno d'et\u00e0. Alcuni modelli demografici affermano che la pesca sia sostenibile, se si ipotizza che il tasso di mortalit\u00e0 per gli esemplari al di sopra dei 2 metri di lunghezza rimanga al di sotto del 4%.\nOltre ad essere preda di pescatori specializzati, spesso lo squalo bruno viene involontariamente catturato nelle reti di pescherecci rivolti a tonni e pesci spada e viene conservato per il valore delle sue pinne. Viene inoltre ricercato da pescatori sportivi. In modo particolare un gran numero di questi squali, per lo pi\u00f9 giovani, viene catturato da pescatori sportivi sudafricani ed australiani. Un tempo era una delle prede pi\u00f9 ambite dei tornei che si tengono in Florida, ma poi la popolazione \u00e8 collassata. Un'ulteriore fonte di mortalit\u00e0 \u00e8 rappresentata dalla reti da squalo che vengono posizionate in Sudafrica ed Australia per proteggere le spiagge ed i bagnanti. Tra il 1978 ed il 1999 una media di 256 squali bruni sono morti in questo modo al largo di KwaZulu-Natal.\nConservazione.\nL'International Union for Conservation of Nature (IUCN) ha assegnato alla specie l'etichetta di prossima alla minaccia nel mondo e vulnerabile nel Golfo del Messico e nel resto dell'America nordorientale. L'American Fisheries Society \u00e8 pervenuta a conclusioni analoghe per quanto riguarda l'Atlantico nordoccidentale. Il tasso riproduttivo molto basso espone la specie ai pericoli derivanti da una pesca sregolata. Negli USA orientali in particolare la popolazione viene pesantemente ridotta in seguito alla pesca. nel 2006 infatti il National Marine Fisheries Service (NMFS) degli USA ha dimostrato che la popolazione si \u00e8 ridotta di una quantit\u00e0 compresa tra il 15 ed il 20% a partire dagli anni 70. Nel 1997 la stessa organizzazione ha designato la specie \"Species of Concern\" (cio\u00e8 preoccupante). Ci\u00f2 significa che la specie desta preoccupazione, ma non vi sono elementi a sufficienza per inserirla nell'Endangered Species Act (ESA) (atto per le specie in pericolo) degli USA. Nel 1998 la pesca commerciale e ricreativa di questi squali \u00e8 stata proibita, ma ci\u00f2 non ha avuto gli effetti sperati visto che come detto gli squali bruni finiscono spesso vittima di barche destinate ad altri pesci. Sembra poi che nel 2003 circa 2000 di questi animali siano stati catturati per fini sportivi nonostante il bando. La Carolina del Nord ha istituito nel 2005 dei limiti spaziotemporali alle sue acque per limitare il fenomeno. Potrebbe diventare in futuro decisiva l'introduzione di un sistema chimico di reazione a catena polimerasi che permetter\u00e0 se la carne che si trova sui mercati appartenga a specie proibite o ad altre consentite, ma morfologicamente simili come il \"Carcharhinus plumbeus\"."}
{"id": "1208081", "revid": "30753", "url": "https://it.wikipedia.org/wiki?curid=1208081", "title": "Clothesline from Hell", "text": ""}
{"id": "1208082", "revid": "76069", "url": "https://it.wikipedia.org/wiki?curid=1208082", "title": "Diocesi di Hamilton in New Zealand", "text": ""}
{"id": "1208084", "revid": "293377", "url": "https://it.wikipedia.org/wiki?curid=1208084", "title": "Baltimore Comets", "text": "I Baltimore Comets fu una franchigia calcistica statunitense, con sede a Baltimora.\nStoria.\nLa franchigia nacque nel 1974 a Baltimora (Maryland) con il nome di Baltimore Comets. Fecero l'esordio nel campionato NASL quello stesso anno, arrivando secondi nell'East Division e perdendo ai quarti di finale. L'anno seguente la squadra non riusc\u00ec a qualificarsi ai play-off ed al termine della stagione si trasfer\u00ec a San Diego dove prese il nome di . \nIn entrambe le stagioni, la squadra fu allenata da Doug Millward."}
{"id": "1208085", "revid": "293377", "url": "https://it.wikipedia.org/wiki?curid=1208085", "title": "San Diego Jaws", "text": "I San Diego Jaws fu una franchigia calcistica statunitense, con sede a San Diego.\nStoria.\nLa franchigia dei si trasfer\u00ec a San Diego nel 1976 per dare origine ai San Diego Jaws. Nella North American Soccer League 1976, sotto la guida tecnica di Derek Trevis, concluse la Southern Division della Pacific Conference all'ultimo posto.\nAl termine della stagione i proprietari della franchigia decisero di spostare la squadra a Las Vegas per dare origine ai Las Vegas Quicksilvers."}
{"id": "1208087", "revid": "1409228", "url": "https://it.wikipedia.org/wiki?curid=1208087", "title": "Las Vegas Quicksilvers", "text": "I Las Vegas Quicksilvers furono una franchigia calcistica statunitense, con sede a Las Vegas.\nStoria.\nLa franchigia dei si trasfer\u00ec a Las Vegas nel 1976 per dare origine ai Las Vegas Quicksilvers. Nella North American Soccer League 1977, sotto la guida tecnica di Derek Travis, concluse la Southern Division della Pacific Conference all'ultimo posto. I proprietari della franchigia al termine della stagione decisero di riportare la squadra a San Diego, dando origine ai ."}
{"id": "1208088", "revid": "18323", "url": "https://it.wikipedia.org/wiki?curid=1208088", "title": "Ocs", "text": ""}
{"id": "1208097", "revid": "1048993", "url": "https://it.wikipedia.org/wiki?curid=1208097", "title": "Don Francks", "text": "Biografia.\nDon Francks ha vissuto nella Columbia Britannica sin da piccolo. Nel 1955, trasferitosi a Toronto, ha interpretato la sua prima parte come attore in \"The Willow Pattern Plate\", ruolo che lo convinse a intraprendere la carriera cinematografica. Fece esperienza e acquis\u00ec notoriet\u00e0 a Broadway mentre lavorava anche come cantante alla \"Lorraine McAllister\" radio. Il suo primo approccio televisivo arriv\u00f2 nel 1954 interpretando vari ruoli in show e drammi, scrivendo documentari tra Toronto e Montr\u00e9al. Nel 1957 suon\u00f2 anche con \"Patti Lewis\" alla radio \"Country Club\" in Toronto.\nNel 1962 Don Francks form\u00f2 un trio \"jazz\", con \"Henstridge\" e il chitarrista \"Lenny Breau\", con il quale lavor\u00f2 in diversi night club tra New York e Toronto. Don Francks rimase poi a New York interpretando anche un paio di ruoli in due musical: \"Kelly\" 1965 e \"Flipside\" 1968. Il suo primo ruolo da protagonista fu nella serie tv \"Codice Jericho\" della NBC nel 1966 e successivamente nel film \"Sulle ali dell'arcobaleno\" nel 1968. Dopo un periodo di pausa, durante la quale Don Francks visse nel \"Saskatchewan\" occidentale in una riserva chiamata \"Red Pheasant Reserve\", circa verso la met\u00e0 degli anni settanta, Don Francks riprese la sua carriera in Canada con diverse apparizioni musicali in vari club e teatri.\nTorn\u00f2 nel 1977 a Toronto ed interpret\u00f2 ancora un \"musical\" \"Mandragola\" e prosegu\u00ec con diversi ruoli televisivi e radiofonici per la CBC e nella sua carriera cinematografica. Don Francks, vincitore di due \"Awards\" come miglior attore tra il 1980-1981 per i film tv \"Drying up the streers\" e \"The Phoenix Team\", \u00e8 ricordato per il ruolo di \"Walter\" nella serie tv Nikita, e per il suo ruolo nella serie tv ' ed inoltre per i ruoli interpretati in diversi film come \"Veloci di mestiere\", \"My bloody Valentine\", \"Married to it\", \"Johnny Mnemonic\", ', \"Wild Wild West\", \"Organizzazione U.N.C.L.E.\", e \"My name is Tanino\". Don Francks ha lavorato nel film \"Lie with me\" 2005. Residente a Toronto assieme alla moglie Lili, con cui ebbe un figlio musicista e attore e una figlia doppiatrice, Don Franck \u00e8 morto di cancro ai polmoni il 3 aprile 2016, a 84 anni."}
{"id": "1208103", "revid": "486946", "url": "https://it.wikipedia.org/wiki?curid=1208103", "title": "Crippler Crossface", "text": ""}
{"id": "1208104", "revid": "84604", "url": "https://it.wikipedia.org/wiki?curid=1208104", "title": "Huttese", "text": ""}
{"id": "1208105", "revid": "1862310", "url": "https://it.wikipedia.org/wiki?curid=1208105", "title": "Kivi\u00f5li", "text": "Kivi\u00f5li era un comune urbano industriale dell'Estonia nord-orientale, nella contea di Ida-Virumaa, con una popolazione di 6.606 abitanti. Nel 2017 comune \u00e8 stato inglobato (insieme a Sonda) nel comune di L\u00fcganuse. La citt\u00e0 si trova sulla strada Tallinn - Narva, a 142 km di distanza dalla capitale.\nL'attivit\u00e0 principale \u00e8 l'estrazione e la lavorazione dello scisto bituminoso, la quale ha dato il nome alla stessa cittadina (in estone significa \"roccia olio\"). La citt\u00e0 \u00e8 divisa in due distretti: K\u00fcttej\u00f5u and Varinurme.\nStoria.\nL'insediamento venne costituito nel 1922 quando la \"joint-stock company\" \"Eesti Kivi\u00f5li\" venne fondata ed inizi\u00f2 lo sviluppo dello sfruttamento della riserva di ardesia combustibile. Il processo si fece intenso tramite l'utilizzo della ferrovia. La fabbrica di cellulosa di Tallinn, le centrali energetiche di Tallinn e P\u00fcssi, fattore di vino e cremerie erano rifornite con il minerale. Lo sviluppo industriale port\u00f2 a Kivi\u00f5li il conseguimento del titolo di citt\u00e0 nel 1946.\nLa met\u00e0 della popolazione sono immigrati dell'epoca sovietica, prevalentemente russi.\nAmbiente.\nLa citt\u00e0 presenta i contrasti tipici dell'economia sovietica: agli ampi spazi verdi, si alternano le emissioni dell'impianto industriale contiguo alla centro abitato. I blocchi residenziali sono intervallati da giardini pubblici, i quali si inseriscono i due grandi colline di cenere, di propriet\u00e0 comunale.\nSi tratta delle montagne di cenere pi\u00f9 alte in Estonia (173 metri sul livello del mare, circa 120 metri dalla base della montagna). Colossali mucchi di cenere che sono il risultato dei processi industriali di estrazione e trasformazione dello scisto bituminoso."}
{"id": "1208109", "revid": "12458", "url": "https://it.wikipedia.org/wiki?curid=1208109", "title": "Striscia La Notizia", "text": ""}
{"id": "1208111", "revid": "196390", "url": "https://it.wikipedia.org/wiki?curid=1208111", "title": "Scorpion Deathlock", "text": ""}
{"id": "1208115", "revid": "287204", "url": "https://it.wikipedia.org/wiki?curid=1208115", "title": "Il fantoccio", "text": "Il fantoccio (\"El pelele\") \u00e8 un dipinto a olio su tela (267x160 cm) del pittore spagnolo Francisco Goya, realizzato nel 1792 e conservato al museo del Prado di Madrid.\nDescrizione.\nL'opera, destinata al \"despacho\" (ufficio) del re Carlo IV, venne commissionata a Goya dal medesimo sovrano l'11 febbraio 1789, il quale avrebbe poi specificato il 20 aprile 1790 che i temi dei propri arazzi dovevano essere \u00abcampestres y alegres\u00bb. Questa prepotente ed improvvisa committenza \u00e8 ben esemplificativa di come il nuovo regnante era ben lungi dallo stabilire con Goya un affiatamento simile a quello che lo stesso pittore aveva raggiunto con Carlo III, il quale qualche anno prima gli aveva commissionato la preparazione di alcuni arazzi per la camera da letto degli infanti del Pardo. Goya, d'altronde, avrebbe procrastinato la nuova committenza sino al maggio 1791, mese in cui inizi\u00f2 effettivamente a dedicarsi alla stesura del \"Fantoccio\", per poi concluderla l'anno successivo.\n\"Il fantoccio\" raffigura quattro ragazze che si stanno svagando in campagna, mantenendo un lenzuolo per i suoi lembi e facendo balzare ripetutamente un pupazzo di stoffa: si trattava, effettivamente, di un passatempo desunto dalla tradizione carnevalesca spagnola e assai diffuso nell'aristocrazia del tempo. L'opera, probabilmente tratta da un'incisione del romanzo seicentesco \"Vida y bechos del p\u00edcaro Guzm\u00e1n de Alfarache\", potrebbe alludere satiricamente alla Fortuna, o forse nascondere un'allegoria delle donne che si burlavano degli uomini trattandoli alla stregua di fantocci; quest'ultima lettura allegorica \u00e8 avallata dalla presenza di numerosi \"Capricci\" che denunciano apertamente questo tema, raffigurando giovani fanciulle che, istigate da sedicenti mezzane, spennano dei polli con il volto da uomo.\nMalgrado l'apparente aspetto di levit\u00e0 aggraziata, inoltre, \"Il fantoccio\" lascia apertamente affiorare quel cinismo che poi esploder\u00e0 nelle agghiaccianti ed estreme soluzioni della maturit\u00e0 di Goya. Il volto inespressivo e disossato del pupazzo, infatti, assilla l'osservatore con un intenso senso di insicurezza, inquietudine, ben distante dalla briosa contentezza che invece trasmette alle quattro fanciulle ridenti (\u00abfresche streghe\u00bb, osserva Jean Starobinski)."}
{"id": "1208119", "revid": "124532160", "url": "https://it.wikipedia.org/wiki?curid=1208119", "title": "La lampada del diavolo", "text": "La lampada del diavolo (\"La l\u00e1mpara del Diablo\") \u00e8 un dipinto a olio su tela (42x32 cm) del pittore spagnolo Francisco Goya, realizzato nel 1797-1798 e conservato alla National Gallery di Londra.\nStoria.\nVi \u00e8 una fonte letteraria specifica per questo dipinto che va rintracciata nell\"'El Hechizado por fuerza\" (in italiano \"L'esorcizzato per forza\"), dramma di Antonio de Zamora che al tempo di Goya godeva di una grandissima popolarit\u00e0. Nella sua opera Zamora narra le sfortunate vicende di Don Claudio, sacerdote credulone e codardo, in occasione delle sue nozze con donna Lucia. Degli amici buontemponi avrebbero fatto credere a don Claudio di essere caduto vittima di un potente maleficio, in ragione del quale egli avrebbe continuato a vivere solo se la candela nella sua camera da letto non si fosse mai spenta.\nGoya era un pittore notoriamente avverso alle follie delle superstizioni popolari, fatto che doveva essere evidentemente gradito ai duchi di Osuna, suoi affezionati committenti, per i quali nel 1798 realizz\u00f2 una serie di \u00abstregonerie\u00bb per la loro casa di campagna, l'Alameda [Pioppeto], frequentata da numerosi nobili locali. Tra le varie opere eseguite per gli Osuna figura proprio \"La lampada del diavolo\", dipinto caratterizzato da una grammatica figurativa spiccatamente demoniaca che, tuttavia, non era frutto di un impulso visionario, bens\u00ec prendeva le mosse dal pensiero dei filosofi tardo-illuministi (quali erano i frequentatori dell'Alameda), pienamente in grado di afferrare le citazioni ed i doppi sensi proposti dal dipinto. Dal 1896 l'opera \u00e8 esposta nella National Gallery di Londra, nella sala n. 38.\nDescrizione.\nIl personaggio raffigurato nel dipinto \u00e8 ovviamente Don Claudio, la cui vita - come abbiamo gi\u00e0 detto - dipende dal continuo bruciare della fiammella, sorretta dal diavolo. Il sacerdote, lacerato dal terrore e dalla follia e ammantato in un abito nero, azzarda un passo e si appresta a versare l'olio nella lampada del diavolo, cos\u00ec da evitare che si spenga. La lucerna \u00e8 sorretta dal demonio che, in un inchino riverente ed animalesco, non aspetta altro che trascinare don Claudio negli abissi infernali.\n\"La lampada del diavolo\" \u00e8 un'opera permeata da una profonda sensazione di inquietudine, accresciuta dal perpetuo pulsare della fiammella, dallo sguardo atterrito ed alienato di Don Claudio e dalla macabra danza dei cavalli sullo sfondo che, ergendosi sulle zampe posteriori, vogliono probabilmente alludere all'ignoranza e alla zotichezza umana. In primo piano, infine, \u00e8 appena accennato il frammento di un libro che, disponendosi obliquamente rispetto alla scena (ricorda in tal senso una lapide sbieca), ne accresce il ritmo nevrotizzante. Vi troviamo vergate le parole \u00abLAM / DESCO\u00bb, ovvero le prime lettere di \"lampara descomunal\" [lucerna mostruosa], in riferimento alla formula pronunciata da don Claudio mentre alimenta la lampada del diavolo."}
{"id": "1208124", "revid": "899609", "url": "https://it.wikipedia.org/wiki?curid=1208124", "title": "Odolfo di Stavoren", "text": "Biografia.\nNato nel Brabante, si rec\u00f2 a Utrecht, alle dipendenze di san Federico di Utrecht, e fu mandato a evangelizzare le popolazioni frisone, con grande successo. Fond\u00f2 il monastero agostiniano di Stavoren. Mor\u00ec a Utrecht nell'865 circa, e i suoi resti furono portati a Staveren.\nCulto.\nParte delle sue reliquie furono rubate da pirati, nel 1034. Il vescovo \u00c6lfward di Londra intercett\u00f2 i pirati, li convert\u00ec e si fece consegnare le reliquie, che furono poi sepolte nell'abbazia di Evesham. Anni dopo, la regina Edith, moglie di Edoardo il Confessore, chiese parte delle reliquie di sant'Odolfo per la sua collezione: quando i monaci aprirono il reliquiario, divenne cieca e riacquist\u00f2 la vista solo quando la reliquia torn\u00f2 al suo posto. \nLa festa di sant'Odolfo ricorre il 12 giugno."}
{"id": "1208127", "revid": "1605525", "url": "https://it.wikipedia.org/wiki?curid=1208127", "title": "Avere e non avere", "text": "Avere e non avere (\"To Have and Have Not\") \u00e8 un romanzo dello scrittore statunitense Ernest Hemingway pubblicato a New York dall'editore Scribner's nel 1937.\nIl libro \u00e8 composto da tre racconti scritti in periodi differenti la cui unit\u00e0 consiste nella presenza dello stesso personaggio, Harry Morgan, e dall'ambiente che \u00e8 quello delle isole Key, ultimo luogo della Florida, distante pochi chilometri da Cuba.\nLa realt\u00e0 sociale che viene descritta \u00e8 quella delle ingiustizie e delle sofferenze che devono subire coloro che \"non hanno\".\nTrama.\nParte prima - Harry Morgan - Primavera.\nSiamo a L'Avana ed \u00e8 mattino presto quando Harry Morgan, il protagonista, viene avvicinato in un locale da tre giovani cubani che gli offrono mille dollari per essere condotti clandestinamente negli Stati Uniti. Harry, nonostante l'insistenza dei tre, rifiuta ma, appena fuori, una macchina si ferma davanti al bar e ne escono un uomo negro e un uomo bianco che indossa un soprabito armati di mitra che sparano all'improvviso uccidendo i tre cubani. Harry, che \u00e8 riuscito a mettersi al riparo, quando tutto \u00e8 finito si reca al porto dove lo attende un americano in vacanza, Johnson, che ha affittato la sua barca per andare a pescare. Fanno parte dell'equipaggio anche l'ubriacone Eddy (il secondo di Morgan) e 'il negro', che ha il compito di preparare le esche.\nCon il vento favorevole e le birre nella stiva l'imbarcazione si reca al largo dove ci sono i pescespada che attendono i pescatori. Un pescespada abbocca all'amo ma Johnson non sa pescare e non segue i consigli di Morgan cos\u00ec il pesce riesce a sfuggire.\nMentre stanno ritornando a riva un altro pescespada di grosse dimensioni abbocca e Morgan dice all'americano di seguire tutte le regole e di non farselo scappare. Ma Johnson, che vuole fare a modo suo, viene sbalzato dalla forza del pesce che quasi lo trascina in acqua mentre tutto l'equipaggiamento da pesca finisce nel mare.\nMalgrado Morgan insista con Johnson per farsi pagare subito i giorni del noleggio della barca e l'attrezzatura distrutta, l'americano parte senza pagare lasciando il povero Morgan disperato e nelle condizioni di doversi trovare un modo, anche illecito, come quello del contrabbando, per rifarsi.\nL'amico Frankie gli presenta Mr Sing un cinese che gli offre per milleduecento dollari un lavoro molto sporco, quello della immigrazione clandestina. Si tratta di far sbarcare un gruppo di cinesi negli Stati Uniti, anche se Mr Sing fa capire a Morgan che l'importante \u00e8 che avvenga l'imbarco e che poi pu\u00f2 lasciare i cinesi dove vuole.\nAvviene l'imbarco ed Eddy, che Morgan credeva di aver lasciato a terra per non avere un testimone, si fa trovare sulla barca. Quando tutti i cinesi sono imbarcati e chiusi nella stiva Morgan \u00e8 costretto ad uccidere Mr Sing perch\u00e9 non possa in seguito testimoniare e dopo un'ora di tragitto Morgan, malgrado le loro proteste, li fa sbarcare.\nA questo punto egli si dirige veramente verso gli Stati Uniti e, malgrado avesse pensato di uccidere anche Eddy, lo risparmia perch\u00e9 pensa che, ubriacone com'\u00e8, qualunque cosa egli raccontasse nessuno gli crederebbe.\nParte seconda - Harry Morgan - Autunno.\nMorgan, insieme a Wesley, ha fatto una spedizione di contrabbando di liquori e sono stati feriti ma finalmente possono ancorare la barca e cercare di far scomparire il pericoloso carico. Intanto, all'imboccatura del canale, si vede comparire la barca del vecchio capitano Willie che sta portando due turisti a pesca e nel passare accanto a quella di Morgan gli fa un cenno d'intesa.Morgan comprende che il capitano ha capito la situazione e che ritornando al porto senza dubbio avvertir\u00e0 qualcuno.Ma anche i due turisti hanno visto la barca e i buchi delle pallottole e uno dei due turisti, Frederick Harrison, che \u00e8 una persona influente del governo, ordina al capitano Willie di tornare indietro ed egli, malgrado faccia resistenza, viene obbligato a ritornare. Ma quando Harrison vuole che il capitano accosti la barca per salirvi, Willie riesce ad allontanarsi e consiglia Morgan di far sparire il carico al pi\u00f9 presto cos\u00ec il danno maggiore sar\u00e0 solamente il sequestro della barca.Morgan pensa che il capitano sia un brav'uomo. \nParte terza - Harry Morgan - Inverno.\nIl turista di Washington ha denunciato Morgan e ha testimoniato di aver visto gettare le bottiglie nel mare ed ora egli si ritrova, senza un braccio a senza la barca che \u00e8 stata sequestrata, a trascorrere il tempo al bar di Freddy.I discorsi nel locale sono sempre gli stessi: le leggi che in America diventano sempre pi\u00f9 severe, la disoccupazione che incalza e gli stipendi miseri di chi lavora.\nUn giorno entra nel bar l'avvocato Simmons, uomo che vive di espedienti e intrallazzi e propone a Morgan di trasportare clandestinamente tre rivoluzionari cubani che vogliono ritornare nell'isola.Morgan, che ha assoluto bisogno di denaro accetta e pensa di rubare durante la notte, quando non c'\u00e8 sorveglianza, la sua barca e assume come marinaio Albert. Insieme si recano all'appuntamento presso la casa dell'avvocato dove ci sono i tre cubani e prendono accordi.Morgan intuisce che c'\u00e8 sotto qualcosa di molto losco e pensa che dovr\u00e0 stare molto attento.\nLa sera seguente Albert e Morgan riescono a recuperare la barca e, dopo averla nascosta in un canale vanno a casa. Alla mattina, con grande fatica, riescono a riempire i serbatoi con le damigiane di benzina ma nel frattempo i doganieri ritrovano l'imbarcazione.\nL'avvocato dice che i cubani vogliono assolutamente partire e che \u00e8 necessario procurarsi un'altra barca. Morgan decide di usare la barca di Freddy che sa essere un amico e disposto a rischiare ma vuole fare il viaggio da solo per non metterlo in pericolo.\nMorgan ritorna a casa per salutare la moglie Marie, prende un fucile che nasconde sotto il sedile della macchina e se ne va mentre Marie lo segue con lo sguardo e non pu\u00f2 fare a meno di piangere. \nNel bar di Freddy ci sono dei turisti americani, due uomini e una donna che rimane attirata dalla figura di Morgan, ma Morgan taglia corto e si apparta con Freddy e l'avvocato che con i tre cubani sta progettando di rapinare la banca prima di partire. Quando Harry esce entra Richard Gordon, uno scrittore, che si unisce ai turisti, tutti rappresentanti di quella parte ricca dell'isola che si ritrovano intorno alla bella Mrs Bradley, detta la signora dell'isola.\nMentre Harry si prepara per la traversata, Albert lo supplica di imbarcarlo perch\u00e9 \u00e8 disoccupato e i soldi mancano. Harry decide di portarlo con s\u00e9 ma in quel momento si sentono degli spari e i tre cubani arrivano di corsa. Albert, che non sapeva nulla del piano, non vuole farli salire sulla barca e uno di loro gli spara e lo uccide come avevano ucciso l'avvocato in banca. Il cubano pi\u00f9 giovane si giustifica con Morgan dicendo che uccidere fa parte della rivoluzione, che Cuba va liberata perch\u00e9 \u00e8 ormai in mano ai militari che fanno morire di fame la povera gente.\nMorgan intanto cerca di attuare il piano che ha in mente e, dopo aver offerto ai cubani il rum da bere, propone di buttare il cadavere di Albert a mare cos\u00ec, insieme ad Albert, riesce a gettare anche il mitragliatore dei cubani. Poi attende che essi siano ubriachi e, preso il mitra che aveva nascosto, spara prima al ragazzo e lo uccide e poi agli altri due; ma uno di loro riesce a colpire a sua volta Morgan al ventre prima di morire.\nMorgan sta morendo mentre la barca va alla deriva e il mattino seguente, a Key West, giunge la notizia che la barca di Freddy Wallace, la \"Queen Conck\", sta rientrando, rimorchiata dalla guardia costiera, con i suoi morti.\nHarry \u00e8 ancora vivo e al capitano e al secondo chini su di lui dice a fatica le sue ultime parole:\nHarry viene portato all'ospedale, dove cercano di salvarlo con un'operazione, ma muore sotto i ferri.\nAdattamenti cinematografici.\nDal romanzo sono stati tratti tre film."}
{"id": "1208131", "revid": "26751", "url": "https://it.wikipedia.org/wiki?curid=1208131", "title": "Squalo bruno", "text": ""}
{"id": "1208133", "revid": "188116", "url": "https://it.wikipedia.org/wiki?curid=1208133", "title": "Servizio sanitario del Lazio", "text": "Il servizio sanitario del Lazio \u00e8 il servizio sanitario regionale della Regione Lazio.\nComprende dodici \"ASL\" e sei aziende ospedaliere; ciascuna delle ASL \u00e8 a sua volta suddivisa in distretti.\nAccorpamento delle ASL.\nCon effetto dal 1\u00ba gennaio 2016 le ASL di Roma sono state riorganizzate ed accorpate (Decreto Commissariale 30 dicembre 2015).\nIl provvedimento ha comportato:"}
{"id": "1208138", "revid": "124147727", "url": "https://it.wikipedia.org/wiki?curid=1208138", "title": "Believe in Me (Duff McKagan)", "text": "Believe in Me \u00e8 il primo album da solista di Duff McKagan, bassista dei Guns N' Roses, pubblicato nel 1993. McKagan pubblic\u00f2 questo album in occasione della sua uscita dall'alcolismo.\nIl brano \"Believe in Me\" venne pubblicato come singolo; questo conteneva altri due brani non contenuti nell'album: \"Bambi\" (cover di Prince) e \"Cracked Actor\" (cover di David Bowie)."}
{"id": "1208143", "revid": "1543377", "url": "https://it.wikipedia.org/wiki?curid=1208143", "title": "Mohsen Kadivar", "text": "Sposatosi nel 1981, ha quattro figli.\nStudi e carriera accademica.\nCompletati gli studi primari e secondari a Shiraz in Iran, Mohsen Kadivar \u00e8 stato ammesso a frequentare i corsi di ingegneria elettronica presso l'Universit\u00e0 di Shiraz nel 1977. In quegli anni cominci\u00f2 ad interessarsi anche di politica che gli cost\u00f2 un arresto nel maggio 1978. Assecondando le sue aspirazioni, nel 1980 cambi\u00f2 corsi di studi entrando nel Seminario sempre di Shiraz. L'anno dopo si trasfer\u00ec a Qom per specializzarsi nella fiqh ed in filosofia e fu allievo anche dell'Ayatollah Hossein-Ali Montazeri. Si diplom\u00f2 prima in ijtihad nel 1997 e poi, nel 1999, consegu\u00ec anche il PhD in filosofia e teologia islamica presso Universit\u00e0 Tarbiat Modares di Tehran.\nKadivar inizi\u00f2, quindi, la sua attivit\u00e0 di insegnante prima presso il seminario di Qom (fiqh e filosofia islamica) e poi presso le Universit\u00e0 Imam Sadegh, Universit\u00e0 Mofid e Universit\u00e0 Shahid Beheshti (filosofia e teologia islamiche). Oggi \u00e8 presso il dipartimento di filosofia dell'Universit\u00e0 Tarbiat Modares.\nKadivar collabora frequentemente con diversi quotidiani iraniani (ha all'attivo circa 100 articoli) ed ha pubblicato dodici libri tra cui \"Teorie dello stato nella fiqh sciita\", tradotto anche in arabo. \u00c8 anche un importante critico della Repubblica islamica iraniana e per questo ha scontato una condanna a 18 mesi presso la prigione Evin di Tehran. Rilasciato il 17 luglio 2000, continua ad impegnarsi in vari movimenti riformatori iraniani.\nLavori di ricerca e contributi.\nDei nove libri pubblicati da Kadivar, quattro trattano di teologia politica e tre di questi sono ordinati in una trilogia:\nLa teoria dello stato nella giurisprudenza sciita.\nIn \"La teoria dello stato nella giurisprudenza sciita\" (Nazarrieh haye Doulat dar Figh'h e Shi'eh) Mohsen Kadivar individua un'ampia gamma di opinioni religiose riguardo ai diversi tipi di governo auspicabili o permessi dalla teologia sciita. Ciascuno di questi \u00e8 introdotto o avvalorato richiamando le opinioni pi\u00f9 autorevoli della giurisprudenza sciita.\nIl significato di questa suddivisione nel contesto politico iraniano contemporaneo \u00e8 molto importante: la teologia politica shiita, che i religiosi al governo presentano come monolitica, come un obelisco su cui sono incisi i segni del mandato assoluto del giureconsulto \"Velayat e Motlaghe ye Faghih\", diventa un attraente prisma nelle mani esperte di Kadivar, ammettendo non meno di nove forme di governo distinte, tutte suggerite e sostenute dai pi\u00f9 illustri studiosi e testi religiosi.\nDopo aver segnalato una intera gamma di autorevoli possibilit\u00e0 per la societ\u00e0 islamica, Kadivar lancia la sua critica della tesi pi\u00f9 assolutista tra queste: la teologia dell'Ayatollah Khomeini.\nGoverno per mandato.\n\"Governo per mandato\" (\"Hokumat e Vela'i\"), il secondo volume della serie di ben 432p, Kadivar lo considera preminente nella trilogia oltre che il pi\u00f9 accademico che abbia mai scritto.\nIl libro contiene un attacco frontale e sicuro alla tesi del \"Velayat e Motlagheh ye Faghih\" di Khomeini, custodito gelosamente nella Costituzione della Repubblica islamica iraniana.\nIl lavoro si sviluppa in due fasi:\nGoverno per nomina.\nIl \"Governo per momina\" (Hokoumat e Entesabi) \u00e8 il terzo volume della trilogia ed affronta le conseguenze politiche, il disappunto ed il disincanto che un governo basato sul mandato divino ha comportato."}
{"id": "1208145", "revid": "4252", "url": "https://it.wikipedia.org/wiki?curid=1208145", "title": "Marja'", "text": ""}
{"id": "1208148", "revid": "1833487", "url": "https://it.wikipedia.org/wiki?curid=1208148", "title": "Mohammad Mojtahed Shabestari", "text": "Carriera accademica.\nNegli anni sessanta e settanta, nello spirito dello sciismo politico, Shabestari era molto vicino alle posizioni di intellettuali religiosi come Jalal Al-e Ahmad e Ali Shariati e religiosi impegnati in politica come Morteza Motahhari.\nNel 1970 Shabestari divenne direttore del \"Centro islamico sciita\" nella Moschea \"Imam Ali\" di Amburgo, posto successivamente occupato anche dal futuro presidente iraniano Mohammad Khatami.\nNegli anni trascorsi ad Amburgo Shabestari si impegn\u00f2 nel dialogo tra Islam e Cristianesimo ed allarg\u00f2 l'influenza della moschea aprendola a tutti i musulmani.\nAppreso il tedesco, fu anche in grado di coltivare i suoi studi sulla filosofia occidentale e la teologia cristiana, in particolar modo quella protestante.\nStudi\u00f2, cos\u00ec, scritti di teologi quali Paul Tillich, Karl Barth e Karl Rahner come pure di filosofi quali Immanuel Kant, Wilhelm Dilthey e Hans-Georg Gadamer.\nDal 1985 Shabestari \u00e8 titolare della cattedra di filosofia islamica all'Universit\u00e0 di Tehran, dove insegna anche religione e teologia comparata. Organizza, inoltre, regolarmente conferenze internazionali sul tema del dialogo tra musulmani e cristiani.\nA partire dai primi anni novanta ha pubblicato numerosi articoli su quotidiani e periodici di stampo liberale, discutendo sulla necessit\u00e0 di un approccio alla religione nuovo e pi\u00f9 critico.\nIdee e contributi.\nSebbene il contributo originale di Shabestari all'ermeneutica (la branca della teologia che si occupa dell'interpretazione dei testi sacri) sia piuttosto modesto, molto importante \u00e8, invece, in considerazione della notoriet\u00e0, credito ed autorevolezza di cui gode, l'appoggio dato all'idea di una conoscenza religiosa come in continua trasformazione (in opposizione alla logica interpretativa letterale delle scritture da sempre maggioritaria nell'Islam) e la necessit\u00e0 di complementarla con fonti extra-religiose.\nNella visione di Shabestari ci\u00f2 che \u00e8 essenziale ed eterno sono i valori fondamentali dell'Islam e non come questi siano stati formulati o realizzati concretamente in un particolare periodo storico, inclusi i tempi di Maometto dai pi\u00f9 presa acriticamente a riferimento:\nIn particolare, Shabestari condivide l'idea che si debba distinguere tra valori religiosi \"eterni\" e gli fatti e le applicazioni contingenti. Questo per\u00f2 richiede un tipo di conoscenza che non \u00e8, di per s\u00e9, compatibile con la legge islamica (Figh'h) e ne stigmatizza il mancato sviluppo nella societ\u00e0 islamica. Sottolinea, inoltre, la natura limitata della conoscenza religiosa in generale e della giurisprudenza religiosa in particolare. \nShabestari suggerisce anche che \u00e8 stata la provvidenza divina a separare i valori religiosi dalle realt\u00e0 secolari e nel suo libro \"Naghdi Bar Ghera'at e Rasmi az Din\" (Una critica alla interpretazione ufficiale della religione, dicembre 2000) giudica l'assolutismo religioso come ermeneuticamente semplicistico e realisticamente impraticabile.\nSi erge anche a difensore delle idee moderne di individualismo, democrazia e diritti umani, sebbene nelle fonti islamiche non si trovi nessun riferimento al riguardo . Shabestari risolve questo problema osservando che la ragione umana evolve nel tempo e sviluppa sempre nuovi concetti (com'\u00e8 successo nello specifico per la democrazia ed i diritti umani) che perci\u00f2 non possono essere ritrovati nel Corano o nella Sunna, senza per questo contraddire in alcun modo la verit\u00e0 divina ivi rivelata.\nPartendo dalla ermeneutica moderna, infine, Shabestari giunge alla conclusione che l'uomo non possa mai conoscere la verit\u00e0 assoluta di Dio ."}
{"id": "1208150", "revid": "287204", "url": "https://it.wikipedia.org/wiki?curid=1208150", "title": "Extra Half Brite", "text": "LExtra Half-Brite, sigla EHB, \u00e8 una modalit\u00e0 video dei primi modelli di computer Amiga grazie alla quale \u00e8 possibile visualizzare immagini a 64 colori.\nCaratteristiche.\nNonostante il chipset originale dei primi modelli di Amiga, denominato OCS (\"Original Chip Set\"), possa usare 6 bitplane (6 bit per pixel) per le immagini, quindi generare fino a 26=64 colori, ha solo 32 registri per la selezione dei colori della tavolozza, riducendo quindi della met\u00e0 il numero di tonalit\u00e0 visualizzabili. Per aggirare questo limite i progettisti hanno creato la nuova modalit\u00e0 Extra Half-Brite in cui i restanti 32 colori sono generati dimezzando la luminosit\u00e0 di quelli della tavolozza principale: per fare ci\u00f2 i primi 5 bit indicizzano uno dei 32 colori della tavolozza mentre il sesto, se acceso (impostato ad 1), indica al chip grafico di dimezzarne la luminosit\u00e0. Il limite hardware dei 32 colori su schermo \u00e8 stato risolto con l'introduzione del chipset AGA. Alcuni dei primi esemplari dell'Amiga 1000 venduti negli Stati Uniti non disponevano del modo video EHB..\nQui sotto la stessa immagine \u00e8 visualizzata in modalit\u00e0 standard a 32 colori ed in modalit\u00e0 EHB a 64 colori:\nUtilizzo.\nCon la modalit\u00e0 EHB era s\u00ec possibile avere 64 colori simultaneamente presenti sullo schermo ma met\u00e0 di questi erano fissi e non selezionabili dall'utente, dato che erano solo la versione con luminosit\u00e0 ridotta di quelli della tavolozza principale. Nonostante questo limite, con un'attenta scelta dei colori principali l'EHB permetteva comunque di ottenere tavolozze molto complete dato che combinando le versioni con luminosit\u00e0 normale con quelle con luminosit\u00e0 dimezzata si potevano avere numerose tonalit\u00e0 di uno stesso colore: un esempio di questo uso fu il programma di disegno grafico Deluxe Paint, dove le 3 tonalit\u00e0 principali di un colore unite alle corrispondenti tonalit\u00e0 a luminosit\u00e0 dimezzata offrivano in tutto 6 tonalit\u00e0 per colore. Nei videogiochi la modalit\u00e0 EHB fu utilizzata prevalentemente per la resa delle ombreggiature dato che l'uso del 6\u00b0 bit dimezzava la luminosit\u00e0 di qualunque colore della tavolozza, offrendo una versione pi\u00f9 scura (\"in ombra\") del colore originale. Malgrado ci\u00f2, la modalit\u00e0 EHB non fu molto utilizzata perch\u00e9 il suo uso aumentava il carico di lavoro sull'unit\u00e0 Blitter di Amiga (dovendo gestire 6 bit per pixel invece di 5) ed il guadagno offerto in termini di resa cromatica era sproporzionato rispetto al maggior numero di calcoli richiesti. L'EHB fu perci\u00f2 usato principalmente in immagini statiche, ad esempio quelle che comparivano durante il caricamento dei vari livelli: il videogioco \"Agony\" \u00e8 uno dei pi\u00f9 noti esempi di questo uso dell'EHB."}
{"id": "1208152", "revid": "15756", "url": "https://it.wikipedia.org/wiki?curid=1208152", "title": "Risoluzione 1481 del Consiglio d'Europa", "text": "La risoluzione 1481 dell'Assemblea parlamentare del Consiglio d'Europa approvata il 25 gennaio 2006 durante la sua sessione invernale, richiama l'attenzione\nTesto.\nL'Assemblea Parlamentare del Consiglio d'Europa, nel documento \"Sulla necessit\u00e0 di una condanna internazionale dei crimini dei regimi del totalitarismo comunista\" (risoluzione 1481 del 25 gennaio 2006) dichiara che \"la pubblica consapevolezza dei crimini commessi dai regimi totalitari comunisti \u00e8 molto scarsa. Partiti comunisti sono legali e attivi in alcuni paesi, anche se in alcuni casi non hanno preso le distanze dai crimini commessi dai regimi totalitari comunisti in passato\" e che \"l'Assemblea \u00e8 convinta che la consapevolezza della storia sia una delle precondizioni per evitare simili crimini in futuro. Inoltre, il giudizio morale e la condanna dei crimini commessi svolge un importante ruolo nell'educazione delle giovani generazioni. La chiara posizione della comunit\u00e0 internazionale sul passato pu\u00f2 essere di riferimento per le sue azioni future\".\nDopo aver ricordato (comma 1) la sua precedente: \"risoluzione 1096 (1996) sulle misure da adottare per smantellare l'eredit\u00e0 dei sistemi del totalitarismo comunista\", in questa nuova risoluzione l'Assemblea parlamentare condanna, in particolare, (comma 2) \"le violazioni di massa dei diritti umani commesse dai regimi del totalitarismo comunista ed esprime solidariet\u00e0, comprensione e riconoscimento verso le vittime di tali crimini\". Vi si afferma anche che queste violazioni \"comprendevano assassinii ed esecuzioni individuali e collettive, la morte nei campi di concentramento, la morte per privazioni, le deportazioni, la tortura, i campi di lavoro e altre forme di terrore fisico di massa.\"\nStigmatizza, inoltre, che (comma 5) \"la caduta di tutti i regimi del totalitarismo comunista nell'Europa centro-orientale non \u00e8 stata seguita, in tutti i casi, da un'indagine internazionale sui crimini da loro commessi. Inoltre, gli autori di questi crimini non sono stati portati in giudizio dalla comunit\u00e0 internazionale, come successe per i terribili crimini commessi dal nazional-socialismo (nazismo)\". \"Di conseguenza, c'\u00e8 una scarsa presa di coscienza pubblica sui crimini del totalitarismo comunista\".\nInfine, dopo aver ricordato (comma 11) di aver pieno titolo a dibattere l'argomento perch\u00e9 tutti i paesi europei ex-comunisti (ad eccezione della Bielorussia) fanno ormai parte del Consiglio d'Europa, conclude con:\nDiscussione e approvazione.\nLa bozza ha avuto come estensore principale G\u00f6ran Lindblad (parlamentare svedese e membro della commissione Affari esteri del Consiglio d'Europa) che, insieme ai suoi collaboratori, ha effettuato audizioni:\nRisultato delle votazioni.\nIl 25 gennaio 2006, a Strasburgo, l'Assemblea Parlamentare del Consiglio d'Europa, con 99 s\u00ec e 42 no (e 12 astenuti - dei 153 presenti) ha approvato la risoluzione."}
{"id": "1208162", "revid": "110157", "url": "https://it.wikipedia.org/wiki?curid=1208162", "title": "Arcidiocesi di Suva", "text": "Larcidiocesi di Suva (in latino: \"Archidioecesis Suvana\") \u00e8 una sede metropolitana della Chiesa cattolica nelle Figi. Nel 2017 contava 63.762 battezzati su 869.458 abitanti. \u00c8 retta dall'arcivescovo Peter Loy Chong.\nTerritorio.\nL'arcidiocesi comprende l'intero arcipelago delle Isole Figi.\nSede arcivescovile \u00e8 la citt\u00e0 di Suva, dove si trova la cattedrale del Sacro Cuore.\nIl territorio si estende su 18.274\u00a0km\u00b2 ed \u00e8 suddiviso in 35 parrocchie.\nProvincia ecclesiastica.\nInoltre sono aggregate alla provincia ecclesiastica di Suva anche la diocesi di Tonga, immediatamente soggetta alla Santa Sede, e la missione sui iuris di Funafuti (Tuvalu).\nStoria.\nL'arcipelago delle isole Figi fu evangelizzato dai padri Maristi.\nLa prefettura apostolica delle Isole Figi fu eretta il 27 marzo 1863, ricavandone il territorio dal vicariato apostolico dell'Oceania centrale (oggi diocesi di Tonga).\nIl 10 maggio 1887 la prefettura apostolica fu elevata a vicariato apostolico con il breve \"Cum divina favente\" di papa Leone XIII.\nIl 21 giugno 1966 in forza della bolla \"Prophetarum voces\" di papa Paolo VI il vicariato apostolico \u00e8 stato elevato al rango di arcidiocesi metropolitana e ha assunto la denominazione attuale.\nNel novembre del 1986 l'arcidiocesi ha ricevuto la visita pastorale di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 869.458 persone contava 63.762 battezzati, corrispondenti al 7,3% del totale."}
{"id": "1208178", "revid": "76069", "url": "https://it.wikipedia.org/wiki?curid=1208178", "title": "Diocesi di Tarawa and Nauru", "text": ""}
{"id": "1208182", "revid": "125098982", "url": "https://it.wikipedia.org/wiki?curid=1208182", "title": "Xiphactinus audax", "text": "Lo Xiphactinus audax (dal latino e greco \"raggi a spada\") era un enorme pesce predatore di 6 metri che viveva nell'antico mare che copriva la maggior parte degli USA e del Canada nel tardo Cretaceo. Probabilmente assomigliava ad un'enorme aringa munita di denti affilatissimi. Questo animale poteva a sua volta essere preda dei Mosasauri e del \"Cretoxyrhina\", squalo simile all'odierno squalo bianco.\nNon sono mai stati trovati fossili appartenenti ad individui giovani eccetto il frammento di una mascella lunga circa 25 cm.\nUn rapido declino.\nIl genere si estinse durante il corso del cretaceo, cio\u00e8 quando il mare Nord Americano si chiuse e piano piano si prosciug\u00f2.\nNella cultura di massa.\nLo \"Xiphactinus\" appare in Mostri del mare, in Viaggio al centro della Terra 3D e in Avventura Nella Preistoria - I Mostri Marini.\n\u00c8 uno dei pesci giocabili nel videogioco Feed and grow fish"}
{"id": "1208184", "revid": "304077", "url": "https://it.wikipedia.org/wiki?curid=1208184", "title": "Studio monitor", "text": ""}
{"id": "1208187", "revid": "76069", "url": "https://it.wikipedia.org/wiki?curid=1208187", "title": "Diocesi di Wallis et Futuna", "text": ""}
{"id": "1208189", "revid": "1752268", "url": "https://it.wikipedia.org/wiki?curid=1208189", "title": "Marshmallow", "text": "I marshmallow (termine inglese; in italiano toffolette o cotone dolce) sono dei cilindretti di zucchero, forma evoluta di un dolce ricavato in origine dalla pianta \"Althaea officinalis\" e consumati principalmente negli Stati Uniti. Sono di solito di colore bianco e morbidi al tatto.\nNome.\nIl nome deriva dal fatto che i \"marshmallow\" venivano in origine preparati da petunia dell\"'Althaea officinalis\" (volgarmente chiamata \"marshmallow\"), una malvacea.\nConsumo.\nI \"marshmallow\" possono essere preparati secondo una variet\u00e0 di modi: i pi\u00f9 noti sono la cottura sul fuoco per essere mangiati da soli (di tradizione anglosassone, e richiamata in molti libri e film), o inseriti tra due biscotti Graham insieme a un pezzo di cioccolata formando cos\u00ec lo \"s'more\".\nI \"marshmallow\" si prestano anche come ingrediente di dolci pi\u00f9 elaborati, come per esempio una torta (\"marshmallow pie\").\nStoria.\nNel ventesimo secolo i \"marshmallow\" sono stati diffusi negli Stati Uniti grazie a un nuovo processo di fabbricazione inventato da Alex Doumak negli anni cinquanta. Qualche forma dei \"marshmallow\" gi\u00e0 esisteva nel 2000 a.C. presso gli Egizi. Nel XIX secolo i \"marshmallow\" erano popolari in Francia, dunque i francesi hanno iniziato a cercare di fabbricarli in modo pi\u00f9 efficace: intorno al 1850, invece di fare il dolce sbattendo a mano il succo estratto dalla radice della pianta di altea, li hanno fatti con gelatina di grano; comunque il procedimento era ancora molto lungo. Quindi Doumak ha inventato il processo utilizzato oggigiorno, in cui gli ingredienti del \"marshmallow\" vengono estrusi e poi tagliati e impacchettati. Dopo l'invenzione di Doumak, il \"marshmallow\" \u00e8 diventato estremamente popolare.\nI marshmallow nei media.\nIn una puntata de \"I Robinson\" la piccola Rudy chiede alla madre se pu\u00f2 mettere i marshmallow nella cioccolata. Per\u00f2 essendo un telefilm anni 80, il termine viene tradotto con \"meringhe\"\nNel film \"My girl\" (\"Pap\u00e0 ho trovato un amico\") il piccolo Thomas J. chiede all'amica Vada come pensa che sia il paradiso e Vada dice che il paradiso \u00e8 un posto dove \"Non si fa altro che andare a cavallo e mangiare marshmallow\""}
{"id": "1208191", "revid": "767487", "url": "https://it.wikipedia.org/wiki?curid=1208191", "title": "Solido di rotazione", "text": "In matematica, e in particolare in geometria, un solido di rotazione o di rivoluzione \u00e8 la figura ottenuta ruotando attorno ad un asse formula_1 una regione piana formula_2, sul cui piano giace l'asse stesso.\nAd esempio, il toro \u00e8 ottenuto dalla rotazione di un cerchio attorno ad un asse esterno al cerchio medesimo.\nSolidi ottenuti dalla rotazione di trapezoidi.\nLa figura piana che ruota \u00e8 spesso un trapezoide con la base sull'asse. La sfera ad esempio \u00e8 il solido di rotazione del semicerchio intorno al diametro; il cilindro \u00e8 generato dal rettangolo.\nIn questo caso il solido \u00e8 delimitato da una superficie laterale ottenuta ruotando una curva attorno all'asse (superficie di rotazione), ed eventualmente da due basi circolari perpendicolari a tale asse.\nDefinizione come luogo di punti.\nA meno di rotazioni dello spazio tridimensionale, l'asse si pu\u00f2 considerare coincidente con formula_3 in modo da poter esprimere il solido in coordinate cilindriche:\ndove formula_5 e formula_6 sono due valori reali con formula_7 \u00e8 il raggio del cilindro di asse formula_3 e la funzione formula_9 \u00e8 una funzione non negativa e continua, il cui grafico \u00e8 la curva della definizione che giace sul piano formula_10.\nVolume e superficie.\nIl volume formula_11 del solido formula_12 si pu\u00f2 ottenere idealmente \"tagliandolo\" in dischi di spessore \"infinitesimo\" formula_13 lungo l'asse formula_3 (teorema di Fubini). Il disco corrispondente a formula_3 ha volume uguale all'area del cerchio di raggio formula_16 moltiplicata per lo spessore formula_13. Quindi sommando i vari contributi infinitesimi formula_13 (ovvero integrando) si ha \nLa superficie \u00e8 invece data da: \nSe il solido \u00e8 dato da\ncio\u00e8 la figura da ruotare \u00e8 compresa tra due funzioni non negative, allora il volume \u00e8\nIl volume del solido, se ottenuto tramite rotazione rispetto all'asse formula_23, con formula_24, si pu\u00f2 calcolare pensandolo come la somma delle superfici laterali dei cilindri di asse formula_23, raggio formula_3 e altezza formula_16. Quindi sommando rispetto a formula_13 (cio\u00e8 integrando), si ha:\nNel caso la figura da ruotare sia compresa tra due funzioni, allora si ha:"}
{"id": "1208194", "revid": "73322", "url": "https://it.wikipedia.org/wiki?curid=1208194", "title": "Solido di rivoluzione", "text": ""}
{"id": "1208198", "revid": "59976", "url": "https://it.wikipedia.org/wiki?curid=1208198", "title": "Blackberry", "text": ""}
{"id": "1208200", "revid": "1543377", "url": "https://it.wikipedia.org/wiki?curid=1208200", "title": "Stabilimento chimico di Pieve Vergonte", "text": "Lo stabilimento chimico di Pieve Vergonte nacque negli anni tra il 1915 e il 1920 nell'allora comune di Rumianca (divenuto nel 1928, insieme a Fomarco, l'attuale Pieve Vergonte), e aveva due linee di produzione: cloro-soda e acido solforico con forni di arrostimento di pirite.\nStoria.\nLa produzione.\nLa crescita e l'importanza dello stabilimento avvenne di fatto nel dopoguerra quando, oltre alle precedenti, furono aggiunte nuove linee di produzione: cloro-soda con celle Krebbs, oleum, acido clorosolforico, ammoniaca sintetica da cracking di metano, solfuro di carbonio, cloralio, DDT, acido ossalico, acido formico, fertilizzanti a base di N-P-K, mono e diclorobenzeni, solfato ammonico e tetracloruro di carbonio.\nA partire dagli anni sessanta ci fu una parziale riconversione delle linee di produzione che fece cessare, nel 1965, la produzione del solfuro di carbonio e, nel 1972, quella dell'acido formico e l'arrostimento della pirite. Negli anni successivi venne fermata la produzione di ammoniaca, di acido ossalico e solfato ammonico (1975), dei fertilizzanti (1976) e del tetracloruro di carbonio (1990); nel 1974 \u00e8 inoltre cessata la lavorazione del cloro-soda per mezzo delle celle Krebbs.\nVennero per\u00f2 aggiunti nuovi impianti e nuove linee di produzione per sostituire le precedenti: impianto elettrolisi con celle De Nora ad amalgama e nuovo impianto mono e diclorobenzene (1961), forno a zolfo per acido solforico (1972), mono e diclorotolueni (1985), termocombustore (1993) e abbattitore Sox (1994).\nLe varie propriet\u00e0.\nQuando lo stabilimento venne fondato era di propriet\u00e0 della societ\u00e0 Chimica dott. Vitale, che incentr\u00f2 le produzioni sul cloro; dal 1920 al 1924 la gestione del sito pass\u00f2 poi alla SNIA, che svilupp\u00f2 la produzione di clorurati organici. Nel 1924 alla SNIA subentr\u00f2 poi la societ\u00e0 Chimico Mineraria Rumianca, divenuta Rumianca S.p.A. nel 1941. Nel 1967 la Rumianca venne quindi assorbita dalla SIR e nacque il gruppo SIR-Rumianca.\nA seguito della crisi irreversibile del gruppo, che dette poi luogo ad una lunga serie di cause giudiziarie, il legislatore decise, con la , il passaggio di propriet\u00e0 al gruppo ENI in data 9 dicembre 1981; il 1\u00ba aprile 1982 l'ENI trasfer\u00ec le attivit\u00e0 industriali alla societ\u00e0 Anic la quale, in data 1\u00ba giugno 1983 confer\u00ec lo stabilimento alla societ\u00e0 EniChimica Secondaria S.p.A. (che dal 1981 gestiva le societ\u00e0 del gruppo Anic specializzate nella chimica secondaria e fine). Successivamente, in data 20 settembre 1984, EniChimica Secondaria S.p.A. confer\u00ec tutte le attivit\u00e0 del settore alla neonata EniChem Sintesi S.p.A. che, il 29 luglio 1987, venne definitivamente denominata EniChem Synthesis S.p.A..\nL'inquinamento da DDT e la cessione a Tessenderlo Italia.\nNei primi mesi del 1996 una rilevazione fatta dal Laboratorio Cantonale di Lugano (Svizzera) sulle acque del Lago Maggiore denunci\u00f2 un'allarmante presenza di DDT nei pesci del bacino; venne quindi messa gravemente in discussione la produzione di tale sostanza che, insieme ad altre rifiuti di scarto come il mercurio, venivano scaricate nel torrente Marmazza, dove poi finivano nel fiume Toce e quindi nel lago. Cos\u00ec l'11 giugno 1996 le autorit\u00e0 italiane effettuarono anch'esse analisi sui pesci, trovando una contaminazione che superava i limiti di legge; per questo la pesca e il consumo di pesce locale fu vietato in tutto il bacino del lago Maggiore.\nIl 17 giugno 1996 il Ministero dell'Ambiente blocc\u00f2 provvisoriamente lo scarico idrico dell'impianto DDT, e ordinava la rimozione e smaltimento dei rifiuti giacenti, comprese le ceneri di pirite, la messa in sicurezza dei siti di immagazzinamento, il monitoraggio delle acque superficiali e sotterranee, del suolo e del sottosuolo. Furono quindi istituite due commissioni di analisi che portarono alla chiusura definitiva dell'impianto di produzione del DDT in data 17 aprile 1997.\nLa sospensione della produzione del DDT port\u00f2, il 30 giugno 1997, alla conseguente chiusura delle linee produttive del cloralio (intermedio per la sintesi del DDT) e dell'acido clorosolforico. Il 1\u00ba gennaio 1997 la nuova linea produttiva era gi\u00e0 cos\u00ec costituita: linea cloro-soda (cloro, soda caustica, ipoclorito di sodio, idrogeno), linea acido solforico (acido solforico, oleum, bisolfito sodico), linea cloroaromatici (clorobenzene, diclorobenzeni, clorotoluene, diclorotolueni).\nA seguito poi del piano di ristrutturazione presentato dall'EniChem nel 1991 che prevedeva, tra i vari punti, l'uscit\u00e0 dal settore della chimica secondaria e fine, il 1\u00ba luglio 1997 gli impianti produttivi sono passati dall'EniChem alla societ\u00e0 belga Tessenderlo Italia Srl. Attualmente, dell'intero stabilimento originario, \u00e8 attiva solo una parte, gestita appunto dalla Tessenderlo ma i terreni, come quelli dell'area rimanente dismessa, sono tuttora di propriet\u00e0 dell'EniChem.\nLa situazione attuale.\nDopo lo scandalo del DDT lo stabilimento ha perso l'importanza che aveva in passato; nel corso degli anni la societ\u00e0 Tessenderlo Italia ha soppresso diverse linee di produzione.\nNel mese di novembre del 2007, dopo la presentazione in estate di un piano industriale assai poco convincente, la propriet\u00e0 ha reso noto un contatto con un'azienda chimica veneta che sarebbe interessata, come partner, a produrre nello stabilimento acido cloridrico e chimici primari per la conceria, poi in futuro anche la conversione delle celle elettrolitiche da mercurio a membrana e anche la possibilit\u00e0 di produzione di energia elettrica per circa 8 MW usando il sistema delle fuel-cells con utilizzo dell'idrogeno prodotto dall'elettrolisi. Attualmente si sta studiando dove posizionare i macchinari per queste nuove produzioni; il punto pi\u00f9 indicato \u00e8 quello dell'area dove in passato si produceva il DDT che \u00e8 per\u00f2 sotto bonifica da parte della Syndial. I lavori termineranno fra un anno e mezzo circa.\nAltro punto indicato \u00e8 quello dell'attuale area cloro-soda per cui Tessenderlo, in estate, aveva annunciato la chiusura per il 20 dicembre 2007; sempre in novembre per\u00f2, Tessenderlo ha invece ribadito la possibilit\u00e0 di continuare con queste produzioni. La conferma \u00e8 stata data nel mese di maggio 2008 quando, con la presentazione del nuovo piano industriale per il triennio 2008/2011, Tessenderlo ha annunciato l'intenzione di mantenere l'impianto cloro-soda e di potenziare quello per la produzione di clorotolueni; verr\u00e0 invece chiuso, per motivi di competitivit\u00e0, l'impianto per la produzione di clorobenzeni, attivo dal lontano 1961.\nAl 2016 Syndial ha dichiarato che le attivit\u00e0 di bonifica dei 37 ettari di sua competenza richiederanno circa 14 anni (2014-2028), per un totale di 400 milioni di euro, di cui 90 gi\u00e0 affrontati e 160 da qui a fine cantiere a cui si aggiungono 150 milioni per le spese di esercizio.\nNel frattempo, l'impianto contiguo Tessenderlo \u00e8 ancora in esercizio, sotto l'egida di Hydrochem, impiegando 200 persone, indotto incluso, per il quale, entro il 2018, \u00e8 previsto un processo di adeguamento alle Migliori Tecnologie Disponibili.\nL'inquinamento del sito.\nOltre all'inquinamento da DDT (sopra citato), l'area dello stabilimento \u00e8 inquinata in maniera assai grave per la grande attivit\u00e0 lavorativa della fabbrica degli ultimi 100 anni. In modo particolare il terreno e le falde acquifere limitrofe risultato pesantemente contaminate da mercurio, arsenico, cloroderivati e altre sostanze.\nNel 1998 la legge 426 inser\u00ec lo stabilimento di Pieve Vergonte fra le 16 aree ad elevato rischio ambientale prevedendo lavori di bonifica del sito. Oltre a Pieve Vergonte, la legge prevedeva la bonifica dei siti industriali di Porto Marghera, Cengio, Napoli orientale, Gela e Priolo, Manfredonia, Brindisi, Taranto, Piombino, Massa e Carrara, Casale Monferrato, litorale domizio-flegreo e Agro Aversano, Pitelli (La Spezia) e Balangero.\nLa Syndial (ex EniChem) ha garantito la bonifica della zona ma il tutto procede a rilento, anche per la grande quantit\u00e0 di lavoro da fare. Nel 2001 \u00e8 stato costruito un depuratore (gestito da Syndial) a fianco degli impianti in modo da depurare le acque presenti nella falda sotterranea, estratte da pozzi interni; con questo sbarramento idraulico le acque inquinate dalle terre soprastanti, contaminate dalle sostanze sopra citate, dovrebbero defluire pulite nel Toce e quindi nel Lago Maggiore.\nFonti.\nScheda ENI sul sito di Pieve Vergonte\nCollegamenti esterni.\nUn ricordo personale sullo stabilimento Rumianca\nUna tesi di laurea molto approfondita sulla storia dello stabilimento"}
{"id": "1208207", "revid": "76485", "url": "https://it.wikipedia.org/wiki?curid=1208207", "title": "Emesi", "text": ""}
{"id": "1208214", "revid": "44638", "url": "https://it.wikipedia.org/wiki?curid=1208214", "title": "Punta (calcio)", "text": ""}
{"id": "1208215", "revid": "767487", "url": "https://it.wikipedia.org/wiki?curid=1208215", "title": "Amilcare Ferretti", "text": "Carriera.\nCalciatore.\nVest\u00ec le maglie di Catania, Fiorentina e Torino in Serie A per complessive 121 presenze e 17 reti in massima serie, e di , Catania e in Serie B, per complessive 115 presenze e 4 reti fra i cadetti. Con la Fiorentina gioc\u00f2 la finale di Coppa delle Coppe 1961-1962.\nAllenatore.\nNegli anni ottanta segu\u00ec Luigi Radice al Bologna e al Milan; allen\u00f2 poi il Torino Primavera, per il quale fu anche osservatore, diresse le giovanili della e, in due occasioni, la prima squadra dell'Alessandria, societ\u00e0 per la quale ha svolto negli ultimi anni la funzione di responsabile del settore giovanile."}
{"id": "1208221", "revid": "88740", "url": "https://it.wikipedia.org/wiki?curid=1208221", "title": "Antonietta Giacomelli", "text": "Biografia.\nFiglia di Angelo, patriota risorgimentale ed imprenditore, e di Maria Rosmini, che era cugina del celebre filosofo Antonio, a seguito di intervenute difficolt\u00e0 finanziarie Antonietta fu costretta a trasferirsi con la famiglia, nel 1893, a Roma. In precedenza, per\u00f2, aveva gi\u00e0 dato alle stampe \"Lungo la via\", un libro che pi\u00f9 tardi avrebbe ottenuto una certa risonanza, tanto da essere pi\u00f9 volte ristampato (conter\u00e0, infatti, otto edizioni al 1923). Stessa sorte tocc\u00f2, di fatto, alla sua seconda opera, dal titolo \"Sulla Breccia\" (1894), che, nel giro di quindici anni dalla pubblicazione, registr\u00f2 sei edizioni. I suoi volumi furono letti soprattutto nei circoli cattolico-liberali, come ha spiegato Benedetto Croce fra i \"saggi critici\" della \"Letteratura della nuova Italia\", in particolare per la bont\u00e0 e gli alti sentimenti che li caratterizzavano.\nMa i suoi scritti offrivano anche contenuti pedagogici innovatori, in parte sottesi all'emancipazione femminile. La Giacomelli, durante la sua permanenza nella capitale, aveva del resto partecipato all'organizzazione dell'Unione per il bene, un'associazione composita che metteva insieme, sotto un comune progetto di pratica attiva della carit\u00e0 rivolta ai meno abbienti, persone di professioni cristiane diverse. Redattrice del mensile \u00abOra presente\u00bb, organo dell'unione, di essa divenne presto un punto di riferimento (anche quando, lasciata Roma, si spost\u00f2 a Venezia e poi ancora, dal 1902, a Treviso), promuovendo numerose iniziative, fra le quali la creazione di periodici, emblematiche di un nuovo protagonismo femminile. In tal senso, nel periodo precedente ad un altro trasferimento, questa volta a Rovereto, dove visse dal 1909 al 1914, partecip\u00f2 al primo congresso di \"Attivit\u00e0 pratica femminile\" che si svolse a Milano nel mese di maggio 1908. Qui propose una relazione sul rapporto donna-famiglia in cui sanciva, da una parte, la necessit\u00e0 di fornire alle giovani anche un'educazione sessuale, rigettando, dall'altra parte, l'istruzione impartita nei collegi femminili, in quanto sostanzialmente finalizzata ad un ruolo di sottomissione all'uomo.\nQuesti aspetti non potevano passare, e non passarono, inosservati, tanto che la gerarchia ecclesiastica, anche attraverso le colonne della prestigiosa \"Civilt\u00e0 Cattolica\", non solo polemizz\u00f2 con i princ\u00ecpi espressi dalla letterata trevigiana, ma mise anche all\u2019indice alcune sue pubblicazioni, fra le quali la cosiddetta \"trilogia romantica\" (composta dai volumi \"Lungo la via\", \"Sulla Breccia\" e \"A raccolta\") e i suoi volumi di preghiere e rituali di stampo evangelico-cristiano che, riuniti sotto il titolo \"Adveniat regnum tuum\", erano usciti anonimi nel 1912, al pari peraltro di quelle dello storico Paul Sabatier, con il quale era in corrispondenza, cos\u00ec come lo era con Antonio Fogazzaro.\nAllo scoppio della prima guerra mondiale si trasfer\u00ec a Milano, dove si prodig\u00f2 come crocerossina nell'ospedale di Porta Vigentina, per poi ritornare, alla fine del conflitto bellico, a Rovereto. Qui fond\u00f2, con successo, la locale sezione dell'Unione Nazionale Giovani Esploratrici Italiane, dando peraltro vita anche alla rivista mensile \"\u00abSii Preparata\u00bb\", organo ufficiale della stessa unione. Successivamente fond\u00f2 anche un'altra sezione scout, di formazione cattolica, cio\u00e8 le Guide, ad Asolo. Mor\u00ec a 92 anni."}
{"id": "1208224", "revid": "89688", "url": "https://it.wikipedia.org/wiki?curid=1208224", "title": "Mamoru Nagano", "text": "Biografia.\nDopo la laurea presso l'Universit\u00e0 Takushoku di Kyoto fa il suo debutto professionale nel mondo dell'animazione alla Sunrise nel 1984, lavorando con Yoshiyuki Tomino al mecha design della serie \"J\u016bsenki L-Gaim\", e l'anno seguente a quello della serie \"Mobile Suit Z Gundam\". Sempre nel 1985 crea il suo primo manga, \"Fool for the City\", edito sulla rivista Newtype, e nel 1986 inizia a pubblicare la sua opera pi\u00f9 importante, \"The Five Star Stories\", ancora in corso di pubblicazione. Fonda inoltre l'azienda Toyspress, la quale gestisce i diritti di merchandise e di pubblicazione internazionale della maggior parte dei suoi lavori.\nFra i lavori successivi di Nagano ci sono il manga \"Brain Powerd\", del cui adattamento animato ha curato il mecha design, e il \"design work\" della trilogia cinematografica di \"Z Gundam\" (\"A New Translation\"). Dal 2012 viene proiettato nelle sale cinematografiche giapponesi, a intervalli irregolari e solo su richiesta del pubblico, il film d'animazione \"Gothicmade\", realizzato dallo studio d'animazione Automatic Flowers da lui presieduto e per il quale si \u00e8 occupato di produzione, regia, sceneggiatura, character e mecha design.\nStile.\nArtista eclettico e raffinato, oltre ai manga e all'animazione Mamoru Nagano spazia in vari campi, dalla musica alla moda.\nIl lavoro di Nagano \u00e8 stato decisamente innovativo nel campo del mecha design, in particolare del design di robot per via del suo stile molto personale e caratterizzato da linee curve, cuspidi, arti lunghi e sottili e placche metalliche che fuoriescono dalle armature come parti di un endoscheletro. Emblematici sono i robot di \"The Five Star Stories\", sia la prima generazione chiamata \"Mortar Headds\" sia la seconda chiamata \"Gothicmade\" a seguito del retcon stabilito dal film omonimo, i \"Grandchild\" e i \"Brain Powerd\" dell'omonima serie, cos\u00ec come il \"Quebeley\" e lo \"Hyaku-shiki\" in \"Z Gundam\"."}
{"id": "1208225", "revid": "767487", "url": "https://it.wikipedia.org/wiki?curid=1208225", "title": "Blagoje Marjanovi\u0107", "text": "Carriera.\nGiocatore.\nCon la Nazionale jugoslava ha preso parte alle Olimpiadi di Amsterdam nel 1928 ed ai Mondiali di calcio in Uruguay nel 1930: nella rassegna iridata si distinse segnando una rete nelle tre partite disputate e risultando uno dei giocatori con la maggiore personalit\u00e0. In quel periodo era tesserato per il , squadra in cui rimase per due decenni. Legher\u00e0 il suo nome anche a quello della Dinamo Pan\u010devo, che gli dedicher\u00e0 un monumento fuori dallo stadio.Fu la prima stella del calcio jugoslavo, nonch\u00e9 il primo calciatore professionista nello stato balcanico (assieme a Tirnari\u0107).\nAllenatore.\nNel campionato 1956-1957 sostitu\u00ec Fioravante Baldi sulla panchina del Torino e a sua volta fu rimpiazzato dallo stesso Baldi l'anno dopo. Nel 1958-59 inizi\u00f2 la stagione al Catania, ma venne rimpiazzato da Carmelo Di Bella."}
{"id": "1208226", "revid": "161374", "url": "https://it.wikipedia.org/wiki?curid=1208226", "title": "Blagoje Marianovic", "text": ""}
{"id": "1208231", "revid": "339392", "url": "https://it.wikipedia.org/wiki?curid=1208231", "title": "Metallo di transizione", "text": ""}
{"id": "1208241", "revid": "330019", "url": "https://it.wikipedia.org/wiki?curid=1208241", "title": "Erentrude di Salisburgo", "text": "Biografia.\nLe notizie sulla vita di Erentrude sono scarse. Nacque da genitori di famiglia nobile a Worms, antica citt\u00e0 sulle rive del Reno, forse intorno all'anno 660.\nSi fece monaca secondo la formazione monastica irlandese-insulare della regola di San Colombano prima dell'anno 696, quando segu\u00ec (o raggiunse) lo zio Ruperto, che era stato nominato vescovo e si occupava del territorio in cui successivamente sarebbe nata la citt\u00e0 di Salisburgo.\nNel 714 Ruperto fond\u00f2 l'abbazia di Nonnberg, dedicata alla Madonna, su una collina vicina al fiume Salzach, non lontano dalla citt\u00e0 romana di \"Juvanum\". Si tratta del pi\u00f9 antico monastero femminile di tutta l'area di lingua tedesca, inizialmente riservato (fino al 1451) a suore di famiglia nobile.\nL'abitato che s'andava formando ai piedi della collina sar\u00e0 indicato per la prima volta con il nome di Salisburgo quarant'anni pi\u00f9 tardi. Oggi l'abbazia di Nonnberg \u00e8 all'interno della citt\u00e0.\nErentrude fu la prima badessa del monastero fondato da Ruperto. Conserv\u00f2 tale carica fino alla morte, che la raggiunse appena quattro anni dopo, nel 718.\nCulto.\nErentrude \u00e8 sepolta nella cripta della chiesa abbaziale di Nonnberg.\nViene ricordata dalla Chiesa Cattolica il 30 giugno.\n\u00c8 anche patrona secondaria di Salisburgo."}
{"id": "1208243", "revid": "1776051", "url": "https://it.wikipedia.org/wiki?curid=1208243", "title": "Bertrando di Le Mans", "text": "Biografia.\nFu educato e ordinato sacerdote a Parigi da San Germano. Lavor\u00f2 presso la scuola della Cattedrale di Parigi e fu arcidiacono della citt\u00e0. Fu vescovo di Le Mans nel 587, dove fond\u00f2 un monastero, un ospedale e una chiesa. Era noto per le sue qualit\u00e0 di eccellente vignaiolo. Fu mandato in esilio dopo una disputa politica e fu reinsediato dal re Clotario II nel 605. Mor\u00ec il 30 giugno 623 di morte naturale, giorno in cui ricorre la sua memoria.\nDal Martirologio Romano: \"A Le Mans nel territorio della Neustria, sempre in Francia, san Berticranno, vescovo, pastore di pace e premuroso verso i poveri e i monaci\"."}
{"id": "1208245", "revid": "767487", "url": "https://it.wikipedia.org/wiki?curid=1208245", "title": "Heinrich Daniel Ruhmkorff", "text": "Il padre era reggente di un ufficio postale ed Heinrich (uno dei 10 figli) terminate le scuole elementari dovette andare a lavorare presso un tornitore per non pesare sul bilancio famigliare. Viaggi\u00f2 quindi per l'Europa, dapprima a Stoccarda, poi a Parigi, quindi a Londra, per perfezionare le sue conoscenze in meccanica, suo grande interesse. A Londra lavor\u00f2 presso le officine di Brahama, famoso inventore e costruttore di serrature e pi\u00f9 tardi di presse idrauliche, e nello stesso periodo conobbe i lavori di scienziati come Davy, Herschel, Faraday, Brewster. Nel 1839 si mise in proprio a costruire apparecchi di fisica, aprendo un laboratorio a Parigi, proprio di fronte alla Sorbona. Ci\u00f2 gli permise di farsi apprezzare dai professori e ricercatori dell'universit\u00e0 parigina; nel 1844 Melloni gli commission\u00f2 il banco da lavoro per le esperienze sul calore.\nA quarant'anni inizi\u00f2 i lavori per la realizzazione della bobina che porta il suo nome. Intorno alla paternit\u00e0 del dispositivo sono sorte difficili discussioni, poich\u00e9 nel 1836 l'americano Henry aveva costruito degli apparecchi per la scossa elettrica molto simili; tuttavia tali strumenti erano privi del condensatore derivato fra i punti nei quali avviene l'interruzione del circuito primario, applicato invece dal Ruhmkorff. La realizzazione del rocchetto gli valse nel 1855 la croce della Legion d'Onore durante l'Esposizione di Parigi. Nel 1864 vinse il premio Volta di 50.000 franchi che Napoleone III volle assegnare a chi avesse trovato la migliore applicazione della pila.\nSi occup\u00f2 in particolare della polarizzazione rotatoria generata da un forte campo magnetico e di vari problemi di elettricit\u00e0 e magnetismo.\nDivenne celebre per l'invenzione del rocchetto di induzione, pi\u00f9 comunemente noto come rocchetto di Ruhmkorff, invenzione che all'epoca ebbe vasta risonanza in tutto il mondo scientifico.\nLa possibilit\u00e0 di ottenere alte tensioni permise di eseguire interessanti esperienze sugli effetti della scarica elettrica nei gas rarefatti. \nTale studio apr\u00ec una nuova fase nello sviluppo delle ricerche sulla natura delle cariche elettriche."}
{"id": "1208246", "revid": "1331959", "url": "https://it.wikipedia.org/wiki?curid=1208246", "title": "DD-WRT", "text": "DD-WRT \u00e8 un firmware libero in grado di supportare decine di router Wi-Fi differenti. \u00c8 distribuito sotto licenza GNU GPL v2.\nLe versioni di DD-WRT fino alla v22 sono basate sul firmware Alchemy della Sveasoft, che a sua volta \u00e8 basato sul firmware Linksys originale. Dalla versione v23 il firmware \u00e8 stato in gran parte riscritto.\nIl firmware implementa diverse funzioni non gestite dalla versione originale, tra le quali: WDS, IPv6, QOS avanzato, RADIUS, controllo della potenza radio, possibilit\u00e0 di overclocking, routing statico, gestione di reti VPN. Implementa, oltre all'obsoleto (e insicuro) telnet, anche ssh, proftpd e samba. Non supporta (per ora) la multi utenza, esiste un forum e wiki di supporto. Tramite un fork di openwrt e tramite ipkg/opkg \u00e8 possibile avere un package manager in stile apt, yum, rpm, etc. che permette di scaricare da diversi repository migliaia (o quasi) di package: da dig ad esempio (non incluso nel fw standard) al server minidlna, etc. Il fw supporta anche le unit\u00e0 esterne usb e dischi (nel caso il dispositivo abbia una o pi\u00f9 interfacce usb). Ha inoltre supporto per le stampanti, e alle chiavette 3/4g.\nGrazie ad un accordo con Buffalo Technology, Buffalo inizier\u00e0 a distribuire router con una versione personalizzata di DD-WRT pre-installato."}
{"id": "1208250", "revid": "287204", "url": "https://it.wikipedia.org/wiki?curid=1208250", "title": "Pesce gatto", "text": "Con il termine pesce gatto (o pescegatto) ci si riferisce solitamente ad un ordine o ad alcune specie di pesci ossei:"}
{"id": "1208252", "revid": "1305772", "url": "https://it.wikipedia.org/wiki?curid=1208252", "title": "Rutebeuf", "text": "Di lui si hanno pochissime o nulle notizie, eccetto quanto si pu\u00f2 dedurre dalle sue opere, redatte tra il 1249 e il 1277 (esiste anche un poema del 1285, il quale per\u00f2 \u00e8 d'incerta attribuzione).\nNon esiste alcun'altra testimonianza relativa a tale persona; n\u00e9 atti o documenti d'archivio, n\u00e9 citazioni o riferimenti in altri scrittori.\nIl nome.\nRutebeuf si nomina spesso nelle sue opere: uno dei suoi tratti caratteristici, nei poemi che si pretendono autobiografici, \u00e8 proprio quello di giocare con il proprio nome, commentandolo o inventandone l'etimologia. Egli si nomina dunque in diciassette opere: \"Rutebuez\", \"Rutebu\u00e9s\", \"Rutebuef\", \"Rutebu\u00e9z\" o anche \"Rustebu\u00e9s\", adattato in \"Rutebeuf\", che egli commenta cos\u00ec: \u00ab\"Rutebuez qui rudement huevre\"\u00bb (\u00abRutebeuf che rudemente scrive\u00bb), oppure: \u00ab\"Qui est dit de rude et de buef\"\u00bb (\u00abche deriva da \"rude\" e da \"bue\"\u00bb).\nLe altre opere a lui attribuite con sicurezza lo sono per ragioni di stile e tono, o perch\u00e9 si trovano trascritte insieme nei manoscritti: in ogni modo il nome di questo poeta, unico elemento certo in una vita altrimenti del tutto incerta, \u00e8 anche base sicura per dare unit\u00e0 alla sua opera e da l\u00ec ricostruirne la biografia e la poetica.\nBiografia.\nLa Champagne.\nChe Rutebeuf fosse originario della Champagne \u00e8 un'ipotesi ormai accreditata: essa \u00e8 data dai tratti regionali presenti nelle sue opere, che s'integrano con gli usi dell'\u00cele-de-France: dopo la Champagne, \u00e8 probabile che abbia passato gran parte della sua vita a Parigi. Alcuni critici hanno obiettato che i tratti regionali sarebbero dovuti non tanto all'autore, quanto ai copisti: infatti, due dei tre principali codici che ce ne tramandano le opere sono stati trascritti, l'uno nella Champagne stessa, l'altro al confine con la Lorena: a questo, Zink risponde che questa coincidenza potrebbe anzi essere interpretata come ulteriore prova dell'ipotesi, come indice dell'interesse che le opere del poeta avrebbero suscitato nella sua regione natale. Non \u00e8 probabilmente casuale poi che alcuni dei committenti o dei soggetti compianti nei poemi siano appunto di quella zona; a questo si aggiunga che il primo poema di Rutebeuf (\"Il detto dei Francescani\") descrive gli avvenimenti della citt\u00e0 di Troyes, nel 1249, prima che il poeta si spostasse a Parigi.\nLa \"querelle\" dell'Universit\u00e0 di Parigi.\nRutebeuf prese parte in prima persona alla \"querelle\" della Sorbona. \u00c8 quindi probabile che ci si fosse trasferito nei primi anni dell'agitazione, verosimilmente tra il 1252 e il 1255, anno della composizione de \"La discordia dei Domenicani e dell'Universit\u00e0\". Sar\u00e0 quindi anche stato studente nell'universit\u00e0 stessa, e in relazione con i capi dei docenti secolari, alcuni dei quali gli hanno commissionato dei poemi.\nLa \"querelle\" oppose, nel decennio 1250-1259, i docenti secolari dell'Universit\u00e0, allora composta da quattro facolt\u00e0 (delle Arti liberali, del Diritto, della Medicina e della Teologia), ai docenti appartenenti agli ordini mendicanti, cio\u00e8 ai Domenicani e ai Francescani. I secolari pretendevano che ciascuno dei due ordini occupasse una sola cattedra di teologia e prestasse giuramento sullo statuto dell'Universit\u00e0: ma i Domenicani, in quel tempo, vi detenevano due cattedre, e rifiutarono di rinunciare a una. Dopo alterne vicende, che coinvolsero il re Luigi IX di Francia, le autorit\u00e0 ecclesiastiche di Parigi e i papi Innocenzo IV e Alessandro IV, questi diede ragione ai Mendicanti e ordin\u00f2 l'esilio di Guglielmo di Saint-Amour, capo della rivolta.\nIn questo periodo Rutebeuf scrisse parecchie opere, molte delle quali anche accanite, contro i Mendicanti e per denunciare la decadenza dei loro costumi e della loro vita non pi\u00f9 austera. \u00c8 possibile che queste opere gli abbiano causato l'ostilit\u00e0 dei potenti, dando inizio a un periodo di povert\u00e0 caratterizzato dai cosiddetti \"poemi della disgrazia\".\nLa \"disgrazia\".\nI \"poemi della disgrazia\" sono i pi\u00f9 famosi componimenti di Rutebeuf (insieme al \"Miracolo di Teofilo\", celebre per altre ragioni), perch\u00e9 il loro tono miserevole, le confidenze del poeta sulle sue sventure e sulla sua intimit\u00e0, insomma il loro carattere peculiarmente \"personale\", lo hanno fatto percepire come il primo dei poeti moderni. Tuttavia l'ultima edizione delle sue opere, curata da Michel Zink, incita a non farsi ingannare da queste \"confidenze\": non che quello non fosse verosimilmente un periodo \"di magra\" per il poeta, ma credere ciecamente a tutto ci\u00f2 che dice pare eccessivo allo studioso; molti elementi infatti ricordano alcuni \"topoi\" medievali del poeta povero e inascoltato, mentre \u00e8 probabile che Rutebeuf, non avendo pi\u00f9 da scrivere lamenti per gli altri (come i compianti funebri che in passato gli erano stati commissionati), scrivesse il lamento di s\u00e9 per guadagnarci sopra e per incitare i potenti a richiedergli di nuovo delle poesie.\nSe invece si dovessero interpretare alla lettera quei componimenti, se ne potrebbe dedurre che, dopo la conclusione degli studi, il poeta senza pi\u00f9 occupazione si sia dedicato al gioco e alla taverna, precipitando nella povert\u00e0; che nel 1260 o all'inizio dell'anno successivo si sia sposato con una donna altrettanto povera (e vecchia e brutta); che abbia avuto almeno un figlio, oltre ad essere vittima di una malattia che gli avrebbe fatto perdere un occhio e ad altre sventure (il suo cavallo si sarebbe azzoppato, gli amici lo avrebbero abbandonato ecc.).\nParallelamente il poeta continua a scrivere \"fabliaux\" comico-satirici, poemi di denuncia della corruzione degli Ordini mendicanti, oltre che una \"pi\u00e8ce\" satirica contro il re Luigi IX (\"Il detto del voltafaccia di Renart\"), che favoriva tali ordini e invece tagliava sulle spese per i divertimenti, contribuendo cos\u00ec alle condizioni disagevoli di Rutebeuf e degli altri menestrelli come lui.\nLa \"conversione\" e le crociate.\n\"Il pentimento di Rutebeuf\" inaugura un nuovo periodo nella vita dell'autore (non a caso alcuni manoscritti lo intitolano \"La morte di Rutebeuf\", a sottolineare il cambiamento radicale che interviene nella sua poetica): quello della \"conversione\"; d'ora in poi la sua produzione sar\u00e0 nettamente dominata da componimenti a carattere religioso-devozionale, e il poeta sar\u00e0 di nuovo richiesto, sia per narrazioni agiografiche, sia per i poemi di incitamento alla crociata. Tra i primi citiamo il famoso \"Miracolo di Teofilo\", forse il primo esempio di opera teatrale della letteratura francese, che, come \"La vita di santa Maria Egiziaca\", racconta la storia di un peccatore ravvedutosi e salvato dalla Vergine, vicenda affine forse a quella dello stesso poeta. Altro poema agiografico \u00e8 quello dedicato a santa Elisabetta d'Ungheria. Interamente dedicato alla Vergine \u00e8 poi un trittico di tre poemi devozionali, risalenti alla met\u00e0 degli anni sessanta.\nInizia in questo periodo anche la serie delle canzoni di crociata che Rutebeuf scrisse, probabilmente su commissione, per incitare i suoi contemporanei ad andare a combattere in Terra santa (o nel Regno di Sicilia, per liberarla da Manfredi in favore di Carlo I d'Angi\u00f2, fratello del re); ad esse si aggiungono alcuni compianti funebri per potenti morti nella spedizione di Tunisi.\nLa fine.\nDi ben altro tono \u00e8 invece tutta una serie di componimenti comici o satirici di argomento molto vario, come alcuni \"fabliaux\" e un mimo (\"Il detto del mercato delle erbe\"). In alcuni di essi sembra spunti di nuovo lo spettro della povert\u00e0: il poemetto \"Charlot l'Ebreo che cag\u00f2 nella pelle di lepre\" racconta di come questo menestrello si vendichi di un signore che non lo paga adeguatamente; a questo tema si ricollegano alcuni componimenti in cui il poeta ricomincia a lamentarsi dei potenti che non mantengono le promesse (\"Su Brichemer\", \"La pace di Rutebeuf\") o dispensa consigli di generosit\u00e0 al nuovo re Filippo III l'Ardito, richiamandosi ad Aristotele (\"Il detto di Aristotele\").\nL'ultimo componimento sicuramente attribuibile a Rutebeuf \u00e8 \"Il nuovo compianto d'oltremare\" del 1277. Alcuni manoscritti presentano tuttavia, insieme alle sue opere, altri due poemi dei quali l'attribuzione non \u00e8 verificabile: \"Il detto delle propriet\u00e0 della Madonna\" e \"Il compianto della Santa Chiesa\", il quale, sicuramente databile al 1285, farebbe pensare che il poeta visse almeno fino a quella data \u2013 ma la sua attribuzione \u00e8 fortemente contestata.\nOpere.\nI componimenti di Rutebeuf sono a tema molto vario: detti, agiografia, poemi d'ispirazione religiosa, un mistero, alcuni \"fabliau\", poesia satirica, polemica, o lirica \u2013 l'unico argomento che non si nota, in effetti, \u00e8 il tema amoroso. La sua opera \u00e8 in gran parte frutto di committenze; questo non significa necessariamente che i temi in essa professati siano poco sentiti dal poeta o vengano esposti solo per compiacere chi lo paga: come dice Zink, \u00ab...\u00e8 ben probabile che i committenti si siano rivolti a uno convinto\u00bb, cio\u00e8 che abbiano scelto il poeta pi\u00f9 atto a comporre attorno ai fatti che desideravano tra coloro che ne erano coinvolti in prima persona.\nElenchiamo le opere secondo l'ordine verosimilmente cronologico ricostruito da Michel Zink:\nManoscritti.\nI manoscritti antichi che ci tramandano le opere di Rutebeuf sono quattordici: di questi, tre ci presentano raccolte pi\u00f9 o meno complete, men-tre gli altri riportano poemi isolati, in tutto tredici, e gi\u00e0 presenti nei codici principali. Quasi tutti sono conservati a Parigi; altri due in Francia (Reims e Chantilly), uno in Belgio e uno a Manchester; disponiamo della riproduzione anche di un altro codice, conservato a Torino e distrutto in un incendio nel 1904. Il codice pi\u00f9 importante \u00e8 C (Parigi, \"Biblioth\u00e8que nationale de France\" 1635), trascritto nell'est della Francia alla fine del XIII secolo, e che contiene 49 poemi certi di Rutebeuf. Su esso si basa l'edizione di Zink. L'edizione Faral-Bastin, invece, si basa su A (Parigi, \"Biblioth\u00e8que nationale de France\" 837), piccardo e pure del XIII secolo, che contiene 33 poemi ed \u00e8 l'unico a riportare per intero \"Il miracolo di Teofilo\".\nPoetica.\nLe sue opere, come abbiamo detto, sono di varia ispirazione: mentre alcune contengono soprattutto sfoghi personali del poeta, che pu\u00f2 essere considerato il primo rappresentante di poesia autobiografica in Francia \u2013 tenuto conto delle riserve che abbiamo espresso pi\u00f9 sopra \u2013 i \"fabliau\" pungenti e spregiudicati costituiscono un interessante documento della societ\u00e0 medievale, vista attraverso la sensibilit\u00e0 di un artista schietto, ribelle ad ogni sopruso, sdegnato per la corruzione dei regnanti e degli ordini monastici. Scrisse anche poesie di carattere politico, in cui appare entusiasta del valore morale delle crociate. Questi poemi erano probabilmente l'unico reddito dello scrittore, che spesso si dichiara incapace di lavorare.\nLa stragrande maggioranza dei componimenti di Rutebeuf sono stati qualificati, da lui o dai suoi successori, come dei \"dit\" (= detto). \u00c8 questo un genere medievale di difficile definizione, non solo perch\u00e9 il termine stesso di \"genere\" \u00e8 ingannevole per quel che riguarda la letteratura medievale \u2013 caratterizzata da opere ad argomento vario e con una lingua e uno stile mutevoli, non ancora codificati \u2013 ma anche in quanto i moltissimi componimenti medievali chiamati \"detto\" sono tra loro tanto diversi da rendere difficile l'individuazione di un qualche elemento comune. Una cosa comunque \u00e8 sicura: il nome stesso del \"genere\" rende chiaro come, da una letteratura in origine cantata (come le \"Chansons de Geste\" o le \"canso\" dei trovatori provenzali, canzoni in entrambi i casi), si sia ormai passati a una poesia appunto detta, senza pi\u00f9 alcun accompagnamento musicale. Ci\u00f2 nonostante non si pu\u00f2 separare tale opera dalla teatralizzazione implicita che essa conserva: anche se non \u00e8 pi\u00f9 cantata, \u00e8 pur sempre detta, letta ad alta voce e semi-recitata; \u00abQuale che siano la forma ed il soggetto del poema, esso suppone sempre una voce che lo dica, che l'attualizzi, che lo sostenga, una voce indignata, infiammata, pietosa o lamentosa, una voce che si pone come quella del poeta, non la sua voce naturale, ma la sua voce di scena, la sua voce lavorata dagli effetti dell'arte\u00bb: in altre parole alla satira del mondo la poesia di Rutebeuf unisce l'esibizione del proprio io, in un modo che si inquadra nell'evoluzione stilistica del Duecento ma, allo stesso tempo, \u00e8 tanto originale da averlo reso, agli occhi dei posteri, \"il primo dei moderni\".\nL'argomento dominante rimane comunque, come detto, la satira del mondo; in questo senso Rutebeuf pu\u00f2 essere inteso come una voce popolare, che esprime e mette in rima le voci, le aspirazioni e le critiche del popolo parigino, dell'\"opinione pubblica\". A questa tematica popolare si pu\u00f2 ricondurre anche l'abbondanza di frasi fatte, di formule e di proverbi, che percorre tutta la sua poesia.\nStile.\nLe forme metriche sono varie tanto quanto quelle poetiche: nove forme strofiche, oltre ai numerosi componimenti di ottosillabi a rime baciate, con cinque metri diversi (dai quinari agli alessandrini). Il tratto forse pi\u00f9 noto dello stile di Rutebeuf \u00e8 la paronomasia, l'accostamento di suoni e parole simili, con effetto di accumulazione: \u00abIl lavoro sulla lingua di Rutebeuf \u00e8 di grande virtuosit\u00e0: egli ricerca in particolare delle rime ricche ed equivoche e si diletta di numerosi giochi di parole\u00bb; come detto sopra, sussistono pochi componimenti sicuramente cantati (tre sole opere sono \"chansons\" = canzoni): si nota allora, come per compensare in qualche modo l'assenza di musica, una grande attenzione al ritmo nella composizione delle strofe e nella combinazione dei versi di lunghezza diversa, nella disposizione delle rime ecc. E questo nonostante che, al nostro orecchio moderno, il poeta paia alle volte esagerare: \u00abLa concatenazione dei \"calembours\" [= giochi di parole], delle omofonie, delle paronomasie [...] talvolta sostiene da sola la progressione del poema per lunghe serie di versi\u00bb; quasi sempre come abbiamo detto le rime sono ricche, in particolare quelle maschili, oppure equivoche o comunque sovrabbondanti.\nA queste ricchezze lessicali e sintattiche si contrappongono numerose imperfezioni, come rime imperfette o versi che spezzano l'andamento metrico: che siano varianti introdotte dai copisti oppure una conferma della \"rudesse\" (= rudezza) affettata da Rutebeuf ha poca importanza, quando si considera questa poesia non come componimento destinato alla lettura o allo studio, dove l'occhio immediatamente coglier\u00e0 i difetti, ma come esibizione pubblica in cui la \"performance\" orale li nasconder\u00e0.\nGli inizi del teatro francese.\nA rendere celebre il poeta attraverso il Medioevo fu soprattutto un acceso spirito religioso, espresso in numerose opere, fra le quali il dramma \"Le Miracle de Th\u00e9ophile\" (\"Il miracolo di Teofilo\"), il cui argomento principale \u00e8 rintracciabile nel tema del patto con il diavolo. Ma l'importanza dell'opera \u00e8 rappresentata soprattutto dalla sua posizione storica, all'origine del teatro medievale in Francia. Il teatro, nato nell'Antichit\u00e0, ha subito un momento di pausa nell'Alto Medioevo, per rinascere poi nelle chiese e in occasione di ricorrenze religiose, a partire dal IX secolo; si svilupp\u00f2 poi un vero e proprio dramma liturgico, prima a opera di autori anonimi (e in lingua latina), poi in opere francesi e firmate, che esulavano gi\u00e0 in parte dagli argomenti religiosi: gli esempi pi\u00f9 antichi sono \"Il gioco d'Adamo\" del XII secolo (anonimo) e \"Il gioco di san Nicola\" di Jean Bodel, degli inizi del XIII.\n\"Il miracolo di Teofilo\", scritto all'incirca nel 1260, si colloca dunque agli inizi della letteratura drammatica francese; esso adatta alla scena un \"genere\" letterario gi\u00e0 praticato sotto forma di narrazioni in rima (come \"Il miracolo del sacrestano e di una dama compiuto dalla Madonna\" dello stesso Rutebeuf), il Miracolo. L'opera \u00e8 comunque abbastanza semplice: non intervengono mai pi\u00f9 di due personaggi alla volta \u2013 e oltretutto i monologhi lirici prevalgono sui dialoghi \u2013 e mette in scena solo alcuni episodi esemplari della storia, senza indugiare sulle transizioni e sulle reazioni psicologiche dei personaggi\u00a0\u2013 contando probabilmente sul fatto che il pubblico gi\u00e0 conoscesse la vicenda narrata.\nAdattamenti.\nI poemi di Rutebeuf, in particolare quelli autobiografici detti \"poemi della disgrazia\", hanno ispirato alcuni grandi autori della musica contemporanea francese, come Georges Brassens e L\u00e9o Ferr\u00e9.\nNel Novecento, \"Le Miracle de Th\u00e9ophile\" fu oggetto di un adattamento curato da Gustave Cohen, per l'esordio della compagnia teatrale \"Les Th\u00e9ophiliens\", da lui fondata con i suoi studenti alla Sorbona. L'adattamento and\u00f2 in palcoscenico il 7 maggio 1933, nella sala Louis-Liard della Sorbona, con la messa in scena affidata a Ren\u00e9 Clermont."}
{"id": "1208253", "revid": "3115", "url": "https://it.wikipedia.org/wiki?curid=1208253", "title": "Michele De Rosa", "text": "Biografia.\nNato ad Acerno, ha frequentato la scuola media e il ginnasio presso il seminario arcivescovile di Salerno.\n\u00c8 stato ordinato presbitero il 29 giugno 1964 dall'arcivescovo Demetrio Moscato, cinque giorni dopo aver ottenuto la licenza in teologia presso la Pontificia Facolt\u00e0 teologica \"San Luigi\" di Napoli.\nHa proseguito gli studi, conseguendo la laurea in teologia nel 1966 presso la Pontificia Universit\u00e0 Gregoriana con la tesi \"La teologia contemporanea e le opere buone puramente naturali\".\nDopo la laurea \u00e8 stato nominato vice-rettore del seminario regionale di Salerno, di cui diviene docente di lettere e di teologia dogmatica nel 1967.\nNel 1970 ha conseguito la laurea in lettere all'Universit\u00e0 Federico II di Napoli.\nNel 1973 \u00e8 divenuto assistente di teologia sacramentaria e poi incaricato di teologia protestante per la Pontificia facolt\u00e0 teologica dell'Italia meridionale. Nel 1979 \u00e8 divenuto docente di ecclesiologia ed ecumenismo all'Istituto Superiore di Scienze Religiose \"S. Matteo\" di Salerno. Nel 1983 \u00e8 stato nominato direttore dello stesso istituto. Nel 1997 ha ricevuto l'incarico di teologia dogmatica alla Pontificia facolt\u00e0 teologica dell'Italia meridionale.\nMinistero episcopale.\n\u00c8 stato eletto alla sede vescovile di Cerreto Sannita-Telese-Sant'Agata de' Goti il 23 maggio 1998.\nHa indetto una visita pastorale nella diocesi, portata a termine tra il 2003 e il 2007. Una delle sue preoccupazioni pastorali \u00e8 stata quella di dotare le parrocchie di luoghi di riunione e aggregazione e di canoniche per i parroci.\nNel 2008 ha indetto e aperto un sinodo dei giovani della diocesi di Cerreto Sannita-Telese-Sant'Agata de' Goti per gli anni 2008-2010.\nIl 24 giugno 2016 papa Francesco ha accolto la sua rinuncia al governo pastorale della diocesi per raggiunti limiti di et\u00e0.\n\u00c8 stato membro della Commissione per l'ecumenismo e il dialogo della Conferenza episcopale italiana.\nControversie.\nIl 3 aprile 2010 sul tema pedofilia e Chiesa cattolica ha dichiarato in un'intervista: \"Bisogna chiaramente perseguire questi casi [di pedofilia], ma bisogna avere rispetto del peccatore. Non denuncerei alla polizia un prete accusato. Soprattutto se si \u00e8 pentito sinceramente, lo toglierei di l\u00e0 e lo metterei in un posto dove non pu\u00f2 pi\u00f9 far male, dove avrebbe meno tentazioni [\u2026]\".\nNella stessa intervista ha affermato, in merito agli ebrei, \"Capisco che abbiano sofferto con l'Olocausto, ma non possono farne una bandiera\" scatenando la reazione dell'Unione delle Comunit\u00e0 Ebraiche Italiane che tramite il suo rappresentante Gadi Polacco ha cos\u00ec risposto: \"Il Vescovo De Rosa \u00e8 membro della Commissione CEI per l'ecumenismo e il dialogo e, a parte lo stress che pare aver accumulato, mi conferma ancora una volta la saggezza di un detto americano che spesso mi viene ricordato: \"con amici cos\u00ec, chi ha bisogno di nemici?!\"\".\nIn merito alle dichiarazioni di mons. Michele De Rosa sui preti pedofili il gruppo consiliare di minoranza di Cerreto Sannita ha presentato un'interrogazione al sindaco del comune chiedendogli \"se l'Amministrazione Comunale di Cerreto Sannita intenda dissociarsi dalle dichiarazioni del Vescovo e invitarlo a rimuovere quelle dichiarazioni espresse pubblicamente sul sito della Diocesi il 10 aprile 2010 che, per come si leggono, sono esplicitamente volte a sottrarre all'amministrazione della giustizia, nel caso ne venisse a conoscenza, i presunti responsabili di gravi delitti nei confronti dei bambini\".\nNel 2010 ha proibito al vescovo di Alife-Caiazzo mons. Valentino Di Cerbo di celebrare la santa messa in una chiesa di Frasso Telesino, paese natale del vescovo Di Cerbo. I fedeli del comune hanno pi\u00f9 volte scritto al vescovo Michele De Rosa chiedendo chiarimenti in merito alla vicenda ma non hanno mai ottenuto risposta.\nA due mesi di distanza dalla fine del suo mandato episcopale la comunit\u00e0 di Ponte si \u00e8 cimentata in una \"clamorosa protesta\" mediante dei manifesti affissi nel territorio comunale dove si esprimeva forte dissenso per la nomina del nuovo parroco della chiesa di Sant'Anastasia.\nOpere.\n\u00c8 collaboratore de L'Osservatore Romano e direttore della collana di studi religiosi dell'Elea Press.\nOltre ad articoli per riviste teologiche, ha pubblicato i seguenti testi:\nGenealogia episcopale.\nLa genealogia episcopale \u00e8:"}
{"id": "1208257", "revid": "83531", "url": "https://it.wikipedia.org/wiki?curid=1208257", "title": "Marziale di Limoges", "text": "Egli fa parte dei grandi santi di Gallia con san Dionigi, san Privato, san Saturnino, san Martino di Tours, san Ferreolo di Vienne e san Giuliano.\nBiografia.\nAccompagnato da due altri sacerdoti si insedi\u00f2 nella sua probabile regione d'origine, a Limoges, citt\u00e0 della quale \u00e8 patrono. Le sue notizie ci vengono da Gregorio di Tours. La leggenda narra che fu inviato da San Pietro stesso a evangelizzare tutta l'Aquitania. Fu padre spirituale di santa Valeria. \nNelle leggende riportate dal vescovo Aureliano, suo successore, nella \"Vita sancti Martialis\", si narra di suoi stravaganti miracoli. Secondo tale racconto Marziale era figlio di Elisabetta e di Marcello, appartenenti alla trib\u00f9 di Beniamino in Galilea. A quindici anni sarebbe stato battezzato direttamente da Pietro,di cui era parente, e sarebbe stato uno dei 72 discepoli di Cristo; assistette alla resurrezione di Lazzaro e all'ultima cena. Avrebbe seguito Pietro a Gerusalemme, ad Antiochia, ed a Roma dove avrebbe vissuto nelle catacombe assieme a Paolo, Luca e Giovanni. Pietro lo avrebbe poi inviato in Gallia, in Aquitania, e a Limoges, per evangelizzare quelle terre. Durante il viaggio che compiva assieme ad Amatore, Alpiniano e Austricliniano, si ferm\u00f2 a Gracciano d'Elsa, nei pressi di Colle di Val d'Elsa dove convert\u00ec gli abitanti. Qui per\u00f2 Austricliniano mor\u00ec e Marziale torn\u00f2 a Roma da Pietro per dargli la notizia. Pietro consegn\u00f2 quindi a Marziale il proprio pastorale che avrebbe dovuto adagiare sul corpo del defunto affinch\u00e9 si svegliasse. Marziale obbed\u00ec al Papa e tornato a Gracciano, sollev\u00f2 la pietra tombale e depose il pastorale sul corpo di Austricliniano che si risvegli\u00f2. Con i suoi compagni riprese quindi il viaggio compiendo la missione affidatagli da Pietro.\nSan Marziale \u00e8 il Patrono di Colle di Val d\u2019Elsa, che gli dedica i festeggiamenti che iniziano nella seconda met\u00e0 di giugno e comprendono la benedizione del fiume Elsa e la processione del 30 giugno.\nPio IX nel maggio del 1854 sfat\u00f2 ogni leggenda a suo riguardo, riconoscendolo come evangelizzatore dell'Aquitania.\nCulto.\nLa Chiesa cattolica lo ricorda il 30 giugno.\nSan Marziale \u00e8 venerato in Italia, a Colle di Val d'Elsa, dove avrebbe compiuto il primo miracolo (la resurrezione del compagno di viaggio Austricliniano) e la prima evangelizzazione, e dove si svolge la festa patronale il 1\u00ba luglio."}
{"id": "1208266", "revid": "599013", "url": "https://it.wikipedia.org/wiki?curid=1208266", "title": "Danyon Loader", "text": "Specializzato nello stile libero e nella farfalla, ha vinto due ori e un argento ai Giochi olimpici.\n\u00c8 stato inserito nella International Swimming Hall of Fame nel 2002."}
{"id": "1208272", "revid": "1979849", "url": "https://it.wikipedia.org/wiki?curid=1208272", "title": "Walter Ruttmann", "text": "Biografia.\nIspiratosi alle teorie di Hans Richter, Walter Ruttmann divenne uno dei maggiori esponenti dell'avanguardia cinematografica tedesca e in tale ambito, con brillante ingegno di sperimentatore, tese ad affermare un cinema di immagini in stretto rapporto ritmico col sonoro. I suoi primi film astratti \"Opus I\" (1921) e \"Opus II\" (1923) erano esperimenti di nuove forme di espressione cinematografica, e in essi si vede l'influenza dei primi lavori di Oskar Fischinger.\nNel 1927 vede affiancarsi come aiuto regista Herbert Selpin, che poi diverr\u00e0 a sua volta regista.\nPur presentando un esclusivo interesse formale, le sue opere rivelano tuttavia una sorprendente capacit\u00e0 di montaggio. Suo \u00e8 \"Acciaio\", del 1933, girato a Terni e unico film a soggetto di Ruttmann."}
{"id": "1208273", "revid": "481666", "url": "https://it.wikipedia.org/wiki?curid=1208273", "title": "Fanta R\u00e9gina Nacro", "text": "Biografia.\nNata a Tenkodogo, cresce nel Burkina Faso, in una regione rurale. Comincia a interessarsi di cinema e, dopo essersi diplomata presso l'Inafec (Institut Africain d'\u00c9tudes Cin\u00e9matographiques) di Ouagadougou nel 1986, prosegue la sua formazione a Parigi. Nel 1993 fonda una casa di produzione cinematografica \"Les Film su D\u00e9fi\". \u00c8 la prima donna regista del Burkina Faso e una delle poche donne registe in Africa subsahariana (Safi Faye \u00e8 indubbiamente la pioniera).\nNel 1986 partecipa alla realizzazione del lungometraggio \"Yam Daabo\" di Idrissa Ou\u00e9draogo e nel 1992 esordisce con il suo primo cortometraggio \"Un certain matin\".\nDel 1995 \u00e8 \"Puk Nini\", mentre del 1998 realizza \"Le Truc de Konat\u00e9\", cortometraggio sul difficile tema della prevenzione dall'AIDS che riscuote molto successo al Fespaco del 1999. \nDurante la stessa manifestazione, nel 2001, presenta un altro cortometraggio che viene molto apprezzato, \"Bitou\": storia di una donna burkinab\u00e9, moglie e madre di tre figli, che decide di dare loro l'occasione di studiare e di migliorare il loro futuro, ma il marito Abel non \u00e8 propriamente d'accordo. Con un linguaggio estremamente ironico e divertente, la regista racconta una storia della contemporaneit\u00e0 africana. Il corto fa parte della serie \"Mama Africa\".\nIl primo lungometraggio di Fanta Regina Nacro \u00e8 del 2004, \"La Nuit de la Verit\u00e9\"."}
{"id": "1208274", "revid": "161374", "url": "https://it.wikipedia.org/wiki?curid=1208274", "title": "FBPR", "text": ""}
{"id": "1208275", "revid": "287204", "url": "https://it.wikipedia.org/wiki?curid=1208275", "title": "Federacion de Baloncesto de Puerto Rico", "text": ""}
{"id": "1208281", "revid": "1185701", "url": "https://it.wikipedia.org/wiki?curid=1208281", "title": "Daniel Kowalski", "text": "Specializzato nello stile libero ha vinto la medaglia d'oro nella staffetta 4x200\u00a0m sl (gareggiando solamente nelle batterie di qualificazione) alle Olimpiadi di Sydney 2000."}
{"id": "1208285", "revid": "158913", "url": "https://it.wikipedia.org/wiki?curid=1208285", "title": "Esaltazione della Santa Croce", "text": "L'Esaltazione della Santa Croce \u00e8 una festivit\u00e0 della Chiesa cattolica, della Chiesa ortodossa e di altre confessioni cristiane. In essa si commemora la crocifissione di Ges\u00f9 con il particolare obiettivo di sottolineare la centralit\u00e0 del mistero della croce nella teologia cristiana.\nIl termine \"esaltazione\", in uso sin dal VI secolo per indicare questo rito, \u00e8 da intendersi sia come \u00abinnalzamento\u00bb sia come \u00abostensione\u00bb. Il termine nasce dal rito che prevedeva l\u2019innalzamento di una croce e la sua ostensione ai fedeli, in ricordo dell\u2019innalzamento di Ges\u00f9 Cristo sulla Croce e dell\u2019ostensione del suo corpo sacrificale. \nNella celebrazione eucaristica il colore liturgico \u00e8 il rosso, il colore della passione di Ges\u00f9, che richiama appunto la Santa Croce.\nLa festivit\u00e0 ricorre il 14 settembre, in ricordo del ritrovamento della vera croce di Ges\u00f9 da parte di sant'Elena, avvenuto, secondo una tradizione, il 14 settembre del 327: in quel giorno la reliquia sarebbe stata innalzata dal vescovo di Gerusalemme di fronte al popolo, che fu invitato all'adorazione del Crocefisso. Nell'usanza gallicana, invece, almeno a partire dal VII secolo, la festa della Croce si teneva il 3 maggio, data del ritrovamento della Croce secondo la \"leggenda di Giuda Ciriaco\".\nLa festa del 3 maggio \u00e8 rimasta intitolata a Sant'Elena a Frosinone.\nStoria della festivit\u00e0.\nIl rinvenimento delle reliquie della Passione di Ges\u00f9, quando il vescovo Macario fece rimuovere un tempio pagano costruito sul Calvario, suscit\u00f2 enorme interesse testimoniato dalle numerose narrazioni prodotte nei secoli successivi, spesso incoerenti fra loro e pi\u00f9 o meno leggendarie. Nacque cos\u00ec una diffusa esigenza di rivivere liturgicamente il valore redentivo della morte in croce di Ges\u00f9, ben espresso dall'antifona: \"Adoramus te, Christe, quia per Sanctam Crucem tuam redemisti mundum\". Gi\u00e0 prima della fine del VII secolo la celebrazione della festa della Santa Croce era attestata anche a Roma e si ebbe cura di assicurarsi che l'eventuale presenza di frammenti della vera croce, ormai diffusi in molte citt\u00e0, non desse adito ad interpretazioni idolatriche del rito. Nel 787, per esempio, il secondo concilio di Nicea sottoline\u00f2 che l'adorazione o \"latria\" \u00e8 dovuta solo a Dio (e quindi anche a Cristo), mentre alle reliquie della vera croce si poteva tributare solo venerazione. Petavio, inoltre, osserv\u00f2 che il culto dell'Esaltazione della Santa Croce non era affatto indispensabile per la salvezza. Quando poi si presta onore a qualche immagine, lo si presta in realt\u00e0 a chi \u00e8 raffigurato, perci\u00f2 l'adorazione della croce cristiana non era altro che adorazione di Cristo.\nLa Chiesa cattolica, molte Chiese protestanti (spesso quelle di matrice anglicana), e la Chiesa ortodossa celebrano la festivit\u00e0 liturgica dell'Esaltazione della Santa Croce, il 14 settembre, anniversario del ritrovamento della Croce da parte di sant'Elena (327?) e della consacrazione della Chiesa del Santo Sepolcro in Gerusalemme (335).\nNei secoli questa festivit\u00e0 incluse anche la commemorazione del recupero da parte dell'imperatore Eraclio di un frammento della Vera Croce dalle mani dei Persiani nel 628. Secondo l'Enciclopedia Cattolica, quando le pratiche gallicane e romane si combinarono, la data di settembre assunse il nome ufficiale di \"Trionfo della Croce\" nel 1963, ed era usato per commemorare la riconquista della Croce dai Persiani, e la data in maggio fu mantenuta come \"Ritrovamento della Santa Croce\", detta latinamente \"Invenzione della Croce\".\nIn Occidente ci si riferisce spesso al 14 settembre come al \"Giorno della Santa Croce\"; la festivit\u00e0 in maggio \u00e8 stata tolta dal calendario liturgico del rito romano in seguito alle riforme del \"Messale Romano\" operate sotto papa Giovanni XXIII nel 1960/1962. La Chiesa ortodossa commemora ancora entrambi gli eventi, uno il 14 settembre, rappresentando una delle dodici grandi festivit\u00e0 dell'anno liturgico, e l'altro il 1\u00ba agosto, nel quale si compie la \"Processione del venerabile Legno della Croce\", giorno in cui le reliquie della Vera Croce furono trasportate per le strade di Costantinopoli per benedire la citt\u00e0.\nIn aggiunta alle celebrazioni nei giorni fissi, ci sono alcuni giorni delle festivit\u00e0 mobili in cui viene fatto particolare ricordo della Santa Croce. La chiesa cattolica compie l'adorazione liturgica della Croce nel giorno in cui vi fu infisso Ges\u00f9, cio\u00e8 durante gli uffici del Venerd\u00ec Santo, mentre la chiesa ortodossa celebra un'ulteriore venerazione della Croce la terza domenica della \"Grande quaresima\". In tutte le chiese greco-ortodosse, durante il Gioved\u00ec Santo, una copia della Croce viene portata in processione affinch\u00e9 la gente la possa venerare.\nReligiosit\u00e0 popolare in Italia.\nLa festa dell'Esaltazione della Santa Croce viene celebrata con particolare solennit\u00e0 a Lucca, ma anche in molte altre citt\u00e0 d'Italia dove si trovi una chiesa intitolata alla \"Santa Croce\". \u00c8 il caso della grande parrocchia di Borgo Santa Croce in Verona, che ogni anno tra la prima e la seconda settimana di settembre propone la tradizionale festa del borgo. Sempre in Veneto a Padova, la parrocchia di santa Croce celebra la festa dell'Esaltazione il 14 settembre con una messa solenne e una processione con la reliquia della croce, che parte e termina nella Chiesa di Santa Croce. L'Esaltazione della Santa Croce \u00e8 festa patronale anche del Comune di Moneglia, in provincia di Genova.\nIn Trentino, nel comune di Bleggio Superiore, la festa \u00e8 celebrata nella frazione di S. Croce, sede comunale, naturalmente come festa patronale; all'interno della chiesa di S. Croce \u00e8 inoltre custodita una croce di legno, ricavata da tronchi di larice, alla quale si attribuiscono poteri taumaturgici e che \u00e8 oggetto di venerazione in tutta la vallata sin dal XVI secolo. Secondo la leggenda, la croce venne inizialmente eretta da un eremita sul vicino Monte S. Martino: trasportata dai fedeli nella chiesa di S. Croce per essere oggetto di culto, la croce di legno scompariva per tornare miracolosamente sulla cima del Monte. Per questo motivo, attualmente, nella cappella ad essa dedicata la croce miracolosa \u00e8 protetta da un'inferriata che chiude l'ingresso a tutta altezza, cos\u00ec da impedirne nuove \"fughe\". In occasione dell'Esaltazione di S. Croce e per ricorrenze particolari, ad esempio negli anni giubilari, la croce viene \"liberata\" e portata in processione sino al Monte.\nAnche in Sardegna, a Villasalto, all'interno della chiesa parrocchiale San Michele Arcangelo, \u00e8 presente un'inferriata con cancello nella prima cappella collocata a sinistra dell'ingresso principale. In tale cappella, fino agli anni 'Novanta del XX sec., era presente una grande Croce con crocifisso, rimossa per essere sostituita da un recente fonte battesimale. La Croce \u00e8 attualmente collocata all'interno del Santuario di Santa Barbara sul colle di via Terrapieno in Villasalto.\nAd Enna si svolge nei giorni 13 e 14 settembre la storica Festa del Crocifisso di Papardura, che come ogni anno, attira centinaia di fedeli che nel segno della tradizione e della fede, si recano in pellegrinaggio e in preghiera presso lo storico Santuario, per celebrare una delle feste pi\u00f9 antiche e suggestive della zona. Una tradizione che affonda le radici lontano nei secoli, e voluta dai numerosi agricoltori e pastori che anticamente abitavano l'area, dove secondo la tradizione popolare, i fedeli videro l'immagine miracolosa del Cristo Crocifisso impressa sulla roccia, e decisero di edificare un Santuario dedicato proprio all'immagine miracolosa, ancora oggi visibile sull'altare maggiore. I riti religiosi si concludono il giorno 14 settembre sul calvario, dal latino Calvaria che significa \"luogo del cranio\", ovvero la collinetta appena fuori Gerusalemme su cui sal\u00ec Ges\u00f9 per esservi crocifisso. Come da tradizione, nel Calvario di Papardura, in ricordo della vita di Ges\u00f9 Cristo, viene effettuata la benedizione con la reliquia della Spina Santa.\nL'Esaltazione della Santa Croce \u00e8 stata scelta come festa cittadina di Quartu Sant'Elena. Nonostante la memoria liturgica cattolica di Sant'Elena ricada il 18 agosto, si \u00e8 preferito onorare maggiormente il ritrovamento della croce di Ges\u00f9. Di conseguenza, a livello popolare il 14 settembre \u00e8 festa patronale. Liturgicamente, in comunione con la memoria di Costantino I e con la tradizione bizantina, si festeggia Sant'Elena imperatrice il 21 maggio nella Basilica a essa dedicata.\nL'Esaltazione della Santa Croce \u00e8 anche festa del neonato comune di Vajont nel 1971 poich\u00e9 sussiste sul territorio una forte vocazione alla creazione di crocifissi intagliati a mano. Il 14 settembre di ogni anno si festeggia il Santo Patrono della cittadina.\nNelle domeniche pi\u00f9 prossime al 14 settembre vengono celebrate solenni processioni nel Duomo di Monza e a Milano in onore del Santo Chiodo ivi conservato: a Monza nella Corona ferrea, e a Milano nel chiodo \"a morso di cavallo\".\nUna grande devozione \u00e8 riservata al \"Ss. Crocifisso\" nella cittadina di Rutigliano in provincia di Bari, dove si venera dal '600 un miracoloso crocifisso di inestimabile pregio artistico, ben conservato nella chiesa dei Cappuccini, dagli anni '80 assurta a Santuario. Pur non essendo la festa patronale della cittadina, ha superato, da vari decenni, per importanza e grandiosit\u00e0 dei festeggiamenti, tutte le altre feste religiose. Detta festa si tiene nei giorni 13-14-15 settembre.\nIl 14 settembre, nella cittadina di Monteiasi in provincia di Taranto, in forza di una tradizione plurisecolare, viene celebrata la solennit\u00e0 dell'Esaltazione della Santa Croce. La studiosa di storia patria Vincenza Musarda Tal\u00f2 ha collegato questo culto con una missione popolare condotta dai gesuiti nel 1616, che fecero dono di un crocifisso agli abitanti del casale. Questo evento ha prodotto una leggenda popolare relativa al crocifisso: secondo il mito risalente al XVII secolo, un'effigie lignea della croce fabbricata a Galatone, dopo essere stata appoggiata al muro di un edificio del casale per essere riparata durante un temporale, non si sarebbe pi\u00f9 staccata, segnalando il legame fra la Croce e la popolazione locale.\nIl culto della Croce risulta particolarmente radicato anche a Bitonto, dove si venera a settembre il cosiddetto Cristo Nero. Trattasi di una scultura lignea tardo cinquecentesca venerata sin dal Seicento soprattutto durante periodi di grande siccit\u00e0. Per questo motivo \u00e8 detto Cristo dell'acqua o Cristo nero, perch\u00e9 il suo colorito brunastro ricorda il colore plumbeo del cielo che minaccia pioggia. Oltre alle processioni penitenziali \"ad petendam pluviam\", il Crocifisso \u00e8 offerto alla pubblica venerazione durante la festa confraternale di settembre.\nDel tutto unica l'antica usanza vigente presso la comunit\u00e0 di San Siro in Lomazzo, dove la Festa del Crocifisso \u00e8 traslata all'inizio di agosto, nella data in cui si celebra il Perdono di Assisi. Un'usanza che sembra voler efficacemente sottolineare, attraverso l'accostamento delle due celebrazioni, il valore salvifico e misericordioso del Cristo Crocifisso, da cui discende la remissione dei peccati e il perdono delle colpe.\nAnche nel paese di Gussago, in Franciacorta, alle porte di Brescia, viene celebrata la festa. In particolare ogni sette anni (con alcune eccezioni), quando il 14 settembre \u00e8 una domenica. La locale Via Santa Croce viene riccamente addobbata con i colori del luogo (bianco e rosso) e simboli religiosi. Ricco programma religioso e ricreativo per una settimana"}
{"id": "1208286", "revid": "755885", "url": "https://it.wikipedia.org/wiki?curid=1208286", "title": "Dr. Jekyll e Mr. Hyde (album)", "text": "Dr. Jekyll e Mr. Hyde \u00e8 il sesto album del gruppo musicale italiano Equipe 84.\nIl disco.\nDopo le vicissitudini dei tre anni precedenti, con l'arresto di Cantarella e i cambi di formazione, l'Equipe 84, boicottata in maniera palese dalla Dischi Ricordi, decise di cambiare casa discografica, passando alla Ariston Records di Alfredo Rossi.\nIl cambio di etichetta coincide con uno stabilizzarsi della formazione, grazie al ritorno di Cantarella, mentre Dario Baldan Bembo viene sostituito da Thomas Gagliardone alle tastiere, Baldan Bembo vuole iniziare la carriera solista, ma scrive per il vecchio gruppo la musica di un nuovo successo, \"Diario\", su testo di Vandelli, canzone con le tipiche melodie del tastierista, che riporta il gruppo in hit parade (sul retro \"Senza senso\", brano pi\u00f9 sperimentale).\nDopo questo 45 giri, pubblicato nella primavera 1973, viene pubblicato dopo l'estate un secondo singolo, \"Clinica fior di loto\", questa canzone, molto particolare, racconta la storia di un uomo che si risveglia in una clinica psichiatrica e lentamente inizia a ricordare il motivo per cui si trova rinchiuso, e cio\u00e8 l'uccisione della moglie e del suo amante.\nIl canto \u00e8 diviso tra Vandelli (il ricoverato) e un coro femminile (la dottoressa), e la canzone riscuote un buon successo radiofonico, anche grazie al retro, \"Meglio\", una bella canzone che descrive le vicende di un padre separato.\nLe canzoni.\nLe quattro canzoni del 45 giri sono inserite nell'album, intitolato \"Dr.Jekyll e Mr. Hyde\", la canzone \"Clinica fior di loto\", per\u00f2, nel 33 giri \u00e8 intitolata \"Clinica fior di loto Spa\".\nL'album segna un ritorno deciso verso la canzone, dopo gli esperimenti dei dischi precedenti, soprattutto nelle canzoni del lato A, le uniche eccezioni sono presenti sul lato B, con \"Dr. Jekill\", un pezzo strumentale con influssi jazz, dove Gagliardone mette in evidenza la sua abilit\u00e0 di tastierista e si mette anche in evidenza il sax, suonato da Hugo Heredia, collegato come una suite al brano seguente, \"La domenica di mr. Hide\", mentre \"Signor J.\" \u00e8 un brano recitato da Victor Sogliani, con una base di tastiere.\n\"Senza senso\" \u00e8 un'altra canzone interessante, che inizia con alcune percussioni e un coro di sottofondo, mentre la voce femminile di Donatella Bardi canta le parole del titolo, nel finale un bell'assolo di chitarra, opera di Alberto Camerini.\nIl titolo dell'album deriva, appunto, da questa divisione stilistica tra i due lati del disco.\nTra gli altri musicisti ospiti, da ricordare Paolo Siani (componente dei Nuova Idea), che entrer\u00e0 poi nel gruppo come batterista dal 1976 al 1977.\nLa produzione del disco \u00e8 curata dallo stesso Vandelli, la copertina \u00e8 suddivisa in quattro parti, e raffigura ognuno dei quattro membri del gruppo in ognuna di esse.\nIl disco \u00e8 stato ristampato in CD nel 2004."}
{"id": "1208287", "revid": "1305772", "url": "https://it.wikipedia.org/wiki?curid=1208287", "title": "Circondario di Amberg-Sulzbach", "text": "Il circondario di Amberg-Sulzbach \u00e8 uno dei circondari dello stato tedesco della Baviera.\nFa parte del distretto governativo dell'Alto Palatinato"}
{"id": "1208288", "revid": "1305772", "url": "https://it.wikipedia.org/wiki?curid=1208288", "title": "Vittorio Vatteroni", "text": "&lt;br&gt;\nDal 1978 partecipa ad opere di teatro. Invece dal 1982 prende parte ad alcuni programmi in televisione. Nel 1995 inventa il premio per doppiatori Leggio d'oro che conduce.\nHa interpretato vari ruoli di secondo piano in alcuni film, tra cui \"L'estate sta finendo\", \"Good morning Babilonia\", \"A ruota libera\", \"Andata e ritorno\", \"La marea\", \"Non c'\u00e8 tempo per gli eroi\" oltre ad altri.\nVatteroni ha vinto vari premi, tra cui nel 2009 la medaglia d'oro della Repubblica, per aver ideato il Leggio d'oro insieme al regista Alessio Bernardini. Nel 2007 ha ricevuto un premio per \"miglior regia teatrale\" per la commedia \"Se devi dire una bugia dilla grossa\" al festival di Sarzana.."}
{"id": "1208290", "revid": "6923", "url": "https://it.wikipedia.org/wiki?curid=1208290", "title": "Franz Brozincevic &amp; Cie, Wetzikon", "text": "La Franz Brozincevic &amp; Cie Wetzikon, pi\u00f9 nota con la sigla FBW, era una delle principali aziende svizzere che costruiva veicoli industriali per uso civile e militare, trasformatasi nel 1982 in \"Nutzfahrzeuggesellschaft Arbon &amp; Wetzikon\" (NAW), dopo la fusione con la Saurer.\nIn collaborazione con altre societ\u00e0 svizzere realizzava autobus e filobus particolarmente resistenti all'usura del tempo anche per la carrozzeria in alluminio, alcuni dei quali ancora circolanti anche se prodotti tra gli anni cinquanta ed ottanta.\ndati di produzione FBW:"}
{"id": "1208291", "revid": "74801", "url": "https://it.wikipedia.org/wiki?curid=1208291", "title": "Circondario di Neustadt an der Waldnaab", "text": "Il circondario di Neustadt an der Waldnaab \u00e8 uno dei circondari dello stato tedesco della Baviera.\nFa parte del distretto governativo dell'Alto Palatinato."}
{"id": "1208292", "revid": "1459986", "url": "https://it.wikipedia.org/wiki?curid=1208292", "title": "League of Wales 1993-1994", "text": "L'edizione 1993-94 della League of Wales vide la vittoria finale del .\nCapocannoniere del torneo fu David Taylor (Porthmadog), con 43 reti."}
{"id": "1208295", "revid": "309289", "url": "https://it.wikipedia.org/wiki?curid=1208295", "title": "\u0160ilka", "text": "La \u0160ilka \u00e8 un fiume della Russia siberiana orientale (Territorio della Transbajkalia), ramo sorgentifero di sinistra dell'Amur.\nNasce alcune decine di chilometri a monte della citt\u00e0 omonima dalla confluenza dell'Onon e della Ingoda; scorre in una valle larga e profonda compresa fra le catene montuose dei monti Bor\u0161\u010dovo\u010dnyj a sud-est, dei monti \u010cerskij e degli Ol\u00ebkminskij Stanovik a nord-ovest, mantenendo direzione mediamente nord-orientale fino alla confluenza con l'Argun' allorch\u00e9 origina l'Amur.\nA causa della strettezza della valle, non riceve molti affluenti di rilievo: eccettuati i due rami sorgentiferi, il maggiore \u00e8 la Ner\u010da, confluente da sinistra, seguono la Ku\u0117nga e la \u010c\u00ebrnaja; l'unica citt\u00e0 di un certo rilievo bagnata dal fiume \u00e8 Sretensk; la citt\u00e0 omonima sorge in realt\u00e0 a breve distanza dal corso del fiume, cos\u00ec come altri insediamenti di una certa importanza locale come Ner\u010dinsk e Mogo\u010da.\nLa \u0160ilka \u00e8 gelata, in media, dalla fine di ottobre alla fine di aprile o alla prima met\u00e0 di maggio, periodo alla fine del quale si toccano i minimi annuali di portata; l'estate, da giugno ad agosto, \u00e8 il periodo delle piene."}
{"id": "1208296", "revid": "15756", "url": "https://it.wikipedia.org/wiki?curid=1208296", "title": "Storia dell'universo di Warcraft", "text": "Il mondo nel quale \u00e8 ambientato la serie fantasy di \"Warcraft\" si configura come un universo immaginario in continua evoluzione. Le trame, le caratteristiche dell'universo e quelle dei personaggi che vi vivono all'interno sono infatti continuamente completate, e spesso riscritte, non solo dalla Blizzard Entertainment ma anche da vari scrittori e fumettisti che hanno lavorato altri media diversi dai videogiochi della serie. Il canone quindi non \u00e8 definito solamente dai videogiochi, ma anche da romanzi, fumetti e da tutto il resto del materiale autorizzato dalla Blizzard. Ciascuna fonte pi\u00f9 recente, indipendentemente dalla sua tipologia, pu\u00f2 invalidarne una precedente; ad esempio, la trama del videogioco \"\" \u00e8 stata riscritta in maniera differente nel romanzo da esso tratto, \"La discesa delle tenebre\", a cui bisogna quindi fare riferimento in caso di differenze tra i due racconti. Alcune fonti ufficiali possono inoltre essere rese non canoniche anche direttamente dalla Blizzard, com'\u00e8 avvenuto per i manuali del gioco di ruolo, i cui elementi storici non sono quindi da considerarsi validi.\nCronologia.\nRiassunto in ordine temporale degli eventi principali della serie fantasy di \"Warcraft\". Il punto centrale tenuto come riferimento per la conta degli anni \u00e8 l'apertura del Portale Oscuro.\nPrima parte: dalla missione dei Titani alla Lunga Veglia.\nI Titani e la Legione Infuocata.\nGli eventi dell'universo immaginario di \"Warcraft\" cominciano con la missione dei Titani, una razza dagli immensi poteri che nei millenni viaggia nella Grande Oscurit\u00e0, di pianeta in pianeta, portando ordine ed armonia con l'intento finale di agevolare la nascita, la sopravvivenza e l'eventuale evoluzione di sempre nuove forme di vita.\nLe azioni dei Titani venivano per\u00f2 osteggiate da creature provenienti da una dimensione parallela, la Distorsione Fatua, chiamate demoni, il cui unico scopo \u00e8 sradicare l'ordine e la vita dall'universo. Per combatterli, i Titani elessero un campione, il fratello del loro capo Aman'Thul, Sargeras, dotato di ingenti poteri. Sargeras si dimostr\u00f2 del tutto adatto a tale compito; tuttavia, dopo centinaia di migliaia di anni, il suo continuo contatto con le creature nemiche intacc\u00f2 la sua mente, portandolo a stravolgere il suo codice morale e di attribuzione di senso al mondo; ormai del tutto folle, Sargeras si allontan\u00f2 quindi dagli altri membri della sua razza e si present\u00f2 ai demoni autoproclamandosi loro signore e dio. Fond\u00f2 con essi la Legione Infuocata, un esercito avente come scopo la distruzione o l'alterazione di tutto ci\u00f2 che di costruttivo \u00e8 stato fatto dagli altri Titani, oltre che la morte di tutti gli esseri viventi non intaccati dalla follia demoniaca.\nI Titani, Azeroth e gli Dei Antichi.\nTempo dopo l'allontanamento di Sargeras, circa 147.000 anni prima della Prima Guerra, i Titani giunsero su un mondo che sarebbe poi stato chiamato Azeroth. L\u00ec, trovarono che il pianeta era preda di potenti creature malvagie, gli Dei Antichi, e dei loro servitori elementali, e cominciarono a lottare contro di loro. Un Dio Antico, Y'Shaarj, venne ucciso, e la sua morte gener\u00f2 lo sha, incarnazione di tutte le emozioni negative. Capendo che gli Dei Antichi erano troppo legati ad Azeroth, e che distruggendoli avrebbero distrutto anch'esso, i Titani imprigionarono i restanti Dei Antichi nelle viscere della terra, bandirono gli elementali nei piani elementali, e predisposero una serie di potenti difese per assicurarsi che non potessero pi\u00f9 creare problemi.\nFatto ci\u00f2, i Titani cominciarono a rimodellare Azeroth come avevano fatto anche con gli altri mondi, rendendolo pi\u00f9 adatto alla vita e posizionando il Pozzo dell'Eternit\u00e0, una grande fonte di magia, al centro del suo unico continente, Kalimdor. Crearono numerose razze perch\u00e9 li aiutassero nel loro lavoro, giganti, terrigeni, meccagnomi, vrykul, tol'vir e mogu: tutte esse furono, alcune gi\u00e0 dal principio, affette dalla Maledizione della Carne, una mutazione indebolente generata dagli Dei Antichi. Finito il loro lavoro, prima di andarsene, scelsero alcuni membri della razza dei draghi per sorvegliare Azeroth, conferendo loro parte dei loro poteri e rendendoli da allora in poi noti come Aspetti Draconici.\nLa caduta di Argus.\nAll'incirca 25.000 anni prima della Prima Guerra, l'esercito di Sargeras giunse su un mondo pieno di vita, Argus, dimora della razza degli eredar, una razza dotata di elevate capacit\u00e0 magiche e di grande intelligenza. Sargeras decise di assumerla tra i suoi ranghi, piuttosto che distruggerla, e di fare dei suoi tre capi, di nome Velen, Kil'jaeden e Archimonde, i suoi diretti luogotenenti; si present\u00f2 quindi a questi ultimi promettendo loro in cambio della loro fedelt\u00e0 immensi poteri, e assicurando al loro popolo un benessere quale non l'avevano mai visto. Mentre Kil'jaeden e Archimonde cedettero subito alle lusinghe di Sargeras, Velen ebbe una visione della follia e della malvagit\u00e0 che il suo popolo avrebbe sperimentato se si fosse alleato con Sargeras. Venne contattato da un naaru, di nome K'ure, che gli offr\u00ec di salvare lui e i suoi seguaci. Con l'aiuto di K'ure, Velen e un terzo degli eredar fuggirono quindi da Argus appena in tempo, rinominandosi da l\u00ec in poi \"draenei\", (\"esiliati\"), e cominciando una fuga senza fine dai loro ex fratelli malvagi.\nI mogu e l'ascesa di Lei Shen.\nColpiti dalla Maledizione della Carne, e privati della guida della sentinella titanica incaricata Ra-Den, sprofondata nel silenzio per ignoti motivi, i mogu, una delle creazioni dei Titani, caddero nel caos, impegnandosi in lotte fratricide. Lei Shen, figlio di un signore della guerra mogu, raggiunse la dimora di Ra-Den e acquis\u00ec i suoi poteri, cominciando a farsi chiamare \"Re del Tuono\". Sconfitti tutti i suoi avversari, Lei Shen riun\u00ec i Mogu sotto la propria guida, schiavizzando numerose razze, tra cui i Pandaren, e fondando un prosperoso impero.\nGli Imperi Gemelli dei Troll e l'ascesa degli Aqir.\nTempo dopo la partenza dei Titani di Azeroth, circa 16.000 anni prima della Prima Guerra, sorsero a Kalimdor due grandi imperi della razza troll, l'impero Gurubashi e l'impero Amani, chiamati \"imperi gemelli\". Il loro potere era incontrastato, fino a quando non sorse l'impero di Azj'Aqir della razza insettoide aqir, creata dal Dio Antico C'Thun. Sebbene avessero poca simpatia reciproca, gli imperi dei troll si unirono per fronteggiare questo nemico comune, in una guerra che dur\u00f2 migliaia di anni. Alla fine, i troll riuscirono a dividere le forze degli aqir e a spaccare in due il loro impero, che si divise in quello di Azjol-Nerub (i cui abitanti divennero i nerubiani) e Ahn'Qiraj (i cui abitanti divennero i qiraji). Il conflitto cost\u00f2 per\u00f2 molto caro ai troll, che non riuscirono pi\u00f9 a ritornare allo splendore di un tempo: il vuoto di potere lasciato da essi sarebbe stato, pi\u00f9 avanti, riempito da un'altra civilt\u00e0: quella degli elfi della notte, una razza discendente proprio da quella dei troll.\nI Vrykul e gli Umani.\nCirca 15.000 anni prima della Prima Guerra, i Vrykul, un'altra creazione dei Titani, cominciarono ad essere affetti dalla Maledizione della Carne, e cominciarono a partorire dei figli \"piccoli, deboli e brutti\", abbandonando poi gli scopi dati loro dai Titani. Il re dei Vrykul Ymiron ordin\u00f2 che tutti i bambini deboli fossero messi a morte, ma alcuni genitori li nascosero lontano dalle loro terre, nell'odierna Lordaeron. Da questi bambini si sarebbe poi evoluta la razza umana, la cui civilt\u00e0 cominci\u00f2 a nascere propriamente circa nello stesso periodo di quella degli elfi della notte. Successivamente, i vrykul entrarono in stasi, da cui si sarebbero svegliati solo millenni dopo, con l'arrivo del Re dei Lich.\nLa rivoluzione dei monaci pandaren.\nCirca 12.000 anni prima della Prima Guerra, durante il regno dell'imperatore Lao-Fe dei mogu, i pandaren erano da questi schiavizzati spietatamente. Un pandaren, Kang, aveva compreso che l'impero dei mogu si reggeva unicamente sui suoi schiavi, e decise che era giunta l'ora di cambiare la situazione: poich\u00e9 non era loro permesso di tenere armi, cominci\u00f2 ad addestrare gli altri pandaren al combattimento a mani nude, avviando la longeva tradizione monacale pandaren. Supportati da altre razze, come grumyan, jinyu e hozen, i pandaren riuscirono a sconfiggere i loro padroni e a fondare un loro impero sopra a quello dei mogu. Dopo la sconfitta dei mogu i troll Zandalari, loro alleati, attaccarono i pandaren, ma l'offensiva venne respinta.\nGli Elfi della Notte e Azshara.\n14.000 anni prima della Prima Guerra ascese al potere su Kalimdor la razza dei \"Kaldorei\", altres\u00ec denominati elfi della notte, che cominci\u00f2 ad erigere il proprio impero attorno al Pozzo dell'Eternit\u00e0. Tra gli elfi della notte sorse un gruppo di \u00e9lite, chiamati \"quel'dorei\" (o Eletti, Highborne), che si occupava dello studio della magia, leali alla regina Azshara. Azshara e gli Eletti, col loro uso smodato della magia, attirarono ben presto l'attenzione di Sargeras, che 10.000 anni prima della Prima Guerra si present\u00f2 loro come un dio benevolo ansioso di donare potere e prosperit\u00e0, esattamente come aveva fatto millenni prima con gli eredar.\nConvinti da Sargeras, Azshara e gli Eletti cominciarono cos\u00ec ad aprire un portale nel Pozzo dell'Eternit\u00e0, per permettere a Sargeras e ai suoi servi di giungere ad Azeroth.\nLe nebbie di Pandaria.\nMentre Azshara era regina degli elfi della notte, i pandaren erano governati dall'imperatore Shaohao. Tramite un oracolo, questi venne a sapere di un devastante conflitto che sarebbe iniziato di l\u00ec a poco, e cerc\u00f2 un modo per proteggere la sua gente. Yu'lon gli consigli\u00f2 di liberarsi di tutte le sue emozioni negative, e Shaohao imprigion\u00f2 cos\u00ec lo sha nelle viscere della terra. Shaohao raggiunse cos\u00ec l'illuminazione, e al termine della sal\u00ec alla Terrazza dell'Eterna Primavera: da l\u00ec, \"svan\u00ec dall'esistenza\" diventando tutt'uno con la terra: Pandaria si separ\u00f2 dal resto del continente di Kalimdor, andando alla deriva nel Grande Mare circondata da una nebbia protettiva.\nLa Guerra degli Antichi: Il primo attacco della Legione su Azeroth.\nNon appena il portale per far passare Sargeras divenne stabile abbastanza da far passare i suoi primi servitori demoni, essi si riversarono fuori dal palazzo di Azshara, cominciando una strage di civili che segn\u00f2 l'inizio della cosiddetta Guerra degli Antichi. In tale periodo vennero anche a trovarsi il mago umano Rhonin, il drago in forma umana Krasus e l'orco Broxigar: essi erano stati inviati indietro nel tempo da Nozdormu, a causa di un tentativo degli Dei Antichi di riscrivere la storia della Guerra degli Antichi effettuato oltre diecimila anni dopo di essa.\nIn reazione alla dilagante invasione demoniaca, gli elfi della notte formarono una resistenza guidata da uno dei loro nobili pi\u00f9 potenti, Kur'talos Crinocorvo. Rhonin, Krasus e Broxigar, assieme ai gemelli elfi della notte Illidan e Malfurion Grantempesta e alla sacerdotessa Tyrande Soffiabrezza, si unirono ad essa riuscendo anche ad ottenere l'aiuto degli Antichi Guardiani, fra cui Cenarius. Dopo la morte sia di Crinocorvo che del suo successore Desdel Stareye in battaglia, la guida delle truppe pass\u00f2 in mano a Jarod Cantombroso, che riusc\u00ec ad ottenere il pieno supporto anche dei popoli dei tauren, dei terrigeni e dei mezzorsi.\nLa situazione divenne per\u00f2 cos\u00ec difficile da convincere ad intervenire anche i draghi: uno degli Aspetti Draconici, Neltharion, corrotto dagli Dei Antichi all'insaputa degli altri, convinse gli altri Aspetti a donargli parte del loro potere per creare una potente arma magica, l'Anima dei Draghi. Neltharion la us\u00f2 poi per distruggere egualmente demoni, elfi e draghi (quasi sterminando lo stormo blu), rivelando la propria follia e assumendo il nome di Alamorte. Anche Illidan trad\u00ec la resistenza elfica, e Tyrande venne rapita dal consigliere di Azshara, Lord Xavius, per poi essere salvata da un gruppo di Eletti dissidenti guidati da Dath'Remar Solealto.\nInfine, la resistenza elfica riusc\u00ec a respingere le orde della Legione fin quasi alla capitale, dove il portale destinato al passaggio di Sargeras era in procinto di ultimarsi. Utilizzando l'Anima dei Draghi, sottratta ad Alamorte, Malfurion riusc\u00ec a chiudere il portale, che risucchi\u00f2 dentro di s\u00e9 tutti i demoni, mentre Broxigar si sacrificava per vanificare l'ultimo sforzo di Sargeras di entrare ad Azeroth. Privo di equilibrio, il portale implose, provocando un cataclisma di proporzioni colossali, detto \"la Frattura\", che colp\u00ec tutta Azeroth, dividendo il continente di Kalimdor in altri tre distinti (Kalimdor, Nordania e quello dei futuri Regni Orientali) e in un gran numero di isole. Azshara venne scaraventata nelle profondit\u00e0 abissali assieme al suo palazzo e agli Eletti rimasti con lei, ma subito prima di annegare venne contattata dagli Dei Antichi, che in cambio della sua lealt\u00e0 le promisero la sopravvivenza: Azshara accett\u00f2, ed essi mutarono cos\u00ec lei i suoi seguaci nei naga. Sotto le acque vorticanti del Maelstrom, i naga ricominciarono a costruire un impero, fondando la citt\u00e0 di Nazjatar.\nLa creazione di Nordrassil e la Guerra dei Satiri.\nGuidata da Malfurion e Tyrande, la popolazione degli elfi sopravvissuta alla giunse sul Monte Hyjal. Sulla cima del Monte, Illidan cre\u00f2 un secondo Pozzo dell'Eternit\u00e0 per rimpiazzare il primo (versando in un lago preesistente delle fialette d'acqua del Pozzo originale, che aveva tenuto nascoste), distrutto nella Frattura; scoperto dagli altri elfi della notte, venne condannato ad essere imprigionato per sempre sotto la sorveglianza di Maiev Cantombroso e delle sue Guardiane. Per coprire l'esistenza del Secondo Pozzo, non potendolo distruggere per non creare una seconda Frattura, gli Aspetti Draconici Alexstrasza, Ysera e Nozdormu crearono un gigantesco Albero del Mondo chiamato Nordrassil, che conferiva agli elfi della notte immortalit\u00e0, salute e accesso al Sogno di Smeraldo. Dopodich\u00e9, Nozdormu rimand\u00f2 Rhonin e Krasus nel tempo da dove erano arrivati.\nSotto la guida di Malfurion e Tyrande gli elfi della notte cominciarono cos\u00ec a ricostruire la loro societ\u00e0. Malfurion e Cenarius cominciarono ad istruire gli elfi nel druidismo, proibendo al contempo qualsiasi forma di magia arcana pena la morte.\nNon troppo tempo dopo, le forze residue della Legione rimaste ad Azeroth vennero riunite dai satiri, e attaccarono la rinata societ\u00e0 elfica durante la Guerra dei Satiri. Una setta di druidi degli elfi della notte, quelli del Branco, cominciarono in questo periodo a soccombere alla loro forma animale, quella feroce e selvaggia del lupo. Venne forgiato un artefatto, la Falce di Elune, che avrebbe dovuto aiutarli a mantenere il controllo sulla forma da lupo. Tuttavia, la Falce ebbe l'effetto contrario a quello voluto, trasformando i druidi del branco in worgen. Per evitare lo spargersi della maledizione, Malfurion fu costretto a sigillarli nel Sogno di Smeraldo.\nL'esilio degli Eletti e la Lunga Veglia.\nSecoli dopo, 7.300 anni prima della Prima Guerra gli Eletti rimasti, guidati da Dath'Remar Solealto, affetti da una tenace sofferenza dovuta alla loro dipendenza dalla magia, decisero di ribellarsi alla legge imposta da Malfurion che vietava l'uso della magia arcana. Per dimostrarne la potenza, scatenarono una tempesta magica sulla foresta di Valtetra, causando l'ira degli altri elfi. Non avendo il coraggio di mettere a morte cos\u00ec tanti dei loro simili, gli elfi della notte decisero di esiliarli.\nDopo la partenza degli Eletti, Malfurion e gli altri druidi si separarono dalle loro famiglie per addormentarsi nel Sogno di Smeraldo, allo scopo di rispettare un patto fatto con Ysera in cambio dell'accesso al Sogno di Smeraldo consentito con la creazione di Nordrassil. Tyrande, rimasta sola al governo degli elfi della notte, costitu\u00ec il corpo militare delle Sentinelle; il periodo che va da qui alla Terza Guerra sar\u00e0 ricordato dagli elfi come \"la Lunga Veglia\" (\"the Long Vigil\").\nSeconda parte: dalla fondazione di Quel'Thalas alla nascita dell'Orda.\nLa fondazione di Quel'Thalas.\nCirca 6.800 anni prima della Prima Guerra, gli Eletti che erano stati esiliati da Kalimdor sbarcarono sulle coste del continente di Lordaeron, nella regione delle Radure di Tirisfal, dove decisero di stabilirsi, sempre sotto la guida di Dath'Remar.\nDopo qualche tempo per\u00f2 molti di essi cominciarono ad impazzire, forse a causa di qualcosa di malvagio celato nel sottosuolo, e furono quindi costretti a levare il campo e a dirigersi verso nord; durante il tragitto si trovarono a dover lottare sempre pi\u00f9 frequentemente con i selvaggi troll della trib\u00f9 Amani. Infine, giunsero in un territorio verde e lussureggiante, dove la magia era particolarmente forte, e si stabilirono l\u00ec. Cos\u00ec lontani dalle energie del Secondo Pozzo dell'Eternit\u00e0, gli Eletti cambiarono fisicamente fino a diventare una razza separata e differente dagli elfi della notte; molti morirono a causa del freddo e della fame, e si accorsero anche di non essere pi\u00f9 n\u00e9 immortali n\u00e9 immuni ai cambiamenti climatici (per aver perduto il loro contatto con l'Albero del Mondo Nordrassil).\nRinominatisi alti elfi, cominciarono tuttavia a costruire una civilt\u00e0, fondando il regno di Quel'Thalas con capitale Lunargenta. Tuttavia, edificarono proprio sopra un terreno sacro dei troll, che cominciarono subito ad attaccarli. Nonostante fossero inferiori di numero per un rapporto di dieci a uno, gli alti elfi riuscirono a respingere i troll grazie alla magia. Memori degli avvertimenti degli elfi della notte, gli elfi alti decisero di schermare il loro territorio cos\u00ec che eventuali demoni non si accorgessero del loro ampio uso della magia: posero cos\u00ec delle pietre runiche lungo i loro confini che non solo occultavano l'uso della magia da parte degli elfi, ma spaventavano anche i superstiziosi troll.\nUtilizzando una delle ampolle che Illidan aveva riempito con l'acqua del primo Pozzo dell'Eternit\u00e0, che Dath'Remar era riuscito ad ottenere, gli elfi alti crearono una nuova fonte per i loro poteri magici, che battezzarono Pozzo Solare.\nL'impero di Arathor e le Guerre dei Troll.\n2.800 anni prima della Prima Guerra la trib\u00f9 umana degli Arathi si avvide del pericolo che i troll Amani stavano diventando, e decise di unificare le altre trib\u00f9 sotto un'unica bandiera. Nel giro di sei anni gli Arathi lottarono e sconfissero molte altre trib\u00f9 umane, trattandole per\u00f2 con rispetto e offrendo loro pace ed uguaglianza. In tal modo, gli Arathi si garantirono la loro lealt\u00e0. Dopo alcuni anni di espansione gli Arathi decisero di costruire la citt\u00e0-stato fortificata di Strom, capitale della nazione di Arathor, nelle regioni sudorientali di Lordaeron che divennero poi note come Altopiani d'Arathi e attirando cos\u00ec le altre trib\u00f9 umane indipendenti in cerca di protezione.\nNello stesso periodo della fondazione di Strom i troll, riorganizzatisi, sferrarono un nuovo attacco contro Quel'Thalas. Gli elfi alti, trovandosi in difficolt\u00e0, mandarono quindi degli ambasciatori a re Thoradin in cerca di aiuto. Gli umani accettarono di aiutarli ottenendo in cambio l'insegnamento delle arti magiche. Umani ed alti elfi, uniti, sbaragliarono i troll a tal punto che questi non si sarebbero mai pi\u00f9 ripresi dalla sconfitta. Concluso il conflitto, che venne chiamato Guerre dei Troll, gli alti elfi, grati dell'aiuto ricevuto, giurarono quindi lealt\u00e0 e amicizia ad Arathor e ai discendenti di Thoradin.\nFinita la guerra con i troll, i maghi umani addestrati dagli elfi lasciarono Strom e si stabilirono nelle Alture di Colletorto, sulla costa meridionale del Lago Lordamere, fondando la citt\u00e0 di Dalaran.\nIl Concilio di Tirisfal.\nL'utilizzo sconsiderato della magia da parte di alcuni dei maghi di Dalaran caus\u00f2 per\u00f2 la ricomparsa degli agenti della Legione Infuocata. I magocrati di Dalaran, trovandosi in difficolt\u00e0 nel combattere i demoni che molto spesso li superavano in potere e abilit\u00e0, chiesero aiuto agli alti elfi. Questi ultimi scoprirono che i demoni in circolazione, pur essendo pochi, costituivano comunque una grande minaccia e sarebbero stati presenti fintanto che gli umani avessero praticato la magia. I magocrati umani proposero di conferire ad un singolo individuo tutto la magia collettiva dei magocrati elfi e umani e dargli come unico scopo la lotta contro i demoni; l'esistenza di questo individuo sarebbe rimasta segreta alla popolazione, cos\u00ec come la lotta contro i demoni, onde evitare il panico di massa fra la gente. Quando un Campione avesse terminato il suo mandato, un apposito concilio ne avrebbe designato il successore, il cui potere si sarebbe collegato a quello del precedente Campione. I campioni sarebbero cos\u00ec diventati di mandato in mandato sempre pi\u00f9 potenti. Venne cos\u00ec fondato l'ordine segreto del Concilio di Tirisfal, 1.000 anni dopo le Guerre dei Troll, dal nome delle Radure di Tirisfal, dove il Concilio teneva le sue sedute segrete.\nIl risveglio dei nani.\nIn seguito alla i terrigeni, una delle razze create dai Titani, entrarono in letargo nelle citt\u00e0 di Uldaman, Uldum e Ulduar. I terrigeni di Uldaman, la citt\u00e0 situata nelle Maleterre dei Regni Orientali, si risvegliarono dal loro sonno 2.500 anni prima della Prima Guerra, cio\u00e8 dopo quasi 8.000 anni che si erano addormentati.\nTali terrigeni si accorsero di aver subito la Maledizione della Carne degli Dei Antichi - sebbene non sapessero di cosa si trattava - e di aver perso buona parte dei poteri conferitigli dai Titani. Preso il nome di \"nani\", essi migrarono verso la regione nevosa di Dun Morogh dove, all'interno di una catena montuosa, fondarono la citt\u00e0 di Forgiardente. Diedero inoltre alla grande regione situata a sud di Lordaeron il nome di Khaz Modan, cio\u00e8 \"Montagne di Khaz\", dal nome del Titano Khaz'goroth.\n1.500 anni dopo, i nani ebbero i primi contatti con la razza degli gnomi, ai quali permisero di costruire la loro capitale, Gnomeregan, a Dun Morogh.\nI Sette Regni.\nAnche se, dopo la morte di re Thoradin, Strom continuava a fungere da punto centrale per Lordaeron, molte altre citt\u00e0-stato sorsero dopo Dalaran, fra cui Gilneas, Kul Tiras e Alterac, tutte sotto il controllo di Strom. Nello stesso periodo gli umani vennero a contatto con le civilt\u00e0 dei nani e degli gnomi, forgiando con loro un duraturo legame di amicizia.\nNonostante il regno di Arathor prosperasse economicamente, i suoi elementi cominciavano per\u00f2 a disgregarsi: molti nobili di Strom si allontanarono dalla citt\u00e0, fondando la citt\u00e0 di Lordaeron sulle sponde settentrionali del Lago Lordamere, mentre altri viaggiarono molto a sud, arrivando a fondare Roccavento nella fertile Foresta di Elwynn.\nArathor fin\u00ec cos\u00ec per sgretolarsi in sette diversi regni 1.200 anni prima della Prima Guerra. Strom divenne a sua volta una citt\u00e0 indipendente, cambiando nome in Stromgarde. Seppur potenti e un tempo parte della stessa nazione, i sette regni si estraniarono velocemente gli uni dagli altri, cancellando cos\u00ec infine il sogno di Thoradin di un'umanit\u00e0 unita.\nLa Guerra delle Sabbie Mutevoli.\nA Kalimdor, circa 9.000 anni dopo la Frattura, dopo migliaia di anni di preparativi, i qiraji al servizio di C'Thun ammassarono le proprie truppe per conquistare Kalimdor. Gli elfi della notte si prepararono quindi a respingerli: Fandral Elmocervo, all'epoca luogotenente di Malfurion e istruttore dei nuovi druidi, assieme a suo figlio Valstann prese il comando delle truppe e si mosse verso Silitus. L\u00ec affront\u00f2 i qiraji, riuscendo inizialmente a tener loro testa e dando inizio al conflitto noto come Guerra delle Sabbie Mutevoli (\"War of the Shifting Sands\").\nI due imperatori qiraji, Vek'lor e Vek'nilash, si accorsero di come Valstann fosse devoto al padre e di come Fandral fosse legato a lui. Cos\u00ec catturarono Valstann, il quale era accorso a difesa del villaggio di Vento del Sud, e lo consegnarono a Rajaxx, generale delle truppe qiraji, il quale lo port\u00f2 di fronte a Fandral ed alle linee elfiche. Gli elfi assistettero impotenti all'esecuzione di Valstann, tagliato in due dagli artigli di Rajaxx. Fandral rimase quindi sconvolto e gli elfi della notte vennero duramente sconfitti.\nI qiraji dilagarono quindi a Silitus e rifluirono nel Cratere di Un'Goro; tuttavia, qualcosa in quella regione imped\u00ec loro di prenderne il controllo, forse un tipo di protezione previsto dai Titani. Disperato, Fandral chiese aiuto ai draghi bronzei della vicina Tanaris, i quali per\u00f2 rifiutarono di aiutare gli elfi della notte. Solo quando i qiraji arrivarono fino alle Caverne del Tempo, i draghi cambiarono idea e si unirono alla guerra, chiamando a raccolta anche membri di altri stormi. Assieme ai draghi, gli elfi combatterono i qiraji fino a ricacciarli dentro la loro cittadella, decidendo poi di sigillarla ermeticamente con la magia. Lo Scettro delle Sabbie Mutevoli, creato per riaprire la citt\u00e0, venne consegnato a Fandral il quale lo distrusse, furioso con i draghi per la morte di suo figlio.\nLa Guerra dei Tre Martelli.\nDa dopo il loro risveglio, i nani vissero pacificamente nella citt\u00e0 di Forgiardente per 2.270 anni; dopodich\u00e9, anche se riuniti sotto il comando di re Modimus Forgiamara, i nani si suddivisero in tre maggiori fazioni. I Barbabronzea, guidati dal \"thane\" Madoran Barbabronzea, i pi\u00f9 vicini a re Forgiamara e i pi\u00f9 stoici difensori di Forgiardente; i Granmartello, guidati dal thane Khardros Granmartello, che abitavano perlopi\u00f9 all'esterno della citt\u00e0 ma cercavano di acquistare pi\u00f9 potere al suo interno; e i Ferroscuro, capeggiati dal thane-stregone Thaurissan, che abitavano le parti pi\u00f9 profonde della montagna e complottavano contro entrambe le altre fazioni.\nAlla morte di re Forgiamara, scoppi\u00f2 la guerra civile per il controllo della citt\u00e0 che dur\u00f2 anni, e che termin\u00f2 con la vittoria dei Barbabronzea e con l'esilio dei loro cugini da Forgiardente. I Granmartello ricostruirono il loro impero fra le Paludi Grigie e le Alture del Crepuscolo, costruendo la fortezza di Grim Batol, mentre i Ferroscuro, giurando vendetta, si spostarono a sud, nelle Montagne di Crestarossa, fondando la citt\u00e0 di Thaurissan.\nQualche anno dopo i Ferroscuro lanciarono un attacco combinato sia ai Granmartello che ai Barbabronzea, nel tentativo di imporsi definitivamente come clan supremo in tutta Khaz Modan. La strega Modgud, moglie di Thaurissan, guid\u00f2 parte delle forze a Grim Batol, mentre Thaurissan stesso guid\u00f2 le restanti a Forgiardente. Modgud riusc\u00ec a mettere sotto assedio Grim Batol utilizzando magie oscure finch\u00e9 Khardros Granmartello non la uccise, mettendo in fuga i Ferroscuro. Contemporaneamente i Barbabronzea sconfissero Thaurissan mandando nel contempo un'armata in aiuto dei Granmartello, distruggendo il resto dell'esercito in rotta di Modgud.\nThaurissan si rifugi\u00f2 nella sua citt\u00e0, braccato da entrambi gli altri clan, e decise di evocare una creatura che lo aiutasse a sconfiggerli. Senza volerlo, per\u00f2, liber\u00f2 Ragnaros, il Signore Elementale del fuoco, imprigionato tempo prima dai Titani. La liberazione di Ragnaros cre\u00f2 un'esplosione devastante, che fece sorgere il vulcano del Massiccio Roccianera e trasform\u00f2 la parte circostante delle Montagne Crestarossa nelle odierne regioni della Gorgia Rovente e delle Steppe Ardenti. Thaurissan e molti altri Ferroscuro furono uccisi dall'esplosione, e i sopravvissuti furono schiavizzati da Ragnaros.\nVista da lontano la devastazione che si era propagata dalle Montagne Crestarossa, i Barbabronzea e i Granmartello ritornarono alle loro case. Grim Batol, tuttavia, era stata irrimediabilmente contaminata dalle magie oscure di Modgud. Rifiutando l'offerta dei Barbabronzea di vivere attorno a Forgiardente, i Granmartello si spostarono a nord, nelle Entroterre, fondando una nuova casa sul Picco dell'Aquila, dove stabilirono un forte legame con i grifoni nativi della zona. Per mantenere i contatti con loro, i Barbabronzea costruirono il Viadotto di Thandol fra le Paludi Grigie e gli Altopiani d'Arathi; tuttavia, a causa delle differenze ideologiche, i due clan presero ben presto vie separate. Il conflitto passato venne ricordato come Guerra dei Tre Martelli (\"War of the Three Hammers\").\nAegwynn, Medivh e Sargeras.\n823 anni prima della Prima Guerra tra gli orchi e gli umani una dei Custodi pi\u00f9 dotati del Concilio di Tirisfal, l'umana Aegwynn, scopr\u00ec che un gran numero di demoni era comparso a Nordania e aveva iniziato a dare la caccia ai draghi; aiutata dai draghi, Aegwynn sconfisse i demoni, solo per poi ritrovarsi faccia a faccia con un avatar di Sargeras.\nContro ogni previsione, Aegwynn sconfisse l'avatar di Sargeras, e lo seppell\u00ec nel Tempio di Elune dell'antica citt\u00e0 kaldorei di Suramar, facendolo poi inabissare nelle acque del Grande Mare. A sua insaputa, per\u00f2, lo spirito del Titano Oscuro si nascose nel suo corpo, esattamente come aveva pianificato.\n778 anni dopo, cio\u00e8 45 prima degli eventi di \"Orcs &amp; Humans\" (la Prima Guerra), Aegwynn decise che non sarebbe stato il privilegio a scegliere il suo successore. Sedusse cos\u00ec il mago umano Nielas Aran, concependo con lui un figlio a cui avrebbe dato il nome di Medivh e a cui trasfer\u00ec tutto il suo potere di Guardiana, rendendolo di diritto il Guardiano successivo; lo spirito di Sargeras pass\u00f2 a sua volta al bambino. Al raggiungimento dei 14 anni, il potere dei guardiani si manifest\u00f2 pienamente e Medivh cadde in coma; in quel momento, Sargeras cominci\u00f2 ad impossessarsi del suo corpo.\nLa nascita dell'Orda degli orchi.\nTempo dopo la nascita di Medivh, Kil'jaeden, nella sua infinita ricerca dei draenei (si veda la sezione \"La caduta di Argus\"), li trov\u00f2 infine sul pianeta di Draenor. Draenor era abitato anche da altre razze, fra cui gli orchi, che decise di reclutare fra le file della Legione: si present\u00f2 dunque ad un potente e influente sciamano di questa razza, Ner'zhul, camuffato dallo spirito di sua moglie Rulkan, e in tal modo manipol\u00f2 lo sciamano facendo s\u00ec che egli facesse muovere al suo popolo guerra ai draenei. Pi\u00f9 tardi smise di impersonare Rulkan e si present\u00f2 come s\u00e9 stesso, salvatore del popolo orchesco dal pericolo dei draenei.\nNer'zhul per\u00f2 cominci\u00f2 a nutrire dei dubbi sulle vere intenzioni di Kil'jaeden e recatosi al sacro monte degli orchi, Oshu'gun, scopr\u00ec di essere stato ingannato. Gul'dan, apprendista di Ner'zhul, avvert\u00ec Kil'jaeden di questo; Kil'jaeden allora rimpiazz\u00f2 Ner'zhul con Gul'dan stesso, e ordin\u00f2 a quest'ultimo di insegnare agli sciamani orchi le magie demoniache, di riunire tutti i clan degli orchi nella cosiddetta \"Orda\" e di fondare un Concilio dell'Ombra che avrebbe controllato l'Orda da dietro le quinte. Come capo fantoccio dell'Orda venne posto Manonera, marionetta del Concilio. Avendo ormai gli orchi in pugno, Kil'jaeden decise quindi di scagliarli definitivamente contro i draenei, e fece bere agli orchi il sangue dell'annihilan Mannoroth, trasformandoli cos\u00ec in creature assetate di sangue, veri e propri demoni, che sterminarono senza remore gran parte della razza draenei. Dei draenei sopravvissuti, molti vennero mutati dalle energie demoniache usate dagli orchi, trasformandosi in Corrotti e Perduti.\nTerza parte: dall'inizio di WarCraft fino alla fine di WarCraft II \"e seguito\".\nWarCraft: Orcs &amp; Humans.\nLa Prima Guerra.\nL'invasione di Azeroth.\nAbbandonati da Kil'jaeden, non pi\u00f9 interessato a loro dopo il presunto totale sterminio dei draenei, l'Orda degli orchi era sull'orlo del collasso, dilaniata dalla sete di sangue che non trovava altro sfogo che su se stessa. Ormai disperato nel cercare una soluzione, Gul'dan venne contattato da Medivh, che gli offr\u00ec di creare un portale dimensionale fra Draenor e Azeroth, permettendo cos\u00ec all'Orda di invadere e distruggere il pianeta (chiodo fisso di Sargeras da millenni; si veda in proposito la sezione ). Medivh gli offr\u00ec anche di rivelargli la locazione della Tomba di Sargeras, dove Gul'dan avrebbe potuto accrescere a dismisura i suoi poteri.\nVenne cos\u00ec creato il Portale Oscuro, situato nella Penisola del Fuoco Infernale su Draenor e nella Palude Nera su Azeroth. Grazie a tale portale l'Orda giunse su Azeroth e, credendo che gli umani non costituissero alcun pericolo, li attacc\u00f2 senza esitare. Invece, le prime schermaglie furono tutte a favore degli umani membri del regno di Azeroth, cos\u00ec Gul'dan e Manonera cominciarono ad organizzarsi meglio. Nello stesso periodo, il clan dei Lupi Bianchi, l'unico che non aveva bevuto il sangue di Mannoroth grazie al rifiuto del suo capo Durotan, venne esiliato nelle Montagne d'Alterac; pi\u00f9 tardi, lui e sua moglie Draka vennero assassinati e il figlio neonato trovato e allevato da un umano, Aedelas Blackmoore, che lo chiam\u00f2 Thrall.\nLa morte di Medivh.\nNel frattempo, Medivh - gi\u00e0 dilaniato a causa del conflitto fra s\u00e9 stesso e Sargeras nascosto dentro di lui - fu costretto anche a rapportarsi con Khadgar, un apprendista inviatogli dal Kirin Tor, e Garona la Mezz'Orchessa, una spia mandata come emissario da Gul'dan (con cui concep\u00ec un figlio, Med'an). Khadgar e Garona scoprirono, come lo aveva scoperto Aegwynn anni prima, della situazione di Medivh e della sua responsabilit\u00e0 nell'apertura del Portale, e assieme a lord Anduin Lothar si batterono ed uccisero il Guardiano nella torre di Karazhan, distruggendo in tal modo anche la parte di Sargeras contenuta in lui. Gul'dan, che stava indagando nella mente di Medivh al momento della sua morte, ne venne a sua volta colpito e cadde in coma.\nLa caduta di Roccavento.\nPoco tempo dopo Garona, controllata dal Concilio dell'Ombra, assassin\u00f2 re Llane di Roccavento, portando alla caduta del regno umano. Libero da Gul'dan che era ancora in coma, Orgrim Martelfato uccise Manonera, prendendone il posto, e al ritorno di Garona la cattur\u00f2 e la tortur\u00f2, facendosi rivelare la locazione del Concilio. Mentre Martelfato sterminava i membri del Concilio dell'Ombra, Lothar e Khadgar raccolsero i sopravvissuti di Roccavento e, salpando nel Grande Mare, fecero rotta verso il continente settentrionale di Lordaeron in cerca di aiuto.\nWarCraft II: Tides of Darkness.\nLa Seconda Guerra.\nLa nascita dell'Alleanza e l'espansione dell'Orda.\nA Lordaeron, alla corte di re Terenas Menethil II, Lothar s'incontr\u00f2 con i capi delle nazioni ivi presenti, riuscendo a farle coalizzare per affrontare il comune pericolo costituito dall'Orda. Venne cos\u00ec fondata l'\"Alleanza\", composta da umani, alti elfi, nani Granmartello e Barbabronzea e gnomi; Lothar venne nominato Comandante Supremo delle forze dell'Alleanza. Gli alti elfi, costretti all'alleanza dal patto che Anasterian aveva stretto tempo prima con re Thoradin, fornirono solo un supporto simbolico. Anche l'Orda si arricch\u00ec di nuove forze, portando gli ogre da Draenor e stringendo alleanza con i troll silvani dell'impero Amani guidati da Zul'jin e con i goblin del Cartello Spargifumo.\nL'Orda, guidata da Orgrim Martelfato, continu\u00f2 ad espandersi sul territorio dei Regni Orientali, invadendo Khaz Modan (costringendo i nani Barbabronzea a barricarsi dentro Forgiardente) e giungendo anche a Lordaeron; contemporaneamente gli orchi entrarono in possesso dell'Anima dei Demoni, e grazie ai suoi poteri riuscirono a sottomettere la regina di draghi Alexstrasza. Minacciandola di distruggere le sue uova, gli orchi la costrinsero a mettere gli altri draghi rossi al servizio dell'Orda. Con l'aiuto dei draghi e dei troll l'Orda riusc\u00ec a raggiungere e danneggiare i confini di Quel'Thalas, convincendo definitivamente gli alti elfi a fornire pieno supporto all'Alleanza. Molte delle citt\u00e0 di Lordaeron vennero attaccate e razziate durante il conflitto. Gul'dan, ripresosi dal coma in cui era caduto, si assicur\u00f2 la propria sopravvivenza giurando fedelt\u00e0 a Martelfato e creando per lui i primi cavalieri della morte. L'Orda strinse anche alleanza col regno umano di Alterac guidato da Aiden Perenolde, che trad\u00ec l'Alleanza e permise all'Orda di passare nel suo territorio in cambio della salvezza dei suoi abitanti.\nIl tradimento di Gul'dan e la sconfitta dell'Orda.\nTuttavia, proprio mentre le forze dell'Orda si preparavano ad assediare la capitale di Lordaeron, Gul'dan e il suo apprendista Cho'gall con i loro clan disertarono per andare a cercare la Tomba di Sargeras; va notato che a Gul'dan non interessava minimamente dell'Orda, di Martelfato o della guerra in corso, ma era solo intenzionato ad acquisire i poteri divini di Sargeras. Gul'dan riusc\u00ec a far emergere dal mare le Isole Disperse, dove la tomba si trovava, ma una volta aperta trov\u00f2 al suo interno solo demoni impazziti che uccisero lui e i suoi seguaci.\nOrgrim, infuriato per il tradimento, invi\u00f2 la maggior parte delle sue forze sulle Isole Disperse, sterminando i clan di Gul'dan e Cho'gall; quest'ultimo, creduto morto, riusc\u00ec invece a sopravvivere. Le perdite subite a causa del tradimento di Gul'dan e le lotte interne indebolirono pesantemente l'Orda e diedero il tempo all'Alleanza di riorganizzarsi. Le forze dell'Alleanza riuscirono a respingere l'Orda fino alla base del Massiccio Roccianera, dove Lothar cadde in battaglia contro Martelfato, a sua volta sconfitto e catturato da Turalyon. Senza Martelfato, l'Orda venne costretta a ritirarsi nella Palude del Dolore dove sub\u00ec altre sconfitte e poi nelle Terre Devastate, dove Khadgar riusc\u00ec a chiudere il Portale Oscuro, portando cos\u00ec alla capitolazione dell'Orda.\nDopo ci\u00f2, gli alleati che l'Orda aveva raccolto lungo la strada si dispersero quasi completamente: i troll silvani ritornarono ai loro territori, i goblin ripresero la neutralit\u00e0 e gli ogre si sparpagliarono un po' ovunque su Azeroth.\nWarcraft II: Beyond the Dark Portal.\nLa spedizione a Draenor.\nDopo la caduta dell'Orda, gli orchi rimasti ad Azeroth vennero catturati e rinchiusi in campi d'internamento (salvo alcuni, ad esempio quelli guidati da Kilrogg Occhiotetro). Per nulla d'accordo su questo argomento e dopo diverbi anche sul destino del regno traditore di Alterac, i regni di Gilneas e Stromgarde abbandonarono l'Alleanza; lo stesso fecero gli alti elfi, esaurito il loro debito con i discendenti di Thoradin. Il re di Gilneas, Genn Mantogrigio, fece inoltre barricare il suo regno dietro ad un enorme muro, escludendolo a tutti gli effetti dal resto del mondo.\nA Draenor, per\u00f2, gli orchi si riorganizzarono sotto la guida di Ner'zhul e Teron Malacarne: il vecchio sciamano e il primo cavaliere della morte avevano intenzione di aprire numerosi portali per diversi mondi dove portare l'Orda, dato che Draenor era ormai un mondo morente. Per poterlo fare, avevano bisogno di potenti artefatti, alcuni dei quali si trovavano ad Azeroth. Ner'zhul e Teron riaprirono quindi il Portale Oscuro e vi inviarono una nuova armata di orchi guidata da Grom Malogrido, che si riun\u00ec anche alle forze di Kilrogg Occhiotetro rimaste ad Azeroth. Grom inoltre, assieme ad alcuni guerrieri, recuper\u00f2 uno degli artefatti che si trovava a Draenor, il Teschio di Gul'dan, tenuto come reliquia dal clan Tritaossa.\nCon dei raid a Dalaran e Roccavento (ricostruite dopo la guerra) vennero presi l'Occhio di Dalaran e il Libro di Medivh, mentre lo Scettro Ingemmato di Sargeras venne recuperato dalle Isole Disperse, dopodich\u00e9 Ner'zhul richiam\u00f2 gli orchi a Draenor.\nL'Alleanza a Draenor.\nDopo questi eventi, Re Terenas, convinto che l'Orda stesse preparando un nuovo attacco, form\u00f2 una spedizione guidata da Turalyon, Khadgar, Alleria Ventolesto, Kurdran Granmartello e Danath Cacciatroll per sconfiggere la minaccia direttamente sul suo mondo natio; i membri della spedizione presero il nome di \"Figli di Lothar\" (\"Sons of Lothar\").\nGiunti nella Penisola del Fuoco Infernale, i Figli di Lothar edificarono la Rocca dell'Onore e cominciarono ad ispezionare il territorio, preparandosi a recuperare gli artefatti rubati. Cominciarono ben presto le battaglie, e durante l'assedio della Cittadella del Fuoco Infernale Khadgar uccise Dentarg; Ner'zhul per\u00f2 era gi\u00e0 fuggito da l\u00ec portando con s\u00e9 gli artefatti, eccetto il Teschio di Gul'dan che aveva ceduto ad Alamorte: i Figli di Lothar dunque si divisero, con Khadgar, Alleria e Turalyon alla ricerca del drago nel suo covo su un'isola ad ovest della Penisola, e Danath e Kurdran all'inseguimento di Ner'zhul, Malacarne ed Occhiotetro nella Valle di Torvaluna.\nKurdran venne catturato durante l'inseguimento e portato ad Auchindoun, e Danath strinse alleanza coi draenei per riuscire ad entrare nella fortezza, dove liber\u00f2 il compagno e uccise Kilrogg Occhiotetro. Khadgar e gli altri, invece, riuscirono a sconfiggere Alamorte alleandosi con i gronn e gli ogre che gi\u00e0 lo stavano combattendo.\nLa nascita delle Terre Esterne.\nRiunite le forze e in possesso del Teschio di Gul'dan, i Figli di Lothar assediarono il Tempio Nero dove Ner'zhul si trovava, ma non riuscirono ad impedirgli di aprire i portali. Ner'zhul tuttavia non aveva previsto le conseguenze: l'immane energia da essi generata squarci\u00f2 il pianeta di Draenor, dando inizio ad un cataclisma di proporzioni planetarie. Alcuni orchi, fra cui Grom Malogrido, riuscirono a fuggire attraverso il Portale Oscuro, nella relativa salvezza di Azeroth, mentre Khadgar e gli altri membri della spedizione, per evitare che la catastrofe colpisse anche il loro mondo tramite il Portale Oscuro, decisero di rimanere a Draenor per chiuderlo. Anche Ner'zhul e i suoi seguaci lasciarono il pianeta attraverso uno dei portali appena aperti.\nDopodich\u00e9 Draenor venne definitivamente distrutto, e ci\u00f2 che ne restava trascinato nella Distorsione Fatua: quello sbrindellato residuo di pianeta divenne noto come Terre Esterne.\nLa creazione del Re dei Lich.\nAppena varcato il portale nel tentativo di fuga, Ner'zhul e i suoi fedelissimi vennero catturati da Kil'jaeden, che sottopose l'ex sciamano a torture terribili, tenendo al contempo il suo spirito vivo e consapevole. Avendo fallito nel creare un'armata coesa con gli orchi, Kil'jaeden aveva in mente di fare un secondo tentativo, stavolta senza sbagliare: propose cos\u00ec a Ner'zhul di tornare a servirlo o di patire sofferenze eterne. Ner'zhul scelse la prima.\nLo spirito di Ner'zhul, ormai privo di corpo, venne incastonato in un blocco di ghiaccio della Distorsione Fatua duro come il diamante, la sua consapevolezza e il suo potere vennero aumentati a dismisura, rendendolo una creatura dai poteri enormi. Anche i seguaci di Ner'zhul vennero mutati, nel loro caso in lich. Kil'jaeden spieg\u00f2 quindi a Ner'zhul che il suo compito era di creare una piaga che avrebbe fatto risorgere come non morti tutti colori che ne fossero stati colpiti, al suo eterno servizio. Dubitando tuttavia fortemente della proclamata lealt\u00e0 del Re dei Lich, Kil'jaeden ordin\u00f2 ad alcuni tra i pi\u00f9 potenti signori del terrore, capeggiati da Tichondrius, di sorvegliare la condotta di Ner'zhul su Azeroth. Dopodich\u00e9 scagli\u00f2 il blocco di ghiaccio del Re dei Lich su Azeroth, mandandolo a incagliarsi nel ghiacciaio di Corona di Ghiaccio, nel gelido continente di Nordania. A causa dell'impatto il blocco assunse una forma simile ad un trono, ragion per cui venne denominato come Trono Ghiacciato.\nDa l\u00ec, il Re dei Lich cominci\u00f2 ad espandere la sua coscienza e a toccare le menti delle creature mortali, assoggettandole al suo servizio. La prima prova con la piaga della non morte il Re dei Lich la effettu\u00f2 su un remoto accampamento di umani a Dracombra: nel giro di tre giorni, tutti gli abitanti erano morti, ma poco dopo ritornarono alla vita come non morti, completamente sotto il suo controllo. Da quel momento, l'armata di non morti cominci\u00f2 a crescere in continuazione.\nLa battaglia di Grim Batol.\nAd insaputa dell'Alleanza, una grande quantit\u00e0 di orchi vagava ancora libera nel nord di Khaz Modan, fra le Paludi Grigie e le Alture del Crepuscolo. Si trattava del clan Fauci di Drago di Nekros Sfasciateste, che aveva ancora in suo potere l'Anima dei Demoni e la regina dei draghi Alexstrasza e si era barricato nell'ex fortezza nanica di Grim Batol.\nNekros continuava a costringere Alexstrasza ad accoppiarsi col suo anziano compagno, Tyranastrasz, cos\u00ec da avere sempre nuovi draghi al suo servizio. Nekros venne manipolato da Alamorte, che lo indusse a spostare Alexstrasza e le sue uova al di fuori della fortezza, perch\u00e9 intendeva appropriarsi delle uova per portare nuovi membri allo stormo nero, decimato da conflitti interni.\nIl piano venne tuttavia rovinato dall'intervento di un gruppo di avventurieri, composto da Rhonin, Falstad Granmartello, Vereesa Ventolesto e Krasus, che liberarono Alexstrasza e distrussero l'Anima dei Demoni, ridando a lei e agli altri Aspetti Draconici i loro pieni poteri. Alamorte venne cos\u00ec scacciato e quasi ucciso da Alexstrasza, Malygos, Ysera e Nozdormu, e Nekros divorato dalla stessa Alexstrasza. Gran parte del clan Fauci di Drago venne incenerito dai draghi rossi, che presero poi controllo di Grim Batol.\nIl letargo degli orchi e la nuova Orda.\nCol passare del tempo, gli orchi catturati e internati sembrarono sprofondare in un'apatia, smettendo tanto i tentativi di fuga quanto le lotte interne. Alcuni maghi, come Antonidas, intuirono che questo letargo era dovuto alla mancata presenza delle energie demoniache a cui erano stati abituati, ma non riuscirono a trovare una cura (molti altri umani conclusero che era meglio cos\u00ec).\nNel frattempo, il capo del Forte di Durnholde, Aedelas Blackmoore, aveva allevato il figlio di Durotan, Thrall, come gladiatore, istruendolo anche in tattica, filosofia e altro. Il suo intento era di farne un'arma con cui guadagnare potere a Lordaeron.\nNonostante ci\u00f2, grazie soprattutto alla sua amicizia con Taretha Foxton, la figlia di un sottoposto di Blackmoore, Thrall crebbe acuto e perspicace, e impar\u00f2 ben presto la storia della sua razza; quando cominci\u00f2 a circolare la voce che Orgrim Martelfato era sfuggito agli umani e si era dato alla macchia, Thrall fugg\u00ec da Durnholde, grazie all'aiuto di Taretha. Alla fine il giovane orco incontr\u00f2 prima Grom Malogrido e il clan Cantaguerra, poi il clan dei Lupi Bianchi, dove scopr\u00ec le sue origini. Addestrato da Drek'Thar, Thrall divenne uno sciamano e cap\u00ec che lo sciamanesimo era quello che poteva risvegliare gli orchi dal loro letargo.\nRiuniti i clan dei Lupi Bianchi e Cantaguerra e incontrato anche Martelfato, Thrall li guid\u00f2 contro i campi d'internamento, liberando gli orchi sia dalle loro prigioni fisiche che da quelle spirituali. Con la morte di Orgrim Martelfato nell'assedio di uno dei campi (l'attuale Requie del Martello, negli Altopiani d'Arathi) Thrall divenne il capo dell'Orda che aveva rifondato e trasformato, giurando che gli orchi non sarebbero mai pi\u00f9 stati schiavi di nessuno.Pi\u00f9 o meno in quel periodo i\nMurloc, una razza di uomini-pesce, iniziarono a risalire in superficie e ad abitare laghi e fiumi di tutta Azeroth.\nLa Guerra del Ragno.\nMentre Thrall riportava l'Orda a nuova vita a Lordaeron, il Re dei Lich continuava ad espandere il suo dominio a Nordania, dalla rocca che aveva fatto costruire a Corona di Ghiaccio. Ben presto il Re dei Lich entr\u00f2 in conflitto con il regno nerubiano di Azjol-Nerub, e si accorse che essi erano immuni non solo alla piaga della non morte, ma anche al suo controllo mentale.\nAvendo a disposizione un sistema di gallerie sotterranee che si estendeva per quasi la met\u00e0 del continente e utilizzando una tattica di attacchi rapidi e fuga, i nerubiani riuscirono ad evadere la distruzione per dieci anni, in quella che venne chiamata \"Guerra del Ragno\" (\"War of the Spider\"). Tuttavia, sebbene immuni alla piaga, i nerubiani morti potevano essere resuscitati dal Re dei Lich sotto il suo controllo; cos\u00ec, con i loro stessi fratelli messi contro di loro e i senzavolto che liberarono accidentalmente scavando troppo in profondit\u00e0, i nerubiani vennero quasi totalmente sterminati e inseriti fra le file dei non morti.\nQuarta parte: dall'inizio alla fine di WarCraft III: Reign of Chaos e seguito.\nWarCraft III: Reign of Chaos.\nLa Terza Guerra.\nIl Culto dei Dannati.\nSenza pi\u00f9 avversari validi dopo la Guerra del Ragno, Ner'zhul fu libero di espandere la sua coscienza oltre i confini di Nordania, lanciando un appello mentale a chiunque avesse voluto ascoltarlo; fra quelli che lo udirono vi fu un arcimago umano di Dalaran di nome Kel'Thuzad. Attratto da quella voce misteriosa, Kel'Thuzad, si lasci\u00f2 alle spalle il Kirin Tor e viaggi\u00f2 a Nordania, raggiungendo infine il Trono Ghiacciato.\nA Kel'Thuzad il Re dei Lich affid\u00f2 il compito di creare un culto che lo venerasse come un dio; tornato a Lordaeron, in tre anni Kel'Thuzad fond\u00f2 cos\u00ec il Culto dei Dannati. Come seconda mossa il Re dei Lich ordin\u00f2 a Khel'Thuzad di diffondere la piaga della non morte contaminando il grano e le altre provviste degli umani: interi villaggi vennero contaminati, la popolazione trasformata in un esercito di non morti, che Kel'Thuzad battezz\u00f2 con molto realismo \"il Flagello\" (\"the Scourge\").\nIl flagello di Lordaeron.\nDopo che la piaga cominci\u00f2 a spargersi nel nord di Lordaeron, i paladini della Mano d'Argento guidati da Uther l'Araldo della Luce tentarono di fermarla, ma senza successo. In particolare uno dei paladini, Arthas Menethil, figlio di re Terenas Menethil II e allievo di Uther, fece sua la battaglia contro i non morti, aiutato dall'incantatrice Jaina Marefiero.\nAnche se riusc\u00ec ad uccidere Khel'Thuzad, la diffusione della piaga non accenn\u00f2 a fermarsi. Sempre pi\u00f9 ossessionato, Arthas arriv\u00f2 ad azioni sempre pi\u00f9 estreme, fino a massacrare l'intera citt\u00e0 di Stratholme, per impedire agli abitanti infetti di trasformarsi in non morti. Venne infine attirato dal nathrezim Mal'Ganis a Nordania, dove s'incontr\u00f2 con dei nani guidati da Muradin Barbabronzea. Saputo di una spada magica, Gelidanima, Arthas se ne impadron\u00ec, ignorando la maledizione che gravava su di essa e causando l'apparente morte di Muradin. Con tale arma riusc\u00ec in effetti ad uccidere Mal'Ganis, ma gli cost\u00f2 anche la perdita dell'anima: la spada era infatti parte dello stesso Re dei Lich, il quale la cedette in virt\u00f9 di un piano volto a liberarsi di Kil'jaeden senza attirare su di s\u00e9 i primi sospetti. Gelidanima corruppe Arthas, trasformandolo nel primo cavaliere della morte al servizio del Re dei Lich.\nAlla guida del Flagello, Arthas fece ritorno a Lordaeron, uccise suo padre Terenas e gett\u00f2 il regno in mano ai non morti.\nLa caduta di Quel'Thalas e Dalaran.\nPer proseguire col piano del Re dei Lich, Arthas aveva bisogno di riportare in vita Kel'Thuzad. Raccolse cos\u00ec le sue ceneri in un'urna magica custodita da Uther e dai suoi paladini (che uccise nel processo), dopodich\u00e9 si mise in viaggio col Flagello verso il regno elfico di Quel'Thalas, per sfruttare l'energia del Pozzo Solare nel processo di resurrezione.\nGli alti elfi, capeggiati dalla caporanger Sylvanas Ventolesto, si opposero strenuamente ai non morti ma vennero infine sconfitti, re Anasterian ucciso, e la stessa Sylvanas resuscitata come banshee al servizio di Arthas. Raggiunta l'Isola di Quel'Danas, Arthas us\u00f2 il Pozzo Solare, corrompendolo irrimediabilmente, per riportare in vita Kel'Thuzad in forma di lich: con quest'ultimo atto, Arthas mand\u00f2 definitivamente in rovina il regno degli alti elfi, che era rimasto intatto per migliaia di anni.\nResuscitato Kel'Thuzad, Arthas guid\u00f2 il Flagello in un massiccio attacco alla citt\u00e0 di Dalaran, dove era custodito il libro degli incantesimi di Medivh di cui il lich aveva bisogno per evocare il demone Archimonde. Nonostante la resistenza opposta dai maghi del Kirin Tor, Antonidas in testa, essi vennero uccisi e la citt\u00e0 distrutta. Grazie ai segreti dell'antico tomo, Kel'Thuzad riusc\u00ec dunque a riportare la Legione Infuocata su Azeroth dopo 10.000 anni dal suo .\nLa nascita degli elfi del sangue.\nRitornato a Quel'Thalas da Dalaran, l'erede al trono Kael'thas Solealto la trov\u00f2 ridotta in macerie, con la popolazione pressoch\u00e9 sterminata. In memoria della loro patria e delle migliaia di caduti di fronte all'invasione del Flagello, buona parte degli alti elfi si rinominarono elfi del sangue.\nKael'thas scopr\u00ec inoltre che le energie del Pozzo Solare, essendo state corrotte dalla magia usata da Arthas, potevano essere letali per gli elfi del sangue, e decise cos\u00ec che il Pozzo doveva essere distrutto definitivamente. Ci\u00f2 venne fatto, ma, anche se salv\u00f2 gli elfi dall'esposizione continuata alle sue energie corrotte, la loro assenza ne rese altres\u00ec evidente la dipendenza da esse. Gli elfi del sangue cominciarono cos\u00ec a soffrire di una lacerante sete di magia; Kael'thas prese cos\u00ec con s\u00e9 gli elfi del sangue abili al combattimento e lasci\u00f2 Quel'Thalas in cerca di una cura per la sete di magia. Il regno e il resto della popolazione vennero affidati nelle mani del reggente Lor'themar Theron.\nL'esodo a Kalimdor.\nPrima dell'arrivo del Flagello a Lordaeron e degli eventi a esso relativi che coinvolsero Arthas e Quel'Thalas, i mortali avevano per\u00f2 ricevuto un aiuto inaspettato. Medivh, l'ultimo Guardiano del Concilio di Tirisfal, era ritornato dalla morte per riscattarsi dalle sue colpe. Dopo aver inutilmente tentato di mettere in guardia molti regnanti (tra cui il padre di Arthas, re Terenas Menethil di Lordaeron) sui pericoli incombenti, Medivh aveva trovato finalmente chi lo ascoltava: il Profeta aveva contattato Thrall, il nuovo capo dell'Orda degli orchi, che in seguito al suo avvertimento, rub\u00f2 alcune navi umane e salp\u00f2 alla volta di Kalimdor con i suoi clan al seguito.\nDopo il massacro di Stratholme da parte di Arthas, Medivh era apparso anche all'incantatrice Jaina Marefiero, che part\u00ec a sua volta dopo aver raccolto molti superstiti di Lordaeron e anche uomini da Gilneas, Kul Tiras e altri regni.\nDurante il viaggio nel Grande Mare, le navi dell'Orda furono costrette a gettare l'ancora nei pressi di un piccolo arcipelago, abitato dai troll della trib\u00f9 Lanciascura. Gli orchi aiutarono i troll a sconfiggere una strega del mare che li minacciava, ma il capo dei troll Sen'jin venne ucciso. Suo figlio, Vol'jin, accett\u00f2 tuttavia di unire i suoi troll all'Orda.\nGiunti a Kalimdor, gli orchi aiutarono anche il popolo dei tauren, salvandolo dall'estinzione per mano dei centauri. Thrall e parte degli orchi si recarono presso un oracolo nelle Vette di Petrartiglio accompagnati da Cairne Zoccolo Sanguinario. Presso l'oracolo, che non era altri che Medivh, Thrall incontr\u00f2 Jaina ed accett\u00f2 infine di allearsi con gli umani per sconfiggere la Legione Infuocata.\nLa fine della maledizione del sangue.\nMentre Thrall si dirigeva dall'Oracolo, Grom Malogrido e il suo clan vennero mandati a nord, nella foresta di Valtetra, per raccogliere legname. Qui si scontrarono con gli elfi della notte, per i quali la foresta era sacra, e col semidio Cenarius. La Legione Infuocata decise di approfittare della situazione, e spinse gli orchi del clan Cantaguerra a bere nuovamente il sangue di Mannoroth, per acquisire la forza necessaria a sconfiggere Cenarius. In questo modo la Legione ottenne due successi in una volta: si era sbarazzata di un antico e pericoloso nemico, Cenarius, e aveva riportato parte degli orchi sotto il proprio controllo.\nGrazie all'intervento di Thrall e Jaina, Grom venne poi liberato dalla follia a cui il sangue di Mannoroth l'aveva portato; dopodich\u00e9, Grom stesso decise di affrontare il demone di persona, sacrificandosi per ucciderlo e ponendo fine per sempre alla schiavit\u00f9 degli orchi di Azeroth nei confronti della follia demoniaca presa quando avevano bevuto il sangue di Mannoroth per la prima volta.\nIl risveglio dei druidi.\nGli elfi della notte, ostili ai nuovi arrivati, inizialmente attaccarono gli accampamenti sia umani che orcheschi allo scopo di ricacciarli da dov'erano venuti. Ma ben presto la loro attenzione dovette spostarsi altrove, allorch\u00e9 il Flagello e la Legione Infuocata approdarono a Kalimdor.\nDisperata per la situazione, Tyrande Soffiabrezza risvegli\u00f2 Malfurion Grantempesta e gli altri druidi elfi della notte dal loro sonno nel Sogno di Smeraldo. Nonostante il divieto di Malfurion, Tyrande liber\u00f2 anche Illidan dalla sua prigione, sterminando i suoi guardiani, convinta che avrebbe potuto aiutarli. Illidan cadde per\u00f2 nuovamente preda della sete di potere: allo scopo dichiarato di eliminare il Signore delle Tenebre Tichondrius, dopo essere stato ragguagliato da Arthas (giunto segretamente su Kalimdor per ordine del Re dei Lich) Illidan si mise alla ricerca del Teschio di Gul'dan e ne consum\u00f2 il potere, divenendo un potente demone a sua volta. Nonostante l'effettiva morte di Tichondrius, inorriditi dalla corruzione in cui era caduto, Tyrande e Malfurion lo esiliarono dalle terre degli elfi.\nLa Battaglia del Monte Hyjal.\nAlla fine, Medivh convinse anche gli elfi della notte ad unire le forze ad umani ed orchi contro la Legione Infuocata. Uniti, si schierarono alle pendici del Monte Hyjal, sede dell'Albero del Mondo Nordrassil che Archimonde intendeva distruggere; alla battaglia si unirono anche troll oscuri e mezzorsi nativi della zona.\nLe basi umane, orchesche ed elfiche cedettero una dopo l'altra alle forze della Legione, permettendo ad Archimonde di raggiungere Nordrassil e il Secondo Pozzo dell'Eternit\u00e0 sotto di esso. Malfurion chiam\u00f2 allora a raccolta le energie della terra stessa, che distrussero Archimonde, portando alla sconfitta le forze demoniache. La morte dell'eredar per\u00f2 caus\u00f2 anche la distruzione di Nordrassil e la conseguente perdita dell'immortalit\u00e0 degli elfi della notte.\nLa caduta di Gnomeregan.\nMentre il resto dell'Alleanza era impegnato a combattere contro il Flagello e la Legione, gli gnomi dovettero affrontare un'invasione di trogg a Gnomeregan. Sapendo che i loro alleati avevano cose ben pi\u00f9 importanti di cui occuparsi, gli gnomi non li avvisarono della situazione, e decisero di fronteggiare i trogg da soli. Nel tentativo di scacciarli, riempirono la citt\u00e0 di radiazioni (su consiglio del Mekgeniere Termospin, che aveva per\u00f2 orchestrato lui stesso l'invasione), ma ci\u00f2 uccise la stragrande maggioranza degli gnomi. Persa Gnomeregan, re Gelbin Meccatork guid\u00f2 il suo popolo a Forgiardente, chiedendo asilo ai nani, in attesa di riconquistare la loro citt\u00e0.\nQuinta parte: dall'inizio alla fine di WarCraft III: Frozen Throne e seguito.\nWarCraft III: Frozen Throne.\nL'incarico di Illidan Grantempesta.\nDopo la sconfitta della Legione al Monte Hyjal, Kil'jaeden contatt\u00f2 Illidan Grantempesta: egli voleva che Illidan distruggesse il Re dei Lich, ormai libero dal suo controllo, dietro l'offerta di potere e di un posto fra i capi della Legione. Illidan evoc\u00f2 allora i naga (gli antichi elfi della notte seguaci di Azshara), ed un vasto gruppo guidato da Dama Vashj accett\u00f2 di seguirlo; dopodich\u00e9, partirono alla volta della Tomba di Sargeras (di cui Illidan conosceva la locazione grazie alle memorie assorbite dal Teschio di Gul'dan) alla ricerca di un potente artefatto, l'Occhio di Sargeras.\nCon questo nuovo esercito ai suoi ordini e sebbene fosse continuamente ostacolato dalla sua antica guardiana Maiev Cantombroso e dalle sue guerriere, Illidan riusc\u00ec infine a raggiungere la Tomba e a recuperare l'Occhio. Giunto a Dalaran, Illidan cominci\u00f2 un rituale che avevo lo scopo di distruggere il Trono Ghiacciato, ma che stava danneggiando anche l'intero pianeta: non riusc\u00ec per\u00f2 a completarlo a causa dell'intervento di Maiev, Malfurion Grantempesta e Kael'thas Solealto. Dopo essere stato catturato venne ancora una volta lasciato in libert\u00e0 da Malfurion, come compenso per aver salvato Tyrande dai non morti; temendo l'ira di Kil'jaeden, Illidan fugg\u00ec nelle Terre Esterne, subito inseguito da Maiev.\nRimasta ad Azeroth, Dama Vashj si mise in contatto con gli elfi del sangue, che si erano riuniti all'Alleanza sotto la guida dello xenofobo Gran Maresciallo Othmar Garithos. Costretto a compiti impossibili da Garithos, Kael'thas dovette accettare l'aiuto dei naga, causando cos\u00ec l'ira di Garithos che condann\u00f2 a morte lui e tutti gli elfi del sangue. Liberati da Vashj, gli elfi del sangue la seguirono nelle Terre Esterne, dove Illidan avrebbe potuto aiutarli per la loro sete di magia.\nLa caduta di Magtheridon.\nGiunti l\u00ec, Vashj e Kael liberarono Illidan dalle grinfie di Maiev (che era riuscita a catturarlo e che venne imprigionata a sua volta); stretta alleanza anche con i draenei Corrotti di Akama, Illidan e i suoi seguaci misero sotto assedio la fortezza di Magtheridon, dominatore delle Terre Esterne. Magtheridon venne sconfitto e imprigionato nella Cittadella del Fuoco Infernale, cos\u00ec da poter usare il suo sangue per creare orchi del caos per Illidan, che si autoproclam\u00f2 nuovo signore delle Terre Esterne.\nDi l\u00ec a poco Illidan venne raggiunto da Kil'jaeden, che gli diede una seconda possibilit\u00e0 di distruggere il Re dei Lich. Il Traditore non ebbe altra scelta che obbedire, e si prepar\u00f2 ad un nuovo assalto a Corona di Ghiaccio.\nLo scisma del Flagello.\nGli incantesimi operati da Illidan avevano incrinato il Trono Ghiacciato, causando cos\u00ec la progressiva perdita dei poteri del Re dei Lich, che cominci\u00f2 cos\u00ec a perdere il controllo delle orde di non morti. Si scaten\u00f2 cos\u00ec una guerra civile fra le forze del Flagello, quelle leali ai signori del terrore e quelle leali a Sylvanas Ventolesto, liberatasi dal controllo di Arthas.\nRichiamato a Nordania dal Re dei Lich, Arthas fu costretto a lasciare Lordaeron in mano a Kel'Thuzad. Sylvanas guadagn\u00f2 rapidamente terreno, sbaragliando le forze dei nathrezim e quelle umane (sottomettendo Varimathras ed uccidendo Detheroc, Balnazzar e Garithos) e ottenendo il controllo sulle Radure di Tirisfal, sulla Selva Pinargento e su Sepulcra. Da quel momento, Sylvanas diede a s\u00e9 stessa e ai suoi seguaci il nome di Reietti.\nLa fusione del Re dei Lich.\nNel frattempo Arthas, arrivato a Nordania, scopr\u00ec che gli eserciti di Illidan erano l\u00ec per tentare di distruggere il Re dei Lich. Dopo aspri combattimenti e dopo aver sconfitto in duello Illidan, Arthas riusc\u00ec a raggiungere il Trono Ghiacciato. Usando Gelidanima frantum\u00f2 il Trono liberando cos\u00ec lo spirito del Re dei Lich. Il Re dei Lich si fuse con Arthas, acquisendo anche il suo corpo, ed essi divennero un'unica entit\u00e0, fra le pi\u00f9 potenti mai viste ad Azeroth. Fallito nel loro compito, Illidan e le sue forze fuggirono nuovamente nelle Terre Esterne.\nLa colonizzazione di Kalimdor.\nCercando di risanare sia le ferite provocate dalla Legione che i vecchi rancori, orchi e umani cominciarono a stabilirsi a Kalimdor. Thrall fond\u00f2 la nazione di Durotar, aiutato dai troll Lanciascura e dai tauren, mentre le forze di Jaina Marefiero si stabilirono a Theramore, nelle Acquemorte.\nSebbene Thrall e Jaina avessero siglato un accordo di pace tra Orda e Alleanza, la tregua fra i loro sudditi era quantomeno fragile, e venne nuovamente spezzata con l'arrivo dell'ammiraglio Daelin Marefiero, padre di Jaina, venuto a cercare la figlia. Inorridito al sapere che Jaina aveva collaborato con gli orchi e determinato a sradicare l'Orda senza ascoltare spiegazioni, Daelin la costrinse a scegliere fra lui e loro: Jaina scelse loro, e aiut\u00f2 il campione dell'Orda Rexxar, Chen Triplo Malto ed altri a raggiungere suo padre. Daelin venne affrontato da Rexxar, e mor\u00ec durante il combattimento, senza che Jaina potesse provargli che gli orchi non erano pi\u00f9 mostri sanguinari. Dopo ci\u00f2, Thrall e Jaina rinnovarono l'accordo di non aggressione per gli anni a venire.\nLa Crociata Scarlatta e l'Alba d'Argento.\nDopo la morte di Uther l'Araldo della Luce e di molti altri paladini della Mano d'Argento, i restanti membri dell'ordine si erano riorganizzati per combattere i non morti a Lordaeron. Sebbene tutti i membri fondatori fossero animati da nobili intenzioni, alcuni erano particolarmente fanatici, come padre Abbendis e Isillien. Partendo dalla sua base, il Monastero Scarlatto nelle Radure di Tirisfal, la neonata organizzazione, battezzata \"Crociata Scarlatta\", riusc\u00ec a far breccia nelle Terre Infette, riconquistando bastioni come Valsalda e Mano di Tyr. Quando Alexandros Mograine, uno dei pi\u00f9 forti guerrieri della Crociata, una spina nel fianco per il Flagello, espresse l'intenzione di attaccare Sepulcra, il lich Kel'Thuzad e il nathrezim Balnazzar strinsero un patto: sebbene nemici, il primo voleva liberarsi di Mograine, e il secondo voleva proteggere suo fratello Varimathras, che si trovava proprio a Sepulcra; Balnazzar, usando Saidan Dathrohan (morto da tempo) come un burattino, convinse uno dei figli di Mograine, Renault, a tradire il padre, attirandolo a Stratholme e uccidendolo con la spada Brandicenere. Morto Mograine, il Flagello aveva un problema in meno e la Crociata cadde preda dei suoi membri pi\u00f9 fanatici e delle manipolazioni di Balnazzar. Svariati membri della Crociata quindi la lasciarono, fondando un'altra organizzazione, l'Alba d'Argento, sempre con lo scopo di combattere il male, ma priva del fanatismo che aveva rovinato la Crociata.\nDietro al muro di Gilneas: gli worgen e la guerra civile.\nDopo la Seconda Guerra, re Mantogrigio di Gilneas aveva fatto escludere il proprio regno dal resto di Lordaeron, costruendo un enorme muro, il Muro Mantogrigio, e tagliando tutti i ponti con l'Alleanza e le altre nazioni umane, a suo dire solo una manica di approfittatori. Cos\u00ec facendo, aveva tagliato fuori dal regno alcune propriet\u00e0 appartenenti a Darius Crowley, un giovane ma rispettato nobile, e rischiato anche una piccola carestia, cosa che aveva creato notevoli tensioni. Agli inizi della Terza Guerra, Gilneas aveva rifiutato a Lordaeron qualsiasi aiuto militare, e si era trovato ben presto con il Flagello alle porte; re Mantogrigio aveva acconsentito quindi alla richiesta del suo arcimago, Arugal, di evocare gli worgen per scacciare i non morti. Di l\u00ec a poco Crowley, giudicando folle il comportamento del re, aveva dato il via ad una guerra civile, detta \"Ribellione della Porta Nord\", che duraer\u00e0 per quasi sette anni e che si concluder\u00e0 con la sconfitta e l'imprigionamento di Crowley e delle sue forze.\nAnveena Teague e il Pozzo Solare.\nDopo che Kael'thas aveva distrutto il Pozzo Solare corrotto, la restante energia pura venne recuperata da Korialstrasz, che decise di nasconderla in attesa di tempi migliori: il mago-drago le diede la forma di una giovane umana, che battezz\u00f2 Anveena Teague, e la mise a \"vivere\" in una fattoria nelle Alture di Colletorto; la ragazza fin\u00ec per\u00f2 per diventare tale e quale ad una vera creatura vivente, provando emozioni e sentimenti, ignorando la sua reale identit\u00e0. Per una coincidenza, Anveena s'incontr\u00f2 con il drago blu Kalecgos che si stava recando a Quel'Thalas per investigare su un'energie misteriosa. Attaccati da non morti guidati da Dar'Khan Drathir, che cercava di ottenere per s\u00e9 le energie del Pozzo Solare, vennero salvati dal provvidenziale intervento di Tyrygosa; di l\u00ec, il gruppo si diresse verso Quel'Thalas, dove Anveena cadde nelle mani di Dar'Khan. Realizzando infine la sua vera identit\u00e0, Anveena us\u00f2 il suo potere per sconfiggere Dar'Khan. Lei e Kalecgos rimasero quindi a Quel'Thalas, sotto la protezione del Reggente Lor'themar Theron.\nLa creazione di Teldrassil.\nDopo la fine della , gli elfi della notte, oramai mortali, guidati da Malfurion Grantempesta e Tyrande Soffiabrezza, cercavano di riportare al loro antico splendore le foreste di Kalimdor. Fandral Elmocervo propose di piantare un nuovo Albero del Mondo, al fine di riguadagnare l'immortalit\u00e0, ma Malfurion lo proib\u00ec, conscio che la natura non avrebbe mai dato la sua benedizione per un proposito tanto egoistico.\nQuando per\u00f2, di l\u00ec a poco, Malfurion rimase intrappolato nel Sogno di Smeraldo, Fandral divenne Arcidruido al suo posto ed ebbe campo libero: piant\u00f2 il nuovo albero, che chiam\u00f2 Teldrassil, su un isolotto al largo di Rivafosca, e su di esso venne fondata la citt\u00e0 di Darnassus, che divenne il centro politico della societ\u00e0 elfica. Fandral, in quel periodo, era stato corrotto dall'Incubo di Smeraldo, e infuse nell'albero parte dell'energia dell'Incubo; inoltre l'albero, come Malfurion aveva predetto, non venne benedetto dai draghi, quindi non garant\u00ec l'immortalit\u00e0 agli elfi della notte e cadde presto preda della corruzione.\nSesta parte: dall'inizio di World of WarCraft alla fine di The Burning Crusade.\nWorld of WarCraft.\nLa riapertura delle ostilit\u00e0.\nLa e il periodo ad essa successivo diedero una svolta decisiva al panorama politico successivo. Gli elfi della notte, costretti a fare i conti con la loro mortalit\u00e0 e con gli altri popoli da cui prima si erano estraniati, conclusero che sarebbe stato saggio trovare degli alleati. A causa delle animosit\u00e0 con gli orchi per il deicidio di Cenarius, la scelta ricadde sull'Alleanza. L'Orda, dal canto suo, strinse un legame di convenienza con i Reietti, nettamente respinti dalle razze dell'Alleanza, guadagnando cos\u00ec un ottimo avamposto nei Regni Orientali.\nNonostante il trattato di pace firmato da Thrall e Jaina, ben presto piccoli focolai di guerra cominciarono a sorgere. Nella Forra dei Cantaguerra, tra Valtetra e le Savane Settentrionali, gli orchi del clan Cantaguerra e le Sentinelle degli elfi della notte cominciarono a darsi battaglia per il controllo della foresta. Negli Altopiani d'Arathi, nel Bacino di Arathi, i Reietti entrarono in guerra contro la Lega di Arathor, mentre nella Valle di Alterac il conflitto scoppi\u00f2 fra gli orchi del clan dei Lupi Bianchi e i nani del clan Piccatonante per mere questioni di esplorazione e scavi archeologici. Nonostante tali schermaglie, comunque, Orda e Alleanza erano ancora ufficialmente in pace, per quanto tale situazione fosse traballante.\nIn mezzo a questi episodi, i troll Lanciascura stabilitisi sulle Isole dell'Eco vennero da queste scacciate per mano dello stregone Zalazane.\nLa nascita della Fratellanza di Defias.\nDopo la distruzione di Roccavento nella Prima Guerra, e con la sconfitta dell'Orda nella Seconda, Varian Wrynn riprese il controllo del regno di Roccavento, e fece iniziare la sua ricostruzione. Del lavoro venne incaricata la Gilda degli Scalpellini, guidata da Edwin VanCleef, che riusc\u00ec a riportare allo splendore la citt\u00e0; tuttavia, per motivi non del tutto chiari, la Casa dei Nobili di Roccavento rifiut\u00f2 di pagare la somma pattuita. Gli Scalpellini, dopo aver dato il via a dei disordini in cui perse accidentalmente la vita la regina Tiffin (ironicamente, una delle voci che chiedevano pi\u00f9 convintamente ai Nobili di pagare i lavoratori), lasciarono la citt\u00e0. Si sarebbe poi scoperto che, tanto dietro alla decisione dei nobili quanto alla morte della regina, vi era la mano di Onyxia, che si era infiltrata nella nobilt\u00e0 di Roccavento sotto lo pseudonimo di Katrana Prestor.\nRaggiunte le Marche Occidentali, la maggioranza degli Scalpellini, ancora sotto la guida di VanCleef, si riun\u00ec nella Fratellanza di Defias, un'associazione criminale che cominci\u00f2 ben presto ad espandersi a macchia d'olio in tutto il regno.\nI Ferroscuro e Ragnaros.\nSotto la guida di re Dagran Thaurissan e sempre sotto il dominio di Ragnaros, il Signore Elementale del Fuoco, i nani del clan Ferroscuro avevano costruito, nelle profondit\u00e0 del Massiccio Roccianera, la loro citt\u00e0 di Forgiascura. Da l\u00ec, i Ferroscuro avevano combattuto contro l'Orda Oscura, che risiedeva ai livelli superiori del monte, nel contempo complottando contro il regno di Forgiardente.\nTempo dopo la Terza Guerra, i Ferroscuro riuscirono nell'impresa di rapire la principessa di Forgiardente, Moira Barbabronzea, figlia di re Magni. Magni invi\u00f2 degli avventurieri a Forgiascura, i quali misero a ferro e fuoco la citt\u00e0 e uccisero Thaurissan, scoprendo tuttavia che Moira era innamorata di lui e che, oltretutto, portava in grembo suo figlio; furibonda per l'uccisione di Thaurissan, la principessa rifiut\u00f2 di tornare a Forgiardente.\nNon troppo tempo dopo la caduta di Ferroscuro anche il covo di Ragnaros venne attaccato da avventurieri, ed egli venne bandito nel suo reame, le Terre del Fuoco.\nOnyxia e Nefarian.\nAvviandosi per una missione diplomatica a Theramore, subito prima degli eventi di \"World of Warcraft\", re Varian Wrynn venne rapito da Onyxia, e venne dato per disperso. Il giovanissimo principe, Anduin Wrynn, venne incoronato re, sostenuto da due reggenti, Bolvar Domadraghi e Katrana Prestor (la stessa Onyxia sotto spoglie umane). Con un incantesimo, Onyxia \"sdoppi\u00f2\" il re, facendo ritornare a Roccavento la sua met\u00e0 pi\u00f9 buona e malleabile, e intendendo eliminare l'altra, pi\u00f9 aggressiva e decisa; questo secondo Varian per\u00f2 riusc\u00ec a fuggire, e dopo una serie di peripezie apprese la realt\u00e0 dei fatti e si ricongiunse con l'altra sua met\u00e0. I due Varian riuscirono a fondersi nuovamente in uno solo, e con l'aiuto di Jaina Marefiero raggiunsero il covo di Onyxia nelle Acquemorte, uccidendola.\nSenza Onyxia a distrarre il governo di Roccavento, le attivit\u00e0 di suo fratello Nefarian vennero ben presto scoperte: il drago nero aveva sottomesso l'Orda Oscura nel Massiccio Roccianera, e aveva sperimentato con le uova di drago creando lo Stormo cromatico. Raggiunto da avventurieri, anche Nefarian venne ucciso.\nAtal'Hakkar, Zul'Gurub e la caduta di Hakkar.\nIn un periodo non ben precisato, secoli dopo la Frattura, gli imperi un tempo fiorenti dei troll, ridotti a dei moncherini, cercavano disperatamente di resistere; il pi\u00f9 meridionale, l'impero dei troll Gurubashi, cerc\u00f2 aiuto nei Loa, e alla sua chiamata rispose il dio del sangue Hakkar. Anche se col suo aiuto l'impero rifior\u00ec, egli domandava continui e sempre pi\u00f9 numerosi sacrifici di sangue, fino a che la popolazione non diede il via a una guerra civile: Hakkar venne bandito dal piano e i suoi sacerdoti, gli Atal'ai, vennero scacciati nella Palude del Dolore. L\u00ec ripresero ad evocare il loro dio, contrastati dai draghi verdi di Ysera, che invi\u00f2 sul luogo anche il suo consorte Eranikus; i loro piani vennero infine mandati all'aria da avventurieri infiltratisi nel loro tempio.\nNel frattempo, nella Valle di Rovotorto, senza Hakkar l'impero Gurubashi si era nuovamente sfaldato, quindi i troll ritornarono sui loro passi e cercarono di evocarlo nuovamente, con l'aiuto degli Atal'ai superstiti; il dio del sangue venne cos\u00ec riportato ad Azeroth, e riusc\u00ec a sottomettere anche i loa di altre trib\u00f9. Nuovamente l'intervento di avventurieri, inviati dai troll Zandalari, ribaltarono la situazione, bandendo Hakkar per la seconda volta.\nLa Seconda Guerra delle Sabbie Mutevoli.\nCirca mille anni dopo la prima Guerra delle Sabbie Mutevoli, i silitidi riuscirono ad evadere da Ahn'Qiraj; ci\u00f2 mise in allarme l'Orda, l'Alleanza e il Circolo Cenariano, che si riunirono in un unico esercito, la \"Forza di Kalimdor\", capeggiato da Varok Faucisaure, per fronteggiare il pericolo imminente. Un'elfa della notte, Shiromar, ricostru\u00ec lo Scettro delle Sabbie Mutevoli, con il quale apr\u00ec il Vallo dello Scarabeo, dando inizio al conflitto, che vide una nuova, rovinosa, sconfitta per i qiraji e persino la morte del loro signore, il Dio Antico C'Thun.\nNaxxramas e i Mograine.\nDopo che Alexandros Mograine era morto a causa del tradimento di suo figlio Renault, egli era stato resuscitato da Kel'Thuzad, che ne fece il suo pi\u00f9 grande cavaliere della morte, armato inoltre della spada Brandicenere, corrotta dal gesto malvagio di Renault. L'altro figlio di Alexandros, Darion, riusc\u00ec a penetrare a Naxxramas e a sconfiggere suo padre, portando via la spada: raggiunto suo fratello al Monastero Scarlatto, lo spirito di Alexandros usc\u00ec dalla spada uccidendo Renault. Tirion Fordring disse a Darion che solo un atto di amore pi\u00f9 grande del tradimento di Renault poteva redimere la spada e suo padre, cos\u00ec, durante una battaglia contro il Flagello alla Cappella della Luce, Darion si uccise con Brandicenere: cos\u00ec facendo stermin\u00f2 i non morti presenti e purific\u00f2 l'anima di Alexandros, ma dann\u00f2 s\u00e9 stesso, diventando a sua volta un cavaliere della morte.\nKel'Thuzad, unico superstite di tale battaglia, si ritir\u00f2 di nuovo a Naxxramas, da dove, fra l'altro, aveva cominciato a raccogliere i pezzi del bastone magico Atiesh per ricostruirlo. Da l\u00ec il lich invi\u00f2 altre necropoli ad attaccare le citt\u00e0 dell'Orda e dell'Alleanza. Sotto la direzione dell'Alba d'Argento e della Fratellanza della Luce, un gruppo di avventurieri attacc\u00f2 la necropoli, uccidendo il lich e ponendo fine all'attacco. Il suo filatterio venne consegnato a padre Inigo Montoy, un membro della Fratellanza della Luce, che per\u00f2 trad\u00ec riconsegnandolo al Flagello. Kel'Thuzad fu quindi in grado di rinascere e, dopo ci\u00f2, fece spostare la necropoli a Dracombra, pi\u00f9 vicino alle terre del Re dei Lich.\nThe Burning Crusade.\nForte Tempesta e il viaggio della Exodar.\nNel frattempo, nelle Terre Esterne, Illidan e le sue forze continuavano a guadagnare potere: il principe Kael'thas Solealto e i suoi elfi del sangue, alleati di Illidan, presero d'assalto una fortezza dei naaru, Forte Tempesta: A'dal, leader dei naaru, aveva previsto il furto e al Forte era rimasto di guardia un solo naaru, M'uru, che Kael'thas cattur\u00f2 e fece inviare a Lunargenta. Nello stesso periodo, un contingente elfico inviato ad assediare Shattrath disert\u00f2, schierandosi dalla parte dei difensori e formando la fazione dei Veggenti.\nDi l\u00ec a poco, Velen stesso guid\u00f2 un vasto gruppo di draenei contro Forte Tempesta, riuscendo a prendere il controllo di una delle sue strutture stallite, la Exodar, con la quale i draenei abbandonarono le Terre Esterne. A causa di un sabotaggio da parte degli elfi del sangue ancora a bordo, l'astronave fin\u00ec per schiantarsi proprio ad Azeroth, sull'Isola di Brumazzurra, al largo di Rivafosca. Incontratisi con gli elfi della notte, i draenei furono invitati ad unirsi all'Alleanza, proposta che venne accettata.\nLa nascita dei Cavalieri del Sangue e l'entrata degli elfi del sangue nell'Orda.\nContemporaneamente, Kael'thas aveva inviato a Lunargenta un emissario, il Gran Magistro Rommath, assieme al naaru catturato, M'uru. Rommath impart\u00ec agli elfi del sangue gli insegnamenti di Kael'thas, mostrando loro come saziare la sete di magia drenando l'energia dai demoni; lo stesso procedimento venne applicato verso M'uru, permettendo agli elfi del sangue di utilizzare il potere della Luce Sacra di cui la creatura era infusa: sotto la guida di Dama Liadrin venne quindi formato l'ordine dei Cavalieri del Sangue, il corrispettivo dei paladini per gli elfi del sangue.\nDi l\u00ec a poco, Lor'themar Theron, il reggente di Lunargenta, venne contattato da Sylvanas Ventolesto, la regina dei Reietti, che offr\u00ec aiuto agli elfi del sangue per estinguere la presenza del Flagello a Quel'Thalas e propose loro di entrare a far parte dell'Orda, poich\u00e9 l'Alleanza li aveva rifiutati. Grazie all'operato dei Tranquillien, una fazione composta da elfi del sangue e Reietti con base nelle Terre Spettrali, il Flagello e Dar'Khan Drathir, che ne controllava le forze nell'area, vennero quindi distrutti; dopo ci\u00f2, l'ammissione degli elfi del sangue nell'Orda venne formalizzata dallo stesso Thrall.\nLa riapertura del Portale Oscuro.\nPressoch\u00e9 in contemporanea a questi eventi, Kazzak, un potente demone al servizio di Archimonde durante la Terza Guerra e che da allora si era ritirato nelle Terre Devastate, trov\u00f2 un artefatto di enorme potere, con il quale riusc\u00ec a riaprire il Portale Oscuro: lui fece ritorno nelle Terre Esterne, lasciando in sua vece il Gran Signore Kruul, e innumerevoli demoni cominciarono a varcare il portale, raggiungendo Azeroth. I guerrieri di Guardiafatua, supportati dall'Alba d'Argento e anche dall'Orda e dall'Alleanza, riuscirono a respingere gli invasori, guadagnando terreno anche dall'altra parte del Portale.\nL'avanzata nelle Terre Esterne e la caduta di Illidan.\nNelle Terre Esterne vennero alla luce molti fatti. Innanzitutto, molti eroi dell'Alleanza dati da tempo per dispersi vennero ritrovati sani e salvi, tra cui Danath Cacciatroll, Kurdran Granmartello e Khadgar; quest'ultimo era diventato capo di Shattrath insieme al naaru A'dal. La parte di Orda ancora nelle Terre Esterne aveva poi ritrovato gli ultimi orchi completamente incorrotti, i \"Mag'har\", i quali si erano uniti ad essa.\nIllidan e le sue forze stavano rapidamente guadagnando potere: Vashj aveva ottenuto il controllo pressoch\u00e9 totale sulle Paludi di Zangar, dalle quali stava drenando tutta l'acqua, immagazzinandola nella sua Caverna di Sacrespire: la strega del mare e i suoi servitori vennero uccisi da avventurieri, riportando l'equilibrio a Zangar. Kael'thas, che con le sue forze si era stabilito nella Landa Fatua e ne stava raccogliendo tutta l'energia magica, venne a sua volta, apparentemente, ucciso da avventurieri.\nIllidan, da quando si era ritirato nelle Terre Esterne dopo il fallimento a Corona di Ghiaccio, aveva incluso molte altre forze nel suo esercito, preparandosi per la vendetta di Kil'jaeden: oltre ai naga di Vashj e agli elfi del sangue di Kael'thas, aveva schiavizzato molti draenei Corrotti e draghi di alafatua, oltre ad aver preso il controllo dell'Orda Demoniaca, i cui membri aveva trasformato in vilorchi usando il sangue di Magtheridon. I nuovi arrivati sventarono molti dei piani di Illidan; inoltre, Akama era deciso a tradirlo, e dopo aver accuratamente pianificato il tutto, con l'aiuto di alcuni avventurieri e di Maiev Cantombroso attacc\u00f2 il Tempio Nero, riuscendo nell'impresa di uccidere Illidan.\nL'attacco di Zul'Aman.\nRitiratosi a Zul'Aman dopo la Seconda Guerra, Zul'jin aveva fatto uso di magie oscure per ricostruire il suo esercito. Mentre l'Orda e l'Alleanza erano impegnate nelle Terre Esterne, Zul'Aman venne invasa da cercatori di tesori, che riaccesero l'odio del capo troll verso il mondo esterno: Zul'jin dichiar\u00f2 cos\u00ec guerra ad entrambe le fazioni.\nCon l'aiuto del taumaturgo Malacrass, Zul'jin riusc\u00ec a schiavizzare gli spiriti dei quattro Loa degli Amani, tuttavia venne ucciso da avventurieri.\nIl tradimento di Kael'thas e la rinascita del Pozzo Solare.\nSopravvissuto alla sua sconfitta a Forte Tempesta, Kael'thas, ormai divenuto un \"miserabile\", riorganizz\u00f2 le proprie forze e fece ritorno ad Azeroth. Assalt\u00f2 i quartieri dei Cavalieri del Sangue a Lunargenta, rapendo M'uru e Anveena Teague, e prese il controllo dell'Isola di Quel'Danas, da dove cominci\u00f2 i preparativi per evocare Kil'jaeden ad Azeroth.\nGrazie all'aiuto dell'Offensiva del Sole Infranto, gli elfi del sangue riuscirono a sconvolgere di nuovo i piani di Kael'thas, stavolta uccidendolo per davvero. L'attenzione degli elfi e dei loro alleati si rivolse quindi verso Kil'jaeden, che venne affrontato proprio nella sede del Pozzo Solare; l\u00ec Anveena us\u00f2 tutto il proprio potere contro di lui, sacrificandosi per permetterne la sconfitta.\nDopo questi eventi, il profeta Velen, utilizzando il cuore di M'uru, riattiv\u00f2 il Pozzo Solare con il potere della Luce Sacra, indirizzando gli elfi del sangue verso la fine della loro dipendenza dalla magia.\nI draghi di alafatua e il risanamento di Malygos.\nPoco dopo questi eventi, Tyrygosa port\u00f2 alcuni draghi di alafatua al Nexus, la dimora di Malygos nella Tundra Boreale, nel tentativo di ridargli le energie di cui i vilorchi li avevano privati. L'eccessiva energia magica assorbita per\u00f2 li fece impazzire, facendoli rivoltare contro i draghi blu; Malygos, risvegliandosi proprio in quel momento, nella sua follia scambi\u00f2 i draghi di alafatua per manifestazioni del potere del Nexus, assorbendoli. La loro essenza permise all'Aspetto della Magia Malygos di riprendersi in parte dalla sua millenaria pazzia.\nSintharia e i draghi del crepuscolo.\nNei recessi di Grim Batol, Sintharia, la consorte di Alamorte, era riuscita a ricomporre l'Anima dei Demoni dai suoi frammenti, ed aveva anche catturato un drago di alafatua sfuggito a Malygos, Zzeraku. Con l'Anima, altri artefatti e l'energia di Zzeraku, Sintharia fece esperimenti su delle uova di drago, creando i primi draghi del crepuscolo. I suoi piani vennero tuttavia sconvolti da Kalecgos, Korialstrasz, Rhonin, Vereesa Ventolesto, Iridi e un manipolo di altri personaggi, che riuscirono a distruggere l'Anima, e ad uccidere poi Sintharia.\nSettima parte: dall'inizio di Wrath of the Lich King fino alla fine di Cataclysm.\nWrath of the Lich King.\nIl risveglio del Re dei Lich.\nDopo tali eventi, un nemico rimasto sopito si risvegli\u00f2: il Re dei Lich. Sei anni dopo essere fuso con il Re dei Lich, lo spirito di Arthas aveva ottenuto il dominio completo su tale entit\u00e0, distruggendo lo spirito di Ner'zhul. Una delle sue prime azioni fu quella di lanciare la piaga della non morte su Kalimdor e i Regni Orientali, e poi spedire il Flagello ad attaccare Orgrimmar e Roccavento. Grazie all'aiuto dei sacerdoti dell'Alba d'Argento la piaga venne tenuta sotto controllo il tempo necessario grazie agli sforzi della vescova Lazaril e del Gran Speziale Putress di trovare una cura; anche le armate non morte vennero respinte dall'Alleanza e dall'Orda, che si prepararono quindi a salpare per Nordania per fare guerra al Re dei Lich. Tutto ci\u00f2 avveniva secondo i piani di quest'ultimo, che intendeva attirare a lui potenti eroi e metterli al suo servizio.\nLa Battaglia della Cappella della Luce.\nNello stesso periodo, il Re dei Lich fece muovere la necropoli di Acherus, dove i nuovi cavalieri della morte venivano addestrati sotto l'occhio vigile di Darion Mograine, nell'Enclave Scarlatta, bastione della Crociata Scarlatta. Sterminata l'Enclave Scarlatta, i cavalieri della morte di Acherus si mossero in forze contro la vicina Cappella della Luce, sede principale dell'Alba d'Argento. Grazie a Tirion Fordring, uscito allo scoperto, e allo spirito di Alexandros Mograine apparso a suo figlio da dentro Brandicenere, le sorti della battaglia volsero in favore dei difensori; a quel punto lo stesso Re dei Lich scese in campo, rivelando che i cavalieri di Darion erano stati mandati in battaglia verso morte certa solo per stanare Tirion. Realizzando questo tradimento, Darion e i suoi cavalieri si schierarono contro il Re dei Lich, Tirion purific\u00f2 Brandicenere e costrinse il Re dei Lich alla ritirata.\nDopo la battaglia, Tirion Fordring un\u00ec ci\u00f2 che restava della Mano d'Argento all'Alba d'Argento, creando la Crociata Argentea, e Mograine costitu\u00ec la fazione dei Cavalieri della Spada d'Ebano, giurarando vendetta contro il Re dei Lich; entrambe le forze partirono quindi alla volta di Nordania.\nLa Guerra del Nexus.\nNello stesso periodo, la battaglia si avvicinava anche su un altro fronte. L'Aspetto Draconico della magia, Malygos, apparentemente curato della sua follia da Tyrygosa, aveva decretato che era troppo pericoloso consentire ai mortali di utilizzare la magia, e che quindi questa gli andava tolta, in un modo o nell'altro.\nLo stormo blu, quindi, su ordine del suo signore, cominci\u00f2 a privare i mortali della magia, con lo scopo di tenerla sotto il loro esclusivo controllo; sebbene i motivi di Malygos non fossero del tutto errati, i metodi che stava utilizzando per conseguirli minavano la stabilit\u00e0 del mondo, e andavano fermati. Alexstrasza e gli altri draghi tentarono di trovare un accordo su questo punto, ma Malygos rispose attaccando il Tempio della Lega dei Draghi. Di conseguenza, la Lega dei Draghi fu costretta a scendere in campo contro lo stormo blu, ben presto seguita dal Kirin Tor, che arriv\u00f2 a spostare l'intera citt\u00e0 di Dalaran nella Foresta di Cristallo per agire da pi\u00f9 vicino.\nDopo numerosi scontri, in cui persero la vita membri di entrambi gli schieramenti, degli avventurieri, aiutati da Alexstrasza, riuscirono a raggiungere Malygos nel suo Nexus, uccidendolo.\nUlduar: Loken, Thorim e la caduta di Yogg-Saron.\nNelle Cime Tempestose, Brann Barbabronzea scopre la prigione perduta di Ulduar, confermando che la saronite non \u00e8 altro che il sangue di Yogg-Saron e che il Dio Antico \u00e8 rinchiuso laggi\u00f9. Avventurieri di tutte le fazioni si precipitano laggi\u00f9 per sconfiggere Yogg-Saron e per aiutare i Terrigeni. Dopo cruenti scontri contro costrutti e creature semimeccaniche corrotte dal dio antico stesso, gli avventurieri uccidono Yogg-Saron con l'aiuto degli osservatori Titani.\nLe battaglie contro il Re dei Lich.\nPrimi scontri.\nLe forze dell'Orda e dell'Alleanza, nonch\u00e9 di altre fazioni, cominciarono a combattere quelle del Re dei Lich su pi\u00f9 fronti; nel Fiordo Echeggiante venne attaccato Forte Utgarde, base principale dei vrykul, portando alla morte del loro re Ymiron; nei Colli Bradi, altri avventurieri smantellarono il Culto dei Lupi, uccidendone i maggiori leader fra i quali un redivivo Arugal.\nDiverse battaglie importanti vennero combattute a Dracombra: i nerubiani inviarono degli avventurieri dentro Azjol-Nerub, dove venne sconfitto Anub'arak, e la necropoli di Naxxramas venne assediata, portando alla sconfitta di Kel'Thuzad. Il Re dei Lich attacc\u00f2 i santuari sacri dei draghi, con l'intento di resuscitare i loro morti al suo servizio, piano che venne bloccato anche in questo caso da avventurieri.\nLa Battaglia di Angrathar, il Cancello dell'Ira.\nLa prima battaglia davvero significativa contro le forze del Re dei Lich a Nordania fu quella che occorse ai piedi di Angrathar, il Cancello dell'Ira, al confine tra Dracombra e Corona di Ghiaccio; l'Alleanza e l'Orda, guidate rispettivamente da Bolvar Domadraghi e da Dranosh Faucisaure, scesero in campo contro il Flagello, alla cui testa si mise il Re dei Lich in persona. Il Re dei Lich arriv\u00f2 appena ad uccidere Faucisaure che un contingente di Reietti guidato dal Gran Speziale Putress, bombard\u00f2 il campo di battaglia con una nuova, letale, versione della piaga della non morte, che stermin\u00f2 tanto i viventi (sia Orda che Alleanza, compreso Domadraghi) quanto i non morti, indebolendo considerevolmente anche il Re dei Lich, che si ritir\u00f2 nella sua cittadella. La zona venne raggiunta subito dopo da Alexstrasza e dai suoi draghi rossi, che purificarono tutto con il fuoco.\nLa Battaglia per Sepulcra.\nAl tradimento di Putress alla Battaglia di Angrathar, ne era corrisposto uno identico anche a Sepulcra: il nathrezim Varimathras, che aveva complottato con la Legione fin dalla sua \"sottomissione\" a Sylvanas, aveva scoperto le sue carte e un'orda di demoni aveva invaso la citt\u00e0; la stessa regina-banshee era riuscita a malapena a sfuggire al massacro. Sepulcra venne quindi assediata sia dalle forze dell'Orda che da quelle dell'Alleanza; le prime, entrando dall'accesso principale guidate da Thrall, Sylvanas e Varok Faucisaure, riuscirono ad uccidere Varimathras, mentre le seconde, guidate da Varian e Jaina, passando dai canali, uccisero Putress. Incontratesi nella sala del trono, le due armate fecero per scontrarsi, cosa che Jaina imped\u00ec teletrasportado tutti i membri dell'Alleanza di nuovo a Roccavento. Con questa battaglia, la guerra fredda fra Orda e Alleanza sfoci\u00f2 nella dichiarazione di guerra aperta da parte di Varian.\nScontri intermedi.\nNei Colli Bradi, degli avventurieri vengono raggirati da Drakuru, un troll schierato con il Flagello, razziando il Forte di Drak'Tharon e distruggendo cos\u00ec le ultime speranze di resistenza dell'impero di Zul'Drak contro i non morti; Drakuru divenne un cavaliere della morte, prendendo il controllo di Zul'Dral, ma venne affrontato dagli stessi avventurieri che aveva ingannato e punito per il suo fallimento con la morte dallo stesso Re dei Lich\nA Corona di Ghiaccio, i Cavalieri della Spada d'Ebano riuscirono a conquistare una fortezza del Flagello, la Volta dell'Ombra. Successivamente, le forze del Verdetto Cinereo lanciarono un assalto alla Cattedrale dell'Oscurit\u00e0, dove Tirion Fordring riusc\u00ec a distruggere il cuore di Arthas, infliggendo al Re dei Lich un grave danno.\nIl Torneo d'Argento.\nNel tentativo di unire Orda e Alleanza, Tirion Fordring crea il Torneo d'Argento nel Colosseo del Vendicatore. Lo scopo era di creare truppe addestrate in grado di sconfiggere il Re dei Lich in piccoli gruppi, impedendo il rafforzamento del Flagello. Dopo la sconfitta di un infliltrato del Flagello, Il Cavaliere Nero, il torneo raggiunge il suo scopo creando numerosi eroi forti e valorosi; Il torneo termina con la morte di Anub'arak, dimostrando come gli eroi del Colosseo fossero in grado di sconfiggere il Re dei Lich.\nLa sconfitta del Re dei Lich.\nDopo il torneo, sia l'Orda che l'Alleanza tentarono una spedizione per distruggere il Re dei Lich. Guidati rispettivamente da Sylvanas Ventolesto e da Jaina Marefiero, gli avventurieri riuscirono a raggiungere la camera di Gelidanima, dove lo spirito di Uther li inform\u00f2 che avrebbe sempre dovuto esistere un Re dei Lich, altrimenti il Flagello, privo di controllo, avrebbe devastato il pianeta; furono poi costretti alla fuga dal Re dei Lich stesso.\nVenne quindi lanciato un attacco da parte del Verdetto Cinereo, sotto la guida di Tirion Fordring. Giunto al Trono Ghiacciato, gli eroi al suo seguito vennero facilmente uccisi dal Re dei Lich, ma Tirion fu in grado di spezzare Gelidanima con un colpo di Brandicenere, liberando gli spiriti in essa imprigionati: lo spirito di Terenas resuscit\u00f2 quindi gli avventurieri caduti, che quindi uccisero il Re dei Lich. Tuttavia, come lo spirito di Uther aveva gi\u00e0 spiegato, anche Terenas ripet\u00e9 che era necessario che qualcuno prendesse il posto di suo figlio Arthas: per il compito si fece avanti Bolvar Domadraghi - che dopo la battaglia di Angrathar era stato riportato in vita dal Re dei Lich, che per\u00f2 non era riuscito a piegarlo al suo volere. Tirion incoron\u00f2 cos\u00ec Bolvar, lasciandolo al suo eterno incarico di tenere il Flagello a freno.\nCataclysm.\nLa distruzione imminente.\nOrda e Alleanza si trovavano in un conflitto dichiarato, nonostante gli scontri fossero limitati grazie a Thrall e Jaina Marefiero, quando in tutto il mondo si registrarono scosse di terremoto di crescente intensit\u00e0.\nDei cultisti apparirono fuori e dentro le maggiori citt\u00e0, predicando l'arrivo della fine del mondo e la necessit\u00e0 di unirsi al culto. Gli sciamani del Circolo della Terra infiltrano numerosi avventurieri nel culto scoprendo che essi facevano parte del Martello del Crepuscolo. Mentre si cerca di contrastare il culto chiudendo le citt\u00e0 e controllando i cittadini in modo da eliminare eventuali cultisti, numerosissimi portali si aprono nelle citt\u00e0 ed elementali infuriati ne uscirono fuori con lo scopo di radere al suolo ogni cosa. Aiutati dagli sciamani del Circolo della Terra avventurieri ed eroi delle fazioni sconfissero gli elementali e salvarono le citt\u00e0.\nCambio di leadership nell'Orda.\nDopo aver scoperto che gli elementi non rispondevano pi\u00f9 alle richieste degli sciamani, Thrall decide di partire per Nagrand al fine di parlare con la Grande Madre Geyah. Per non lasciare l'Orda senza un valido capo, Thrall nomina Garrosh Malogrido come Capo temporaneo di tutta l'Orda.\nA Valtetra, un pacifico concilio di Druidi, riunitosi per riaprire gli scambi commerciali tra Orchi ed Elfi della notte, interrotti dopo il massacro di un gruppo di elfi nelle stesse foreste, si conclude con la morte di tutti i druidi ad eccezione di Hamuul Totemrunico ad opera di misteriosi Orchi.\nHamuul, ritornato a Picco del Tuono, racconta tutto a Cairne Zoccolo Sanguinario il quale, cieco per la rabbia, sfida al Mak'gora Garrosh, il quale accetta. Maghata Totem Truce avvelena la lama di Garrosh, Urloatroce, e Garrosh ferisce mortalmente Cairne con un colpo di striscio. Inconsapevole di ci\u00f2, Garrosh proclama la sua vittoria. Ma il piano di Magatha si \u00e8 gi\u00e0 messo in moto. Con un \"attacco lampo\" Magatha prende il controllo di Picco del Tuono e uccide tutti i Tauren di rilievo nella citt\u00e0. Baine Zoccolo Sanguinario, che era al villaggio Bloodhoof, ancora ignaro di tutto, viene salvato da Stormsong, sciamano dei Totemtruce. Baine fugge e, dopo aver chiesto aiuto a Jaina Marefiero, raduna numerosi mercenari, simpatizzanti e Tauren che lo aiutano a liberare Picco del Tuono ed esiliare Maghata.\nLa riunificazione dei nani.\nMagni Barbabronzea, dopo la distruzione di Kharanos a causa dei terremoti, decide di utilizzare un antico incantesimo dei terrigeni per scoprire come risolvere il problema dei terremoti: i nani apprendono quindi le antiche usanze dello sciamanesimo dei terrigeni ma Magni si trasforma in diamante lasciando i nani senza un capo. Dopo l'occupazione dei Ferroscuro, si decide di affidare la gestione del governo a Moira Barbabronzea, Falstad Granmartello e Muradin Barbabronzea.\nIl Cataclisma.\nLa situazione diventa piuttosto tesa. L'Orda \u00e8 divisa e l'Alleanza in preda a forti contrasti interni. Ma qualcosa di molto pi\u00f9 pericoloso era in attesa. Neltharion, l'Aspetto della Terra, fuoriesce dalla prigione di Rocciafonda scatenando il Cataclisma su Azeroth. Alamorte \u00e8 tornato e la geografia stessa del mondo \u00e8 sconvolta per sempre, gigantesche fratture si aprono ovunque, terre da tempo dimenticate risorgono, isole vengono inghiottite nel mare, dighe crollano e foreste bruciano. Egli provoca inoltre l'eruzione del vulcano dell'isola di Kezan, che costringe i goblin a fuggire dall'isola. Durante la fuga si ritrovano per\u00f2 in un conflitto a fuoco dove navi dell'Alleanza attaccano e distruggono nientemeno che la Furia di Draka, la nave su cui viaggiava Thrall mentre si dirigeva al Gigantesco Vortice. Dopo aver salvato Thrall e sconfitto assieme (non ucciso) il Principe del Commercio Gallywix, i goblin si uniscono all'Orda.\nIl cartello di Acqualorda e l'Orda.\nGuidato dal Principe del Commercio Gallywix, alleato dell'Orda da dopo la sua sconfitta, il Cartello degli Acqualorda era la pi\u00f9 importante compagnia commerciale sull'Isola di Kezan. Dal suo quartier generale, il cartello dominava le rotte dei Mari del Sud.\nGli worgen e l'assedio di Gilneas.\nPoco tempo prima del Cataclisma, Gilneas, appena reduce dalla guerra civile, era stata investita da una nuova minaccia. Gli worgen, che Arugal aveva evocato per sconfiggere il Flagello, avevano finito per infestare la Selva Pinargento e l'arcimago, impazzito, si era ritirato nel Forte di Zannascura, dove era stato ucciso da avventurieri: le sue creature, tuttavia, erano riuscite a penetrare a Gilneas, contaminando molti fra la popolazione con la Maledizione degli Worgen, fra cui lo stesso Mantogrigio.\nIl Cataclisma avvenne proprio mentre Mantogrigio - tenendo nascosta al popolo la sua condizione di worgen - tentava di contrastare la diffusione della Maledizione a Gilneas; su comando dell'Orda, i Reietti assediarono il regno, e i gilneani si trovarono presi tra due fuochi. Grazie all'aiuto degli elfi della notte e di Darius Crowley venne trovata una cura che permetteva agli worgen di mantenere la propria mente intatta, per\u00f2 la popolazione dovette essere evacuata a Teldrassil, dove gli worgen entrarono a far parte dell'Alleanza. A lottare per riconquistare il regno rimase la resistenza gilneana, capeggiata da Crowley.\nL'assedio di Hyjal.\nHyjal brucia, a causa del ritorno di Ragnaros il Signore del Fuoco, il quale si allea ad Alamorte e Al'Akir, il Signore del Vento, per distruggere il mondo. Neptulon e Therazane, invece, aiutano i mortali a contrastarlo. I naga di Vash'ir escono fuori dalle loro tane e combattono una serie di lunghissime battaglie contro i guerrieri dell'Orda e dell'Alleanza, i quali scoprono a poco a poco il loro mondo perduto.\nGli Zandalari scendono in guerra.\nAllarmati dalle terribili perdite subite dai Troll, gli Zandalari viaggiarono in tutto il mondo per riunire i membri della loro razza e riportare alla gloria il loro impero. Gli Zandalari ricostruirono le citt\u00e0 perdute di Zul'Gurub e Zul'Aman, dando avvio a sanguinose incursioni nei territori che una volta erano sotto il loro controllo. Il crescente esercito dei Troll, con l'intento di muovere guerra alle altre razze di Azeroth, si scontr\u00f2 per\u00f2 con il volere di Vol'jin, della Trib\u00f9 Lanciascura, che imped\u00ec il massacro reclutando i migliori campioni di Orda e Alleanza e guidandoli all'assalto delle antiche citt\u00e0.\nLe Terre del Fuoco.\nRagnaros, dalle Terre del Fuoco, scatena il suo esercito contro i druidi di Hyjal, i quali chiedono aiuto all'Orda ed all'Alleanza per una spedizione all'interno delle Terre del fuoco stesse, per distruggere le truppe ed i luogotenenti di Ragnaros. Dopo il fallito attacco di Lord Ryloth al santuario di Malorne, Con l'aiuto di molti avventurieri, Malfurion Stormrage pianta un particolare albero della vita dentro il reame di Ragnaros, destinato a purificare quella terra devastata. Ora \u00e8 compito degli avventurieri distruggere Ragnaros ed i suoi generali, con il supporto dei Vendicatori di Hjal.\nQuesti si avventurano all'interno delle Terre del Fuoco, ed eliminano Beth'ilac, la regina ragno, Shannox, il comandante delle truppe, Ryolith, il signore dei giganti di magma, Alysrazor la Madre degli uccelli di fuoco e Baleroc il guardiano dei cancelli. Si scontrano quindi con Fandral Staghelm, ora Maggiordomo Staghelm, e penetrano nel covo di Ragnaros, dove si scontrano con il signore del fuoco in persona. Dopo uno scontro cruento, Ragnaros viene sconfitto.\nL'accesso a Uldum e la caduta di Al'Akir.\nEsploratori come Brann Barbabronzea ed Harrison Jones esplorano il mondo perduto di Uldum, dove le vestigia di una strana razza di leoni dal corpo di cavallo combattono contro dei loro simili corrotti e malvagi.\nLe Alture del Crepuscolo.\nAlamorte vola per il mondo, attaccando Roccavento e mettendo a ferro e fuoco mezza citt\u00e0, dopodich\u00e9 si sposta verso le Alture del Crepuscolo dove si scontra con Alexstrasza, riesce a sconfiggerla e a ferirla gravemente ma viene ricacciato e costretto alla ripresa.\nEsercito di draghi.\nVolendo controllare il mondo, il signore dei draghi neri Alamorte aveva bisogno di un esercito unito, cosa che i draghi neri, dilaniati da lotte intestine, non erano.\nLa soluzione di Alamorte fu quindi quella di creare un nuovo stormo, sotto il suo totale controllo. Il primo tentativo, portato avanti col supporto dei figli Nefarian e Onyxia, produsse lo stormo cromatico, ma sia i figli di Alamorte che i draghi cromatici vennero uccisi. Sintharia, consorte di Alamorte, conosciuta anche come Sinestra, port\u00f2 avanti un secondo tentativo, e ricostru\u00ec la distrutta Anima dei Demoni per riuscire a controllare le sue creature. Sintharia si appropri\u00f2 di alcune uova di draghi di alafatua e di un artefatto chiamato Balacgos's Bane, e le infuse con l'essenza del drago di Alafatua Zzeraku. I primi due draghi del crepuscolo vennero affrontati in battaglia vicino a Grim Batol dal drago rosso Korialstrasz, il drago blu Kalecgos e la sacerdotessa draenei Iridi, che li battezz\u00f2 \"draghi del crepuscolo\".\nIl culto del Martello del Crepuscolo e l'approccio con il cataclisma.\nDurante il cataclisma sedotti dalla promessa di potere e flagellazione di Alamorte, i cultisti si votarono all'aspetto della Morte con tutta l'anima. Reclamando la vecchia fortezza dei nani di Grim Batol e le zone circostanti delle Alture del Crepuscolo e trasformandole nella sede principale delle loro operazioni. Aiutati dai dragoni del crepuscolo sostennero diverse battaglie come l'invasione del Monte Hyjal, aiutarono i naga contro Neptulon e minarono di continuo i tentativi di ripristinare il Pilastro del Mondo a Rocciafonda. Si scopr\u00ec persino che il culto del Martello del Crepuscolo era responsabile di due stragi di massa a Valtetra, volte a dividere dall'interno le deboli trattative di pace tra Orda ed Alleanza. Il loro leader, Cho'gall, trov\u00f2 la morte al Bastione del Crepuscolo e venne rimpiazzato da un fantomatico Padre del Crepuscolo, l'Arcivescovo Benedictus, quest' ultimo venne a sua volta sconfitto dai Campioni di Azeroth accompagnati da Thrall mentre stava scortando l'Anima del Drago al Tempio della Lega dei Draghi.\nL'Ora del Crepuscolo e la caduta di Alamorte.\nDeciso a tutto pur di portare l'Ora del Crepuscolo, ovvero, la fine di ogni cosa su Azeroth; Alamorte e gli eserciti degli Dei Antichi assediarono il Tempio della Lega dei Draghi a Dracombra. Le armate dell'Alleanza e dell'Orda sconfissero i generali degli Dei Antichi. Gli Aspetti compresero che l'unico modo per fermare il Distruttore fosse quello di utilizzare l'Anima del Drago contro di lui. Dopo alcuni scontri riuscirono ad arrivare in cima alla vetta del tempio e mentre sconfiggevano Ultraxion l'ultima creazione di Alamorte, gli Aspetti di Azeroth incanalavano il loro potere nell'Anima del Drago. Al momento giusto Thrall us\u00f2 l'artefatto contro Alamorte, colpendolo e facendolo fuggire. Thrall e gli ultimi difensori di Azeroth salirono a bordo della cannoniera Fuoco Celeste per inseguirlo e una volta raggiunto, gli eroi saltarono sulla spina dorsale dell'enorme drago, rimuovendo la sua corazza e permettendo a Thrall di colpirlo di nuovamente. Alamorte precipit\u00f2 nel Maelstrom sembrando sconfitto, ma poco dopo, completamente corrotto dai poteri degli Dei Antichi, si ridest\u00f2. Gli Aspetti si unirono al combattimento finale assieme agli eroi, permettendo loro di sopravvivere durante il brutale scontro. Appena prima che Alamorte ferito gravemente e completamente impazzito scagliasse il Cataclisma finale; Alexstrasza, Kalecgos, Ysera e Nozdormu incanalano tutto il loro potere nell'artefatto e con un fascio di energia annientarono definitivamente il possente drago. Avendo adempiuto al loro dovere di proteggere il mondo nella sua ora pi\u00f9 oscura, gli Aspetti persero i loro poteri. Alexstrasza preannunci\u00f2 a Thrall che sarebbe divenuto padre e che era iniziata una nuova era, \"L'Era dei Mortali\" .\nOttava parte: dall'inizio di Mists of Pandaria fino alla fine di Warlord of Draenor.\nMists of Pandaria.\nLa distruzione di Theramore.\nDopo la morte di Alamorte il nuovo Capoguerra dell'Orda, Garrosh Malogrido, decise di eliminare velocemente e brutalmente la presenza dell'Alleanza su Kalimdor, a partire da Theramore. Le forze di Garrosh trafugarono l'iride focalizzante, un potentissimo manufatto, il quale venne lanciato sull'ignara citt\u00e0, cancellando brutalmente Theramore dalla faccia di Azeroth. Jaina tuttavia sopravvisse all'esplosione, ma da quel momento cambi\u00f2 drasticamente: i suoi capelli e i suoi occhi diventarono bianchi, il suo atteggiamento nei confronti degli Orchi e dell'Orda mut\u00f2 irreversibilmente diventando, da pacifico e comprensivo a freddo, spietato e brutale.\nL'Isola Errante e lo scisma dei pandaren.\nIn seguito alla sconfitta di Alamorte, il Capoguerra Garrosh Malogrido ha approfittato dell'opportunit\u00e0 per colpire l'Alleanza ed espandere il dominio dell'Orda su Kalimdor. Il suo assalto ha distrutto completamente la citt\u00e0 degli Umani di Theramore, causando in tutto il mondo lo scoppio di nuovi episodi di violenza tra le due fazioni. Una sanguinosa battaglia navale ha portato le forze di Orda e Alleanza sulle coste dell'isola di Pandaria, comparsa in mezzo al mare, circondata dalle nebbie e non segnalata sulle mappe. Dopo aver stabilito i propri avamposti su questo continente ricco di risorse, i membri delle due fazioni si sono imbattuti nei nobili Pandaren, una delle popolazioni di Pandaria. Questa antica razza si \u00e8 unita a Orda e Alleanza nella speranza di sconfiggere gli Sha: diabolici esseri oscuri risvegliatisi dalle profondit\u00e0 di Pandaria a causa del sanguinoso conflitto in corso.\nL'apertura delle nebbie e lo sbarco a Pandaria.\nPer millenni il continente di Pandaria \u00e8 rimasto nascosto, celato al resto di Azeroth da una coltre di nebbia impenetrabile, ma la nebbia si dirad\u00f2 come un invito inviato dall'isola stessa, proprio mentre le navi da guerra dell'Orda e dell'Alleanza si scontravano al largo delle coste di questo continente perduto.\nLe intenzioni di Varian erano di combattere l'Orda e di ritrovare il figlio Anduin, mentre Garrosh era semplicemente spinto dalla sete di Sangue dell'Alleanza, dalla conquista e dal potere.\nEntrambe le fazioni approdarono sulle spiagge di Pandaria e si addentrarono nelle foreste, verso i picchi coperti dalle nubi, entrando in contatto con i misteriosi abitanti di questa terra e dando il via a una nuova era di scoperte e conquiste.\nI mogu e gli Zandalari.\nSullo sfondo della guerra tra Orda e Alleanza sul continente di Pandaria, i Mogu dispersi si sono messi all'opera per tornare alla loro antica, terribile gloria. Hanno rinnovato la loro storica alleanza con i Troll Zandalari, i quali hanno fatto risorgere il tirannico imperatore Lei Shen, il Re del Tuono, con la speranza di ripristinare il dominio dei Mogu sul continente. I valorosi Shandaren si sono precipitati ad affrontare il nemico creando una forza d'assalto, l'Avanzata degli Shandaren, originariamente composta da guerrieri Pandaren e in seguito supportata dagli eroi di Orda e Alleanza. Questi campioni senza paura hanno affrontato il Re del Tuono, lavorando al contempo per gli interessi della propria fazione su Pandaria. Jaina Marefiero ha guidato la Rivalsa del Kirin Tor alla ricerca della fonte di potere dei Mogu (cercando nel frattempo di tenerla nascosta all'Orda), mentre Lor'themar Theron, a capo della Furia dei Predatori del Sole, si \u00e8 messo in cerca del potente arsenale dei Mogu per portare a termine il suo piano: insorgere contro il Capoguerra Garrosh Malogrido.\nLa Purga di Dalaran e la Campana Divina.\nUn nuovo, sanguinoso capitolo del conflitto tra Orda e Alleanza si \u00e8 aperto a Pandaria. Mentre le armate delle due fazioni si scontrano sulle spiagge del nuovo continente, il Capoguerra Garrosh Malogrido ha inviato truppe scelte in cerca della Campana Divina, un manufatto dei Mogu capace di infondere nei suoi soldati un potere inimmaginabile. L'operato di Garrosh, ardito e avventato, ha avuto conseguenze terribili per l'Orda, inclusa l'esplosione di violenza contro i Troll Lanciascura e l'espulsione degli Elfi del Sangue dalla citt\u00e0 dei Maghi, Dalaran, un tempo neutrale. Bench\u00e9 Garrosh sia riuscito a impadronirsi della Campana, il Principe Anduin Wrynn e gli agenti segreti dell'IR:7 hanno seguito da vicino le sue mosse. Sul picco pi\u00f9 alto del Massiccio del Kun-Lai, il coraggioso principe ha rovinato i piani di Garrosh, distruggendo il leggendario manufatto dei Mogu.\nLa rivoluzione dei Lanciascura.\nLa brama di potere di Garrosh Malogrido lo ha portato a sfregiare Pandaria, scavando nella sacra Vallata dell'Eterna Primavera in cerca di un sinistro manufatto, una decisione che ha messo l'Orda in cattiva luce agli occhi degli Shandaren e di altri importanti Pandaren. Nel frattempo a Orgrimmar, la capitale dell'Orda, il Capo Trib\u00f9 Vol'jin e i Troll Lanciascura sono stati dichiarati traditori e perseguitati dai Kor'kron, la guardia personale di Malogrido. La gente di Vol'jin si \u00e8 ritirata a Durotar e nelle Savane per raccogliere i rifornimenti e i rinforzi necessari a scatenare una controffensiva, affidandosi all'aiuto dell'ex Capoguerra Thrall e a un fragile patto con l'Alleanza: anche quest'ultima infatti vorrebbe porre fine al governo di Garrosh, anche se per motivazioni diverse da quelle dell'Orda.\nL'assedio di Orgrimmar.\nLe tensioni alimentate dall'arroganza di Garrosh Malogrido raggiunsero il culmine con la devastazione inflitta alla Vallata dell'Eterna Primavera. I capi dell'Alleanza e dell'Orda presero d'assedio la capitale di Malogrido con l'intento di far capitolare lo spietato Capoguerra una volta per tutte. Gli eroi affrontano durissime battaglie per sconfiggere la corruzione liberata da Garrosh e per permettere alle armate delle due fazioni di penetrare ad Orgrimmar. Sconfissero uno ad uno i suoi luogotenenti e giunsero infine dal figlio di Grommash.\nMalogrido scaten\u00f2 infine il potere del Dio Antico Y'shaarj corrompendo totalmente il suo corpo. Grazie all'innata forza e al coraggio dei Campioni il folle capoguerra venne infine sconfitto e deposto.\nGarrosh fu trasportato in catene a Pandaria per essere giudicato dalle maggiori autorit\u00e0 congiunte dell'Alleanza, dell'Orda e dei Pandaren. Nel frattempo Irathion, adirato per l'esito dell'assedio, rivel\u00f2 quali erano le sue vere intenzioni: la distruzione dell'Orda per mano dell'Alleanza; furioso per il fallimento, abbandon\u00f2 la scena rivendicando le sue intenzioni, continuare i preparativi per fronteggiare l'imminente ritorno della legione infuocata.\nWarlord of Draenor.\nL'Orda di Ferro.\nGarrosh Malogrido, sfuggito alla giustizia con l'aiuto di Zaela e del Drago di Bronzo Kairozdormu, si ritrov\u00f2 su Draenor in un universo temporale alternativo passato, ancor'prima che l'Orda arrivasse su Azeroth scatendando la prima guerra e che gli orchi bevessero il sangue del demone Mannoroth per la prima volta.\nAssetato di vendetta, Garrosh forn\u00ec a suo padre Grommash Malogrido le informazioni e la tecnologia necessaria per creare un esercito di orchi adatto ai suoi scopi; l'inarrestabile forza chiamata Orda di Ferro.\nGrommash dopo aver rifiutato il sangue di Mannoroth offerto da Gul'dan e aver ucciso Mannoroth stesso, cambiando cos\u00ec il futuro di Draenor, riun\u00ec rapidamente tutti i clan degli orchi sotto il suo vessillo ricoprendo il ruolo di \"Capoguerra dell'Orda di Ferro\" e rinomin\u00f2 i capi dei clan, \"Signori della Guerra dell'Orda di Ferro\". Tra loro lo spietato Kargath Manotagliente, lo scaltro Manonera, l'anziano Sciamano Ner'zhul e l'impavido Kilrogg Occhiotetro.\nL'Orda di Ferro si impadron\u00ec quindi dei luoghi strategici di Draenor, sottomettendo gli ogre di Altomaglio e costruendo imponenti fortificazioni, come la Fonderia dei Roccianera, allo scopo di equipaggiare gli eserciti.\nCon Draenor ai suoi piedi l'Orda di Ferro invase Azeroth attraverso il Portale Oscuro, mettendo a ferro e fuoco il Forte di Guardiafatua e prendendo il controllo della Rocca dei Maglioinfame.\nL'Arcimago Khadgar riun\u00ec tutti i Campioni di Azeroth guidandoli attraverso il portale, riuscirono cos\u00ec a respingere l'attacco dell'Orda di Ferro e a bloccare gli attacchi su Azeroth distruggendo il Portale Oscuro di Draenor.\nI racconti di Maarad.\nA Roccavento, ad Azeroth, il valoroso paladino draeneo Maarad con l'intento di convincere Varian Wrynn a partecipare alle battaglie contro l'Orda di Ferro su Draenor, gli raccont\u00f2 del suo passato su quelle terre secoli prima, delle barbarie che i draenei dovettero subire da parte degli orchi indemoniati guidati dai loro spietati Capiclan e di quanto potesse essere forte ogni singolo capo. I racconti di Maarad alla fine riescono a persuadere il re.\nL'Orda su Draenor.\nSu Draenor l'Orda di Azeroth, dopo esser fuggita dalle grinfie dell'Orda di Ferro nella Giungla di Tanan sfruttando delle imbarcazioni di emergenza, si stabilizz\u00f2 nella Landa di Fuocogelo dove si alle\u00f2 presto al saggio clan orchesco dei Lupi Bianchi. In un secondo momento, arrivati nelle foreste di Gorgrond, si aggiunse anche il clan Teschi Ridenti, un altro clan orchesco.\nThrall, senza mai rivelare la sua vera identit\u00e0, incontr\u00f2 suo padre Durotan il Capoclan dei Lupi Bianchi, sua madre Draka, una versione giovane del suo vecchio insegnante di sciamanesimo Drek'thar e Ga'nar fratello di Durotan. Quest'ultimo tuttavia mor\u00ec poco dopo nella Landa di Fuocogelo a causa di una frana causata da Drek'thar nel mezzo a due montagne. Ga'nar decise di scarificarsi trattenendo un grosso attacco da parte dell'Orda di ferro trattenendolo con se sotto la frana al fine di salvare i Lupi Bianchi, Thrall e i Campioni dell'Orda.\nNella Landa di Fuocogelo i figli di Garad, Durotan e Ga'nar, assieme a Thrall e agli eroi dell`Orda, sconfissero Fenris Cuordilupo Signore della Guerra del Clan Spaccatuono, nonch\u00e9 loro fratello maggiore.\nL'Alleanza su Draenor.\nLe forze dell'Alleanza invece si stabilizzarono a Torvaluna e si allearono ai draenei di Draenor i quali erano guidati dal saggio Profeta Velen. Tra questi vi erano\nla paladina Yrel sua discepola, il Vendicatore Nobundo primo sciamano e Akama ancora prete non corrotto. Infatti su Draenor i draenei avevano ancora possesso di tutti i loro avamposti, compreso il tempio di Karabor che divenne la base dell\u2019Alleanza.\nMaraad mor\u00ec durante l'attacco alle navi del porto di Shattrath nello scontro con Manonera, il Capoclan dei Roccianera.\nNer'zhul, Capoclan dei Torvaluna, recuper\u00f2 la Stella Oscura, un potente artefatto con il quale avrebbe potuto controllare i morti. La moglie Rulkan ed altri membri del clan, che disapprovavano le sue azioni, lasciarono il gruppo formando il clan Lunapallida, alleandosi ai draenei e alle forze di Azeroth.\nAppena Ner'zhul impar\u00f2 a controllare l'artefatto scaten\u00f2 tutto il suo potere evocando la Stella Oscura su Draenor la quale avrebbe provocato danni gravissimi a tutto il pianeta. Tuttavia Velen, subito dopo aver passato il suo marchio a Yrel, si sacrific\u00f2 per purificarla e trasformarla nella sua vera forma originale: il Naaru K'ara.\nLa Campagna su Draenor.\nSotto l'occhio vigile di Cordana Vilcanto, Khadgar studiava ogni mossa dello stregone Gul'dan alleato di Cho'gall e Garona, pericolosissimi nemici che agivano nell'ombra e contemporaneamente architettava la costruzione di un potente anello magico da donare agli eroi di Azeroth.\nSu Draenor gli eroi ritrovarono anche Rexxar, si aiutarono tra loro in diverse occasioni, a Torvaluna e Gorgrond.\nGarrosh fu ucciso a Nagrand in un Mak'gora (duello orechesco) da Thrall.\nI Campioni di Azeroth in seguito ad una sfiancante campagna, sconfissero ad Altomaglio l'Imperatore ogre Mar'gok e Cho'gall il quale per brama di potere, aveva recentemente tradito Gul'dan, inoltre sconfissero la maggior parte dei signori della guerra dell'Orda di Ferro, tra questi Ner'zhul, Kargath e Manonera questo nella sua Fonderia dei Roccianera in un secondo momento.\nInfine, i Campioni con l'aiuto di Khadgar liberarono Garona Mezzorco dalla schiavit\u00f9 mentale indotta da Gul'dan attraverso stregonerie e sortilegi, facendone una nuova fedele alleata.\nI nemici secondari su Draenor del passato.\nOltre alle nuove pericolose creature trovate su Draenor del passato, come i lupi Garn, il gigante Tarlna, il gigante Drov, la semidea Rukhmar e altre ancora, gli eroi di Azeroth dovettero affrontare anche vecchi nemici secondari gi\u00e0 sconfitti in passato nelle Terre Esterne, i pi\u00f9 noti: Gruul e il Signore della Rovina Kazzak.\nLa Cittadella del Fuoco Infernale.\nL'offensiva di Khadgar inflisse un duro colpo all'Orda di Ferro. Il fallimento di Grommash nel portare i suoi guerrieri alla vittoria promessa diffuse un forte dissenso tra i ranghi, permettendo allo Stregone Gul'dan di prendere la guida dell'Orda di Ferro.\nGul'dan offr\u00ec nuovamente il sangue del demone Mannoroth ai capi clan rimasti: Killrog avendo gi\u00e0 visto la sua orgogliosa morte bevve trasfandosi in un vilorco, Grommash rifiut\u00f2 di nuovo e fu messo in catene.\nRifugiato nella Cittadella del Fuco Infernale, Gul'dan cre\u00f2 un portale e inizi\u00f2 ad evocare la Legione Infuocata guidata da Archimonde, ma gli eroi di Azeroth, giunsero velocemente alla Cittadella Infuocata nella giungla di Tanan, uccisero vari nemici compreso Killrog, liberarono Grommash e sconfissero Archimonde che aveva appena varcato il malvagio portale aperto da Gul'dan.\nArchimonde appena prima di morire scaravent\u00f2 Gul'dan attraverso il portale misterioso.\nMentre tutti gioivano per la liberazione di Draenor, Khadgar preannunci\u00f2 che non era finita e che tutta l'avventura vissuta era soltanto l'inizio."}
{"id": "1208299", "revid": "99857298", "url": "https://it.wikipedia.org/wiki?curid=1208299", "title": "Anders Holmertz", "text": "Specializzato nello stile libero ha vinto varie medaglie (4 argenti e un bronzo) alle Olimpiadi di Seul 1988, Barcellona 1992 e Atlanta 1996."}
{"id": "1208300", "revid": "1459986", "url": "https://it.wikipedia.org/wiki?curid=1208300", "title": "League of Wales 1992-1993", "text": "L'edizione 1992-93 della League of Wales fu la prima e vide la vittoria finale del Cwmbran Town.\nCapocannoniere del torneo fu Steve Woods (Ebbw Vale), con 29 reti."}
{"id": "1208302", "revid": "1629429", "url": "https://it.wikipedia.org/wiki?curid=1208302", "title": "League of Wales 1994-1995", "text": "L'edizione 1994-95 della League of Wales vide la vittoria finale del .\nCapocannoniere del torneo fu Frank Mottram (), con 30 reti."}
{"id": "1208305", "revid": "1342360", "url": "https://it.wikipedia.org/wiki?curid=1208305", "title": "League of Wales 1995-1996", "text": "L'edizione 1995-96 della League of Wales vide la vittoria finale del Barry Town.\nCapocannoniere del torneo fu Ken McKenna (Conwy Town), con 38 reti."}
{"id": "1208307", "revid": "339392", "url": "https://it.wikipedia.org/wiki?curid=1208307", "title": "Infezioni ospedaliere", "text": ""}
{"id": "1208309", "revid": "14691", "url": "https://it.wikipedia.org/wiki?curid=1208309", "title": "Fespaco", "text": ""}
{"id": "1208310", "revid": "962319", "url": "https://it.wikipedia.org/wiki?curid=1208310", "title": "Tiro con l'arco ai Giochi della III Olimpiade", "text": "Le competizioni di tiro con l'arco ai Giochi della III Olimpiade furono 6 eventi, 3 riservati agli uomini e 3 alle donne. Le gare si svolsero il 19 settembre 1904 presso il Francis Field della Washington University di Saint Louis e vi presero parte 29 atleti, tutti provenienti dagli Stati Uniti."}
{"id": "1208311", "revid": "1342360", "url": "https://it.wikipedia.org/wiki?curid=1208311", "title": "League of Wales 1996-1997", "text": "L'edizione 1996-97 della League of Wales vide la vittoria finale del Barry Town.\nCapocannoniere del torneo fu Tony Bird (Barry Town), con 42 reti."}
{"id": "1208315", "revid": "1342360", "url": "https://it.wikipedia.org/wiki?curid=1208315", "title": "League of Wales 1997-1998", "text": "L'edizione 1997-98 della League of Wales vide la vittoria finale del Barry Town.\nCapocannoniere del torneo fu Eifion Williams (Barry Town), con 40 reti."}
{"id": "1208316", "revid": "123269483", "url": "https://it.wikipedia.org/wiki?curid=1208316", "title": "Festa mobile", "text": "Si dice festa mobile (pi\u00f9 in generale: ricorrenza mobile) una ricorrenza che non ha un giorno prefissato nel calendario ma la cui data cambia giorno da un anno all'altro, essendo dipendente da quella di altre ricorrenze o circostanze.\nUna ricorrenza mobile pu\u00f2 essere civile o religiosa.\nFeste mobili civili.\nSono le ricorrenze mobili istituite dallo Stato o nate dalla tradizione popolare (come il Carnevale).\nLe ricorrenze mobili civili non implicano necessariamente un evento da festeggiare, ma anche un evento rilevante, come ad esempio, le date di inizio e di fine dell'ora legale (che cadono comunque sempre di domenica).\nNella tabella seguente sono inserite anche:\nFeste mobili religiose.\nFeste mobili cattoliche.\nNel Calendario liturgico della Chiesa cattolica e di altre confessioni cristiane le feste e le ricorrenze mobili dipendono nella maggior parte dei casi dalla data della Pasqua, ma alcune dipendono da altre date (ad esempio, da quella dell'Epifania) o da altre festivit\u00e0, o sono collegate a giorni della settimana ricadenti entro determinati periodi dell'anno.\nLa tabella seguente riporta per ciascuna festa il calcolo della mobilit\u00e0.\nSi noti che con \"festa\" si intende qui una ricorrenza religiosa, non una festa secondo la definizione della liturgia del rito romano. Non implica necessariamente un evento da festeggiare, ma una ricorrenza di grande o massima rilevanza; ad esempio, il Venerd\u00ec Santo (Crocifissione di Ges\u00f9 Cristo).\nFeste mobili di altre religioni.\nIl Wesak Aquariano \u00e8 una festivit\u00e0 mobile di origine Buddhista, fatta propria dall'esoterismo e dalla New Age, e celebrata in quasi tutti i paesi del mondo. Viene celebrata nel momento del plenilunio nella Costellazione del Toro, nel periodo che va dal 20 aprile al 21 maggio, calcolato sul fuso orario del Tibet."}
{"id": "1208317", "revid": "1342360", "url": "https://it.wikipedia.org/wiki?curid=1208317", "title": "League of Wales 1998-1999", "text": "L'edizione 1998-99 della League of Wales vide la vittoria finale del Barry Town.\nCapocannoniere del torneo fu Eifion Williams (Barry Town), con 28 reti."}
{"id": "1208318", "revid": "110157", "url": "https://it.wikipedia.org/wiki?curid=1208318", "title": "Campionato mondiale di pallavolo maschile 1998", "text": "Il campionato mondiale di pallavolo maschile 1998 si \u00e8 svolto dal 13 al 29 novembre 1998 a Chiba, Fukuoka, Hamamatsu, Hiroshima, Kawasaki, K\u014dbe, Osaka, Sapporo, Sendai, Tokyo e Uozu, in Giappone: al torneo hanno partecipato 24 squadre nazionali e la vittoria finale \u00e8 andata per la terza volta consecutiva all'Italia."}
{"id": "1208320", "revid": "339392", "url": "https://it.wikipedia.org/wiki?curid=1208320", "title": "Iowa D-League", "text": ""}
{"id": "1208322", "revid": "100142161", "url": "https://it.wikipedia.org/wiki?curid=1208322", "title": "Paul Palmer", "text": "Biografia.\nSpecializzato nello stile libero ha vinto la medaglia d'argento nei 400m sl alle Olimpiadi di Atlanta 1996."}
{"id": "1208323", "revid": "75447", "url": "https://it.wikipedia.org/wiki?curid=1208323", "title": "WikiSource", "text": ""}
{"id": "1208327", "revid": "767487", "url": "https://it.wikipedia.org/wiki?curid=1208327", "title": "Emozioni fortissime", "text": "Emozioni fortissime \u00e8 la quinta serie di CD Brul\u00e9 del gruppo musicale Elio e le storie tese, pubblicata nel corso del 2007 con le registrazioni del tour estivo dello stesso anno.\nIl disco.\nL'album \u00e8 stato registrato da Franco Cufone o da Alex 3carichi, mixato da Rodolfo \"Foffo\" Bianchi e Giacomo \"113\" Plotogher. Il tastierista Rocco Tanica, impegnato in studio alla realizzazione del nuovo disco della band, \u00e8 sostituito da Vittorio Cosma.\nTutti i CD Brul\u00e9 contengono solo la prima parte del concerto, da \"John Holmes\" a \"Cara ti amo\". I brani \"Parco Sempione\", \"Il buco del membro\" e \"Amico Cheyenne\" erano ancora inediti, vennero pubblicati successivamente su \"Studentessi, \"con titoli e testi differenti. Le canzoni che formano il \"Disco Medley\", gi\u00e0 conosciute dal pubblico, vennero presentate per la prima volta in questa forma."}
{"id": "1208329", "revid": "165081", "url": "https://it.wikipedia.org/wiki?curid=1208329", "title": "Hedo Turkoglu", "text": ""}
{"id": "1208330", "revid": "75447", "url": "https://it.wikipedia.org/wiki?curid=1208330", "title": "Hedo T\u00fcrko\u011flu", "text": ""}
{"id": "1208331", "revid": "2519", "url": "https://it.wikipedia.org/wiki?curid=1208331", "title": "Eigersund", "text": "Eigersund \u00e8 un comune norvegese della contea di Rogaland."}
{"id": "1208334", "revid": "36426", "url": "https://it.wikipedia.org/wiki?curid=1208334", "title": "Terme Neroniane", "text": ""}
{"id": "1208336", "revid": "287204", "url": "https://it.wikipedia.org/wiki?curid=1208336", "title": "Allen Mandelbaum", "text": "Ha insegnato scienze umanistiche presso la Wake Forest University.\nLa sua traduzione della \"Divina commedia\" di Dante Alighieri \u00e8 stata pubblicata nei tardi anni ottanta, con l'appoggio della studiosa di Dante Irma Brandeis.\nIn seguito Mandelbaum ha curato la \"California Lectura Dantis\", raccolta di saggi sulla \"Commedia\". Ha anche tradotto poesie di Ungaretti, Quasimodo, Turoldo, Montale, Cardarelli, Giudici, Zanzotto e altri.\nMandelbaum ha ricevuto l'American National Book Award per la sua traduzione dell\"Eneide\" di Virgilio e diversi premi in Italia: il Premio Mondello, il Premio Leonardo, il Premio Biella, il Premio LericiPea, il Premio Internazionale Eugenio Montale (durante il centenario di Montale a Roma) e il Circe-Sabaudia Award."}
{"id": "1208338", "revid": "181699", "url": "https://it.wikipedia.org/wiki?curid=1208338", "title": "Statistiche e record della Societ\u00e0 Sportiva Monza 1912", "text": "Nella presente pagina sono riportate le statistiche nonch\u00e9 record riguardanti la Societ\u00e0 Sportiva Monza 1912, societ\u00e0 calcistica italiana con sede a Monza.\nStatistiche di squadra.\nLa squadra brianzola ha accumulato la 41\u00aa miglior tradizione sportiva in Italia in generale, la 40\u00aa fra i club che hanno giocato in Serie B, e in assoluto la migliore fra le squadre che non sono mai state promosse nella massima divisione.\nStatistiche individuali.\nPresenze in partite ufficiali.\n\"in grassetto i calciatori ancora in squadra\"\nMarcature in partite ufficiali.\n\"in grassetto i calciatori ancora in squadra\""}
{"id": "1208340", "revid": "36426", "url": "https://it.wikipedia.org/wiki?curid=1208340", "title": "Terme Neroniane-Alessandrine", "text": ""}
{"id": "1208341", "revid": "697352", "url": "https://it.wikipedia.org/wiki?curid=1208341", "title": "Giacobitismo", "text": "Il Giacobitismo fu un movimento politico legittimista nato nel XVII secolo, che sostenne la restaurazione del casato degli Stuart al trono di Inghilterra e Scozia. Il nome deriva dalla forma latina \"Jacobus\" del nome del re Giacomo II d'Inghilterra, che era visto dagli aderenti al movimento come erede legittimo al trono della Gran Bretagna. La causa giacobita ottenne maggiori consensi nelle Highlands e Lowlands scozzesi, in Irlanda e nell'Inghilterra settentrionale, portando avanti la convinzione che l'intromissione del parlamento inglese in merito alla successione al trono fosse da ritenersi illegale.\nStoria.\nLa destituzione di Giacomo II.\nDurante il suo breve regno (1685-1688), Giacomo II d'Inghilterra aveva avviato una politica di tolleranza religiosa che nel 1687 era culminata con la promulgazione della Dichiarazione d'Indulgenza, un decreto che poneva le basi per la libert\u00e0 di culto in Gran Bretagna in quanto sospendeva le leggi penali contro tutti coloro che non aderivano alla Chiesa d'Inghilterra (sia i cattolici sia i protestanti non anglicani). La Dichiarazione pur incontrando il consenso della minoranza cattolica, specialmente in Irlanda e in Scozia, fu fortemente osteggiata dagli Anglicani, sia sul campo religioso che su quello costituzionale; molti membri del clero si rifiutarono di riconoscerla pubblicamente e nel 1688 venne inviata una petizione a favore della sua abolizione firmata da William Sancroft, Arcivescovo di Canterbury e altri sei vescovi. I Sette Vescovi vennero processati per \"diffamazione sediziosa\", risultando per\u00f2 non colpevoli.\nAllo stesso tempo nell'ambiente politico inglese la Dichiarazione d'Indulgenza era stata vista come un tentativo di minare i poteri legislativi del Parlamento e le intenzioni del re erano state interpretate come un tentativo di far tornare la religione cattolica in Inghilterra.\nQuando l'erede di Giacomo II, Giacomo Francesco Edoardo Stuart, venne battezzato con rito cattolico, i parlamentari Whig iniziarono a mobilitarsi in modo da destituire Giacomo II e portare sul trono un re protestante. Per conseguire questo scopo il Parlamento offr\u00ec la corona a Guglielmo d'Orange, marito di Maria Stuart, figlia di Giacomo II e della prima moglie Anna Hyde, che era stata allevata da anglicana. Giacomo II, tradito dal Parlamento e abbandonato dall'esercito, si rifugi\u00f2 in Francia, mentre Guglielmo d'Orange e Maria Stuart salivano al trono come Guglielmo III e Maria II d'Inghilterra in quella che venne poi definita Gloriosa rivoluzione.\nPromulgando la Dichiarazione dei Diritti del 1689, il re abol\u00ec la Dichiarazione d'Indulgenza e il Parlamento rafforz\u00f2 i propri poteri, mentre con la Legge di Disposizione del 1701 fu ufficialmente negata la possibilit\u00e0 che un re cattolico potesse salire sul trono d'Inghilterra.\nLe reazioni in Inghilterra, Irlanda e Scozia.\nIn Inghilterra la Gloriosa rivoluzione non era stata accettata da tutti: molti infatti non riuscivano a riconoscere Maria II e Guglielmo III come sovrani mentre il re destituito era ancora in vita. Tra di loro vi erano i \"Nonjuring Anglicans\", fazione nata a seguito di uno scisma interno alla Chiesa anglicana; inizialmente composti dal solo clero, si espansero fino a formare piccole congregazioni nelle maggiori citt\u00e0 inglesi.\nIl sostegno alla causa giacobita in Irlanda era dovuto prevalentemente a motivi religiosi. Il popolo irlandese era infatti di fede cattolica e vedeva in Giacomo II, grazie sia alle sue credenze religiose che ai numerosi atti di tolleranza - prima fra tutti la Dichiarazione d'Indulgenza -, un monarca pi\u00f9 vicino ai propri ideali. Inoltre con numerose azioni a favore del Parlamento Irlandese, e con la promessa di aumentarne ulteriormente il livello di auto-determinazione, Giacomo II si era assicurato il favore dell'Irlanda anche dal punto di vista politico. Ultimo aspetto che favor\u00ec la causa giacobita in Irlanda \u00e8 da ricollegarsi al fatto che il Casato Stuart, sin dall'incoronazione di Giacomo I d'Inghilterra nel 1603, era stato riconosciuto come prima dinastia reale che era effettivamente Irlandese in quanto avente radici gaeliche.\nLa minoranza cattolica della \"gentry\" delle Lowlands scozzesi, dopo secoli di persecuzioni, sostenne subito la causa giacobita. Nelle Highlands, la cui importanza strategica era dovuta agli eserciti privati controllati dai numerosi clan, le basi del sostegno alla causa giacobita invece non erano solamente religiose. Dal punto di vista politico, infatti, Giacomo II si era gi\u00e0 guadagnato il favore di molti dei \"chieftain\" grazie alla Commissione per la Pace nelle Highlands, attraverso la quale aveva cercato di dare ordine alle varie dispute territoriali nel territorio scozzese. Un altro fattore che influenz\u00f2 molto la posizione delle Highlands furono le Guerre Civili e il tentativo di espansione territoriale del Clan Campbell di Argyll, che sosteneva il governo Hannover.\nLe prime campagne militari.\nDopo essersi rifugiato in Francia, tra il 1688 e il 1689, Giacomo II tent\u00f2 di affermare il proprio potere in Irlanda con una campagna militare, forte anche del sostegno di Luigi XIV di Francia, gi\u00e0 in guerra con Guglielmo d'Orange. Quella che venne poi definita Guerra guglielmita culmin\u00f2 in una effettiva sconfitta dei Giacobiti (battaglia del Boyne 1690), il cui numero di sostenitori nel territorio irlandese diminu\u00ec drasticamente. Fu inoltre un duro colpo all'immagine di Giacomo II che, fuggendo nel mezzo del conflitto, rimase impresso nella memoria popolare irlandese come \"Seamus an chaca\".\nNel 1689 invece in Scozia fu John Graham, duca di Dundee, a distanza da un mese dalla proclamazione di Guglielmo III e Maria II come sovrani d'Inghilterra e Scozia, a sostenere la causa Giacobita con il supporto di cinquanta uomini e il sostegno di alcuni clan delle Highlands. Pur vincendo inizialmente nella battaglia di Killiecrankie del 1689, l'uccisione di Graham e una serie devastante di sconfitte successive costrinse i Giacobiti nel 1692 ad arrendersi al Governo inglese, sottomettendosi formalmente a Guglielmo.\nCon la morte nel 1701 di Giacomo II, fu suo figlio Giacomo Francesco Edoardo Stuart a prenderne il posto ai vertici del movimento Giacobita. Noto in seguito come \"il Vecchio Pretendente\" e \"il Re Oltre Le Acque\", tent\u00f2 subito d'invadere l'Inghilterra via mare sfruttando la flotta francese ma fu costretto alla ritirata dalla Royal Navy.\nLa Ribellione del 1715.\nNel 1702 con la morte di Guglielmo III d'Inghilterra la corona era passata ad Anna di Gran Bretagna, sorella di Maria II e ultima figlia di Giacomo II a salire sul trono; essendo lei senza eredi si era riaccesa la speranza che il casato Stuart potesse ritornare al potere dopo la sua morte, ma forte dell\"Act of Settlement\" il parlamento inglese design\u00f2 come erede al trono l'Elettore di Hannover, Giorgio I di Gran Bretagna. Questi, pur non parlando inizialmente inglese, si dimostr\u00f2 un degno soldato e statista, guadagnando ben presto popolarit\u00e0 tra i suoi sudditi. Sostenendo il partito dei Whigs contribu\u00ec alla sconfitta dei Tories alle elezioni del 1715.\nCon la sconfitta dei Tories, molti esponenti politici di quel partito furono sottoposti ad \"impeachment\" e altri iniziarono a temere per la propria sorte. Fra di essi vi era John Erskine, conte di Mar, salito al potere sotto il regno della regina Anna grazie al suo contributo nella stipula dell'Atto di Unione del 1707. Questi, dopo aver ottenuto un posto all'interno del Parlamento e dopo essere diventato Segretario di Stato per la Scozia, decise di spostare la propria lealt\u00e0 verso Giacomo III poich\u00e9 non sembrava esserci posto per lui nel nuovo governo Hannoveriano.\nDopo aver intrattenuto una corrispondenza con il vecchio pretendente, al conte di Mar fu ordinato nel 1715 di richiamare i clan scozzesi. Il 27 agosto 1715 riun\u00ec i \"chieftain\" dei pi\u00f9 importanti clan, proclamando pochi giorni dopo, il 6 settembre, Giacomo III come loro legittimo sovrano. Pur riuscendo a riunire i clan in una alleanza e a marciare in Inghilterra, la campagna militare ebbe vita breve e dopo un breve assedio durante la battaglia di Preston furono costretti alla resa. Mentre il conte di Mar era riuscito a fuggire in Francia con Giacomo III, le restanti forze giacobite furono imprigionate prima di essere rilasciate in virt\u00f9 dell\"Indemnity Act\" del 1717.\nSuccessivi tentativi di ribellione.\nNonostante la sconfitta del 1715 e la crescente popolarit\u00e0 di Giorgio I, la causa giacobita continu\u00f2 a rimanere presente sul territorio britannico, sebbene in forma pi\u00f9 privata attraverso proteste anonime, maldicenze sulla sua situazione coniugale e l'ostentazione di simboli di Giacomo III durante particolari anniversari.\nAllo stesso tempo la Scozia era stata fortemente punita per la Ribellione del 1715. Come tentativo di eliminare il rischio di successive insurrezioni il Parlamento inglese aveva emanato numerosi atti che tentarono di indebolire i clan delle Highlands privandoli del diritto di possedere armi di qualunque genere e riaffermando la supremazia del governo britannico.\nIn Francia il Vecchio Pretendente si trov\u00f2 invece privo del sostegno di Luigi XIV, il cui regno stava vivendo un periodo di pace. Per questo motivo prese contatti con la corte spagnola grazie al Cardinale Giulio Alberoni, primo ministro spagnolo, riuscendo ad organizzare un tentativo d'invasione che nel 1719 culmin\u00f2 nella Battaglia di Glen Shiel in una sonora sconfitta e una successiva resa forzata.\nIn seguito in Inghilterra si tent\u00f2 di mettere in atto l'Atterbury Plot, un piano per provocare una sommossa in occasione delle elezioni del 1722, facendo leva sullo scontento popolare conseguente alla Bolla della South Sea Company. Ai vertici di questo complotto vi erano Francis Atterbury, vescovo di Rochester e membro del partito dei Tories, e il conte di Mar, il quale fu per\u00f2 costretto a tradire la cospirazione sotto le pressioni della Francia, risultando in una serie di arresti, denunce e fughe. Un altro tentativo di ribellione avvenne in seguito nel 1733 quando Henry Hyde, visconte Cornbury, erede del conte di Clarendon, tent\u00f2 di convincere il gabinetto francese a invadere la Gran Bretagna. La Francia per\u00f2 respinse la proposta dell'uomo.\nUn vero e proprio tentativo d'invasione da parte della Francia avvenne nel febbraio 1744. I rapporti tesi tra Francia e Inghilterra erano peggiorati durante la guerra di successione austriaca, e ci\u00f2 spinse Luigi XV di Francia ad autorizzare un intervento armato su larga scala in risposta ad una richiesta formale da parte dei Giacobiti inglesi. In tale occasione anche Carlo Edoardo Stuart, figlio di Giacomo Francesco e noto come \"Bonnie Prince Charlie\" o \"Giovane Pretendente\", tent\u00f2 di accompagnare la spedizione, che non arriv\u00f2 mai sul suono britannico a causa di una tempesta.\nLa Ribellione del 1745.\nGi\u00e0 nel 1744 alcuni capiclan scozzesi delle Highlands si erano messi in contatto con Carlo Edoardo Stuart, assicurando il loro supporto in battaglia nel caso in cui il Giovane Pretendente fosse arrivato in Gran Bretagna con almeno 3000 truppe francesi. Dopo aver raccolto i fondi attraverso prestiti e vendite di possedimenti, Carlo riusc\u00ec ad assoldare un consorzio di corsari, partendo poi il 22 giugno 1745 alla volta della Scozia. Sebbene la nave pi\u00f9 grande della flotta, carica di 700 volontari irlandesi e della maggior parte delle provvigioni e degli armamenti, fosse stata costretta a tornare indietro, il Giovane Pretendente raggiunse le Ebridi Esterne il 23 luglio dello stesso anno, chiamando a raccolta i clan delle Highlands e iniziando la sua avanzata verso sud, riuscendo a conquistare Perth e Edimburgo senza incontrare particolari opposizioni.\nBench\u00e9 intercettate da un piccolo contingente Hannoveriano nella battaglia di Prestonpans, le forze di Carlo Edoardo Stuart continuarono ad avanzare verso l'Inghilterra senza troppi problemi. Nonostante le reticenze del suo generale, George Murray, che proponeva di adottare cautela con la loro avanzata, il giovane pretendente riusc\u00ec a convincere il proprio esercito a procedere facendo leva sulla falsa promessa di insurrezioni inglesi assicurate dai Tories. Il 4 dicembre raggiunsero Derby, avvicinandosi sempre di pi\u00f9 a Londra. Mentre la flotta francese si stava preparando a Dunkerque, durante un consiglio di guerra l'inganno di Carlo venne alla luce e il successivo 6 dicembre fu ordinata la ritirata verso la Scozia, in modo da unirsi ad ulteriori forze radunate nelle Highlands. Sotto il comando di Murray, i Giacobiti sconfissero un esercito Hannoveriano nella battaglia di Falkirk del 17 gennaio 1746. Il 16 aprile 1746, seguendo la strategia di difesa ortodossa consigliata da Carlo Edoardo Stuart, la Ribellione sub\u00ec una rovinosa sconfitta nella battaglia di Culloden. Nel giro di un'ora le forze giacobite furono sterminate dalla cavalleria e dai cannonieri britannici e, anche se alcuni riuscirono a fuggire nelle montagne, molti vennero uccisi o catturati. Il giovane pretendente riusc\u00ec a rifugiarsi di nuovo in Francia sotto mentite spoglie ma il Giacobitismo non pot\u00e9 pi\u00f9 riprendersi dopo questa disfatta.\nLe conseguenze.\nNel 1746 furono emanati tre leggi volte a smantellare il sistema dei clan nelle Highlands. L'Act of Proscription vietava il possesso di armi e lo sfoggio di kilt e tartan, il Tenures Abolition Act annullava qualsiasi legame feudale di servizio militare e il Heritable Jurisdictions Act toglieva qualsiasi potere ai \"chieftain\" dei clan. Solo nel 1788 per\u00f2 i cattolici scozzesi giurarono fedelt\u00e0 al casato di Hannover.\nNonostante le pesanti sconfitte subite, Carlo Edoardo Stuart venne accolto in Francia da eroe, venendo per\u00f2 ignorato alle successive richieste di aiuto per l'ennesima campagna militare. Durante le negoziazioni per il trattato di Aix-la-Chapelle gli inglesi offrirono convenienti termini di pace al governo francese, richiedendo per\u00f2 l'espulsione di Carlo, che avvenne nel dicembre del 1748 dopo numerose proteste da parte del giovane pretendente durante le trattative.\nTra il 1749 e il 1751 Carlo Edoardo tent\u00f2 nuovamente di organizzare una rivolta. Sprovvisto per\u00f2 di supporto straniero dopo che Federico II di Prussia aveva ignorato le sue richieste, qualsiasi tentativo di organizzare i Giacobiti inglesi rimasti fall\u00ec. Dopo aver scoperto una spia infiltrata nella sua cerchia interna di confidenti, il pretendente accus\u00f2 tutti i suoi sostenitori inglesi di tradimento, perdendo quindi anche il loro appoggio. Qualsiasi sostegno francese venne poi a mancare definitivamente quando un'invasione della Gran Bretagna programmata per il 1759 fall\u00ec nuovamente. Allo stesso tempo cess\u00f2 il flusso di fondi degli ultimi Giacobiti rimasti. Carlo Edoardo si rifugi\u00f2 quindi a Roma, sfruttando il Papato per mantenere inalterato il suo stile di vita. Alla morte del padre Giacomo Francesco Edoardo Stuart nel 1766, la Santa Sede rifiut\u00f2 di riconoscere Carlo come legittimo sovrano di Gran Bretagna.\nCon la morte di Carlo nel 1788 la pretesa al trono pass\u00f2 al suo fratello pi\u00f9 giovane Enrico Benedetto Stuart, che nel frattempo era diventato cardinale. Pur attribuendosi il titolo di \"Re Enrico IX d'Inghilterra\", dopo essere caduto in difficolt\u00e0 finanziarie accett\u00f2 comunque un'offerta di stipendio da parte di Giorgio III del Regno Unito. Quando anche lui mor\u00ec, la pretesa giacobita pass\u00f2 a tutti coloro che erano stati esclusi dall\"Act of Settlement\" tra cui la casa Savoia, gli Asburgo-Lorena e i Wittelsbach. Dal 1807 comunque nessuno di loro ha pi\u00f9 tentato di portare avanti alcuna pretesa."}
{"id": "1208342", "revid": "38120", "url": "https://it.wikipedia.org/wiki?curid=1208342", "title": "Jack-2", "text": ""}
{"id": "1208343", "revid": "1971044", "url": "https://it.wikipedia.org/wiki?curid=1208343", "title": "Finn\u00f8y", "text": "Finn\u00f8y \u00e8 un ex comune norvegese della contea di Rogaland. Dal 1\u00ba gennaio 2020 \u00e8 stato unito, insieme a Rennes\u00f8y al comune di Stavanger.\nA Finn\u00f8y, nel 1802, nacque Niels Henrik Abel, noto matematico per i suoi contributi all'algebra. "}
{"id": "1208344", "revid": "287204", "url": "https://it.wikipedia.org/wiki?curid=1208344", "title": "Finnoy", "text": ""}
{"id": "1208349", "revid": "51323", "url": "https://it.wikipedia.org/wiki?curid=1208349", "title": "Questi fantasmi (commedia)", "text": ""}
{"id": "1208350", "revid": "1793900", "url": "https://it.wikipedia.org/wiki?curid=1208350", "title": "Ajax (Canada)", "text": "Ajax \u00e8 una citt\u00e0 del Canada nella regione di Durham nella provincia dell'Ontario. \nSi trova nella regione del Golden Horseshoe ed \u00e8 parte della Grande Area di Toronto. \u00c8 approssimativamente 25 chilometri ad est di Toronto, \u00e8 bagnata dal Lago Ontario e confina con le citt\u00e0 di Pickering ad ovest e Whitby ad est.\nLa popolazione \u00e8 di 109.600 abitanti nel 2011."}
{"id": "1208352", "revid": "110157", "url": "https://it.wikipedia.org/wiki?curid=1208352", "title": "Horn-Bad Meinberg", "text": "Horn-Bad Meinberg \u00e8 una citt\u00e0 tedesca di poco pi\u00f9 di 18.000 abitanti situata nel circondario della Lippe, nella Renania Settentrionale-Vestfalia.\nNon distante da Horn-Bad Meinberg, nella foresta di Teutoburgo, si trovano le Externsteine, una formazione rocciosa arenacea modellata dai processi erosivi come un caratteristico insieme di alte e strette colonne di roccia."}
{"id": "1208354", "revid": "287204", "url": "https://it.wikipedia.org/wiki?curid=1208354", "title": "Forsand", "text": "Forsand \u00e8 un ex comune norvegese della contea di Rogaland. Dal 1\u00ba gennaio 2020 fa parte del comune di Sandnes."}
{"id": "1208358", "revid": "729019", "url": "https://it.wikipedia.org/wiki?curid=1208358", "title": "Alexa Rae", "text": "Biografia.\nDurante la giovent\u00f9 pratic\u00f2 l'equitazione per quattordici anni, gareggiando anche in competizioni a livello nazionale. Nel 1998, appena maggiorenne, inizi\u00f2 ad esibirsi al Gold Club, uno strip club di Atlanta, con lo pseudonimo di Fantasy. Inizi\u00f2 poi la carriera nel cinema per adulti.\nPer creare il suo nome d'arte, s'ispir\u00f2 a quello della figlia di Billy Joel, Alexa Ray Joel.\n\u00c8 comparsa in un videoclip del gruppo punk femminile Lo-Ball e pure in un articolo di \"TIME\" riguardante il sesso on line."}
{"id": "1208359", "revid": "767487", "url": "https://it.wikipedia.org/wiki?curid=1208359", "title": "The Destruction of Sennacherib", "text": "The Destruction of Sennacherib (\"La distruzione di Sennacherib\") \u00e8 un poema scritto da Lord Byron e pubblicato nel 1815. \u00c8 basato su un evento descritto nella Bibbia (2 Re 18-19) durante la campagna per la conquista di Gerusalemme da parte del re assiro Sennacherib.\nIl ritmo del poema riprende la cadenza data dagli zoccoli di un cavallo al galoppo (tetrametro anapestico), mentre gli assiri cavalcano verso la battaglia.\nInoltre lo stile riflette quello degli scritti biblici, utilizzando spesso la parola \"and\" per rendere pi\u00f9 profondo il riferimento alla storia narrata nei Libri dei Re. Curiosamente, tale espediente, posto all'inizio dei versi, viene utilizzato 13 volte.\nA differenza del testo biblico, in cui la morte di Sennacherib pare essere avvenuta per mano dei propri figli, Byron definisce il condottiero come caduto in battaglia, vittima dell'\"Angelo della Morte\", il cui intervento \u00e8 pi\u00f9 storicamente riconducibile ad un'epidemia di peste.\nTesto originale.\n&lt;poem&gt;The Assyrian came down like the wolf on the fold,\n And his cohorts were gleaming in purple and gold;\n And the sheen of their spears was like stars on the sea,\n When the blue wave rolls nightly on deep Galilee.\n&lt;/poem&gt;\n&lt;poem&gt;\n Like the leaves of the forest when summer is green,\n That host with their banners at sunset were seen\n Like the leaves of the forest when autumn hath blown,\n That host on the morrow lay withered and strown.\n&lt;/poem&gt;\n&lt;poem&gt;\n For the Angel of Death spread his wings on the blast,\n And breathed in the face of the foe as he passed\n And the eyes of the sleepers waxed deadly and chill,\n And their hearts but once heaved, and for ever grew still!\n&lt;/poem&gt;\n&lt;poem&gt;\n And there lay the steed with his nostrils all wide,\n But through it there rolled not the breath of his pride\n And the foam of his gasping lay white on the turf,\n And cold as the spray of the rock-beating surf.\n&lt;/poem&gt;\n&lt;poem&gt;\n And there lay the rider distorted and pale,\n With the dew on his brow and the rust on his mail;\n And the tents were all silent, the banners alone,\n The lances unlifted, the trumpet unblown.\n&lt;/poem&gt;\n&lt;poem&gt;\n And the widows of Ashur are loud in their wail,\n And the idols are broke in the temple of Baal;\n And the might of the Gentile, unsmote by the sword,\n Hath melted like snow in the glance of the Lord!\n&lt;/poem&gt;"}
{"id": "1208360", "revid": "2519", "url": "https://it.wikipedia.org/wiki?curid=1208360", "title": "Gjesdal", "text": "Gjesdal \u00e8 un comune norvegese della contea di Rogaland."}
{"id": "1208363", "revid": "38120", "url": "https://it.wikipedia.org/wiki?curid=1208363", "title": "Gun Jack", "text": ""}
{"id": "1208364", "revid": "256896", "url": "https://it.wikipedia.org/wiki?curid=1208364", "title": "Fuerzas Armadas de Liberaci\u00f3n Nacional (Puerto Rico)", "text": ""}
{"id": "1208367", "revid": "180211", "url": "https://it.wikipedia.org/wiki?curid=1208367", "title": "Policy pubblica", "text": ""}
{"id": "1208369", "revid": "256896", "url": "https://it.wikipedia.org/wiki?curid=1208369", "title": "FALN", "text": ""}
{"id": "1208370", "revid": "256896", "url": "https://it.wikipedia.org/wiki?curid=1208370", "title": "Fuerzas Armadas de Liberaci\u00f3n Nacional", "text": ""}
{"id": "1208371", "revid": "438678", "url": "https://it.wikipedia.org/wiki?curid=1208371", "title": "Giacobiti", "text": ""}
{"id": "1208373", "revid": "2519", "url": "https://it.wikipedia.org/wiki?curid=1208373", "title": "Hjelmeland", "text": "Hjelmeland \u00e8 un comune norvegese della contea di Rogaland."}
{"id": "1208374", "revid": "287204", "url": "https://it.wikipedia.org/wiki?curid=1208374", "title": "Fuerzas Armadas de Liberacion Nacional", "text": ""}
{"id": "1208375", "revid": "1543377", "url": "https://it.wikipedia.org/wiki?curid=1208375", "title": "FIFA Futsal Tournament", "text": "I tre tornei denominati FIFA Futsal Tournament furono delle manifestazioni sportive di calcio a 5 organizzate dalla FIFA tra il 1986 ed il 1987 al fine di sviluppare e promuovere il proprio concetto di calcio a 5 in antagonismo al gioco allora maggiormente diffuso e organizzato a livello mondiale dalla FIFUSA.\nDal 1989, anno della prima edizione del FIFA Futsal World Championship, il torneo ha cessato di essere disputato, nonostante questo, sono stati disputati ad intervalli irregolari delle manifestazioni analoghe, composte da formazioni nazionali presenti per invito, chiamate per convenzione Mundialito ma che hanno assunto diverse specifiche denominazioni a seconda del paese e del contesto di svolgimento. Tali trofei non sono riconosciuti dalla FIFA.\nStoria della competizione.\nIl primo torneo venne svolto dal 18 novembre al 20 novembre 1986 a Budapest, in Ungheria. Furono invitate otto formazioni in rappresentanza di Europa e America in un rapporto di 5:3. Fu netto il dominio delle nazionali europee che conquistarono i quattro posti in semifinale. La vittoria fu ad appannaggio dell'Ungheria che batt\u00e9 per 4-1 dopo i calci di rigore l'Olanda.\nLa seconda edizione fu svolta tra il 9 febbraio ed il 13 febbraio 1987 a La Coru\u00f1a, in Spagna. L'assenza del Paraguay liber\u00f2 un posto per la selezione portoghese che giunse sesta, la vittoria fu per la squadra di casa: dopo aver eliminato il Brasile in semifinale, gli spagnoli ebbero la meglio in finale sul Belgio.\nL'ultima edizione del torneo venne svolta tra il 13 settembre ed il 17 settembre 1987 a Brasilia, e vide la partecipazione di 10 squadre con una preponderanza delle americane (6:4 sulle europee). Il vantaggio numerico fu anche un vantaggio qualitativo: Brasile e Paraguay si giocarono la finale, con quest'ultima che ebbe la meglio per 5-4 dopo i calci di rigore."}
{"id": "1208379", "revid": "2519", "url": "https://it.wikipedia.org/wiki?curid=1208379", "title": "H\u00e5", "text": "H\u00e5 \u00e8 un comune norvegese della contea di Rogaland."}
{"id": "1208381", "revid": "117786721", "url": "https://it.wikipedia.org/wiki?curid=1208381", "title": "Happy hardcore", "text": "L'happy hardcore \u00e8 un genere musicale di musica elettronica caratterizzato da tempi molto veloci, il ritmo si aggira infatti fra i 160 ed i 180 BPM, e da una melodia generalmente allegra, da cui il termine \"happy\". I brani appartenenti a questo genere sono spesso accompagnati da voci prevalentemente femminili accelerate (o distorte) e pianoforti. Nonostante in alcuni casi si esprima in modo superficiale e demenziale, in altre situazioni emerge con vocal e melodie molto dure ed articolate in 4/4 o, pi\u00f9 raramente e specialmente nella happy hardcore dei primordi, con il \"Breakbeat\". \nLa happy hardcore dalla sua nascita, avvenuta nel 1991, presenta alcune differenze a seconda delle nazioni in cui viene suonata. Gli stili pi\u00f9 importanti sono: UK hardcore, Scottish hardcore, funcore, happycore (NL), freeform music e m\u00e1kina.\nStili.\nLa maggiore espressione della happy hardcore \u00e8 rappresentata dalla UK hardcore cio\u00e8 l'hardcore britannica, riferendosi alla happy hardcore di ultima generazione, creata con le tecnologie pi\u00f9 moderne e nuovi sintetizzatori. Il termine UK hardcore si riferisce quindi all'evoluzione della happy hardcore e non ad un genere inglese simile alla \"gabber\" o alla \"techno\". Nata tra il 1994 e 1997, si sviluppa soprattutto tra i pi\u00f9 giovani con delle reinterpretazioni di canzoni famose. Tra le label hardcore pi\u00f9 importanti troviamo l'Hardcore til I die (HTID) che ha come simbolo un angelo con capelli lunghi e biondi, vestito d'azzurro, con le braccia aperte come se fosse crocifisso. Le serate UK hardcore, che comprendono principalmente eventi dove si pu\u00f2 ballare l'happy hardcore ed altri generi come l'oldskool, la drum and bass e l'hardcore tecno, sono caratterizzate dall'uso massiccio di impianti laser e fuoriuscite di nebbia artificiale per rendere l'ambiente surreale. HTID sta per \"Hardcore til I die\" ovvero Hardcore fino alla morte.\nSolitamente nei locali ragazzi e ragazze indossano vestiti che reagiscono ai raggi UV e quindi s'illuminano. Non \u00e8 quindi un caso che molte di queste canzoni citino la luce e lo splendore. Altri testi invece fanno riferimento, oltre al mettersi in movimento, alla droga e all'amore. La UK hardcore alterna canzoni dai ritmi duri, veloci ed allegri ad altre molto sentimentali e melodiche. \nUna grossa importanza \u00e8 data al MC, ovvero un cantante che inizia ad incitare il pubblico e rappa sulle canzoni versi rimati molto veloci. Tra gli MC pi\u00f9 importanti troviamo MC Whizzkid, MC Storm e MC Wotsee.\nTra i pi\u00f9 importanti dj di questo genere ricordiamo: Mark Breeze, Scott Brown, Darren Styles, S3RL, Summa Jae, Sy, Hixxy, Re-coon, Dougal, Gammer.\nNel 2004 la musica hardcore riceve un premio speciale dalla BBC Radio 1, chiamato \"John Peel Is Not Enough\", dal titolo dell'omonima traccia di CLSM.\nLa Scottish hardcore viene suonata in Scozia: si tratta di un genere di sola batteria a tempo della happy hardcore inglese. Dalla sua unione con la UK hardcore \u00e8 nata l'extreme hardcore chiamata anche \"the harder they come\", per indicare la durezza della musica. Tra i pi\u00f9 importanti dj di questo genere ricordiamo Scott Brown, Dj Twista, Dj Seduction, Dj Mikk.\nLa m\u00e1kina invece \u00e8 un genere prettamente spagnolo simile all'hard dance: i brani sono eseguiti ad una velocit\u00e0 superiore rispetto alla happy hardcore. Il mixaggio di due o pi\u00f9 pezzi \u00e8 fatto in maniera superficiale per dare la sensazione di un ritmo confusionario. Questo genere comprende anche scratch molto frequenti e la fusione della una canzone data dal mixaggio con altre.\nLa old happy hardcore viene suonata in Olanda: \u00e8 stata la vera happy hardcore che ha poi prodotto gli altri generi musicali. Non si pu\u00f2 confondere con la UK hardcore poich\u00e9 questo genere presenta canzoni demenziali ad un ritmo ripetitivo. La maggior parte di esse sono dei remix. I pi\u00f9 grandi esponenti di questo genere sono gli Scooter e i Party Animals.\nStoria e sviluppo.\nLa happy hardcore nasce nel 1991 come l'evoluzione della musica rave, infatti proprio nel 1993 si trasforma da house music in un genere rave pi\u00f9 veloce evolvendosi nella breakbeat hardcore. Questo genere musicale si \u00e8 sviluppato principalmente nel Regno Unito, prendendo il nome di UK hardcore tra il 1994 e 1997 attraverso la cultura rave e del consumo di ecstasy. Anche negli Stati Uniti d'America questo genere affonda le sue radici negli anni novanta quando alcuni ragazzi vestiti di nero (genere dark) si riunivano in posti molto scuri per ballare la musica hardcore, e da qui si pensa ad una canzone che ha fatto sviluppare il genere happy: \"Children of the night\" (I bambini della notte) di \"Nakatomi\".\nIn Italia questo genere musicale non si \u00e8 sviluppato fino ad oggi, tranne che per il gruppo \"Floorfilla\", con i dj Cerla - alias Cerlini - e Moratto, i cui lavori sono conosciuti e ben accolti anche all'estero. Si \u00e8 diffuso nel Regno Unito, l'Irlanda, il Giappone, l'Australia, il Canada, gli Stati Uniti d'America, la Spagna, Francia, Polonia e Scozia.\nNon bisogna confondere questo genere con hardstyle e gabber. Anche se la happy hardcore d\u00e0 anche il suo contributo alla musica gabber (\"happygabber\"), essa \u00e8 di tipo commerciale ma con un ritmo molto pi\u00f9 veloce e simile all'hardcore.\nLa sua evoluzione musicale \u00e8 la fusione di due stili musicali ovvero l'hardcore con la jungle dove il punto di contatto \u00e8 stato l'oldskool. In particolare per quanto riguarda la musica hardcore gi\u00e0 alla fine degli anni 1980 si svilupp\u00f2 la New Beat tramutandosi in musica rave agli inizi anni 1990; \u00e8 da qui poi che principalmente in Olanda si sviluppa la musica di Rotterdam fino ad arrivare alla happygabber per poi concludersi con la happy hardcore.\nDiversa \u00e8 l'influenza avuta dallo stile jungle creatosi principalmente negli anni 1980 dalla musica ragga e tramutatosi ad inizio anni 1990 in oldskool. \u00c8 questa che con gli influssi rave ed hardcore si fondono nella happy hardcore.\nTra i generi quindi molto vicini alla happy hardcore oltre alla oldskool ed alla happygabber troviamo sicuramente la trancecore e la freeform, derivati dalla happy hardcore."}
{"id": "1208389", "revid": "174925", "url": "https://it.wikipedia.org/wiki?curid=1208389", "title": "Ipertrofia cardiaca", "text": ""}
{"id": "1208391", "revid": "1833487", "url": "https://it.wikipedia.org/wiki?curid=1208391", "title": "Torero", "text": "Nel mondo della tauromachia, il torero \u00e8 colui che affronta i tori all'interno di una corrida, sia come \"matador\" che come membro della \"cuadrilla.\"\nIl torero in Spagna.\nQuella del torero \u00e8 una professione solitamente tramandata di padre in figlio, in Spagna come nei paesi dell'America latina.\nLa preparazione ad una corrida \u00e8 un vero e proprio rito, osservato scrupolosamente, anche questo tramandato di generazione in generazione.\nIl torero si prepara meticolosamente ad ogni corrida come fosse l'ultima. Insieme al suo entourage, \u00e8 solito raccogliersi in preghiera nella cappella all'interno di ogni arena per affidare al Signore il suo destino.\nL'entrata nell'arena circolare \u00e8 un momento di emozione pura, il saluto alla folla che lo acclama \u00e8 seguito da un curioso quanto scaramantico gesto che potrebbe incidere sul buon esito della corrida: il torero lancia il suo tipico cappello in aria e, dal modo in cui questo cade sulla sabbia, ne deduce come andr\u00e0 la corrida. Se il cappello atterra ribaltato allora il torero sa che la corrida potrebbe costargli cara, se invece il berretto atterra diritto allora riuscir\u00e0 a toreare senza problemi.\nCome in ogni corrida, il pubblico \u00e8 sovrano. E proprio al pubblico spetta l'ardua decisione di applaudire o fischiare il torero a fine corrida.\nDurante lo svolgimento, il pubblico incita il proprio idolo, con ovazioni, applausi, canti (esiste anche una banda ufficiale che suona sugli spalti), ma se questo chiede il silenzio per concentrarsi, allora il pubblico lo rispetta.\nAlla fine della corrida il pubblico sancisce il verdetto: estrae un fazzoletto bianco e lo sventola, acclama il proprio idolo per fargli sentire tutto il calore dimostrando che ha eseguito una corrida senza eguali, conquistando tutti. Alle ovazioni del pubblico, agli incitamenti, pu\u00f2 seguire un altro gesto: si tratta del taglio delle orecchie del toro. Al torero viene passato un coltellino piccolo con il quale taglier\u00e0 le orecchie del toro che saranno poi lanciate alla tribuna d'onore. Solo in alcune occasioni speciali \u00e8 presente il Re Felipe, quindi normalmente si lanciano alle autorit\u00e0 pi\u00f9 alte in carica (solitamente il sindaco).\nIl torero concede un giro d'onore a tutta l'arena ed il pubblico risponde con il lancio di fiori, ventagli o \"mantillas\", che il torero raccoglie, bacia e rilancia al pubblico, in segno di buon auspicio.\nLe carni dei tori uccisi nelle corride sono macellate e donate alle numerose mense dei poveri.\nContrariamente a quanto si possa pensare, non sempre il toro viene ucciso durante la corrida, talvolta viene graziato e risparmiato.\nCategorie.\nVi sono pi\u00f9 categorie di torero:"}
{"id": "1208394", "revid": "2519", "url": "https://it.wikipedia.org/wiki?curid=1208394", "title": "Karm\u00f8y", "text": "Karm\u00f8y \u00e8 un comune norvegese della contea di Rogaland."}
{"id": "1208395", "revid": "599013", "url": "https://it.wikipedia.org/wiki?curid=1208395", "title": "Chiesa di San Niccol\u00f2 (Montepescali)", "text": "La chiesa di San Niccol\u00f2 si trova nella parte alta del borgo medievale di Montepescali, nel territorio comunale di Grosseto.\nStoria.\nLa chiesa fu costruita nel corso dell'XI secolo ma, nel corso delle epoche successive, ha subito diversi interventi che hanno in parte modificato l'originario aspetto.\nUna prima ristrutturazione avvenne gi\u00e0 entro la met\u00e0 del Trecento, a seguito di un crollo di alcune parti in muratura; in questo periodo furono rifatti quasi completamente il fianco destro e una parte della facciata. Di epoca successiva risulta essere anche l'aggiunta della sagrestia.\nL'edificio religioso, dopo aver svolto per un lunghissimo periodo di tempo le funzioni di pieve, and\u00f2 incontro, verso la fine del Settecento, ad un nuovo periodo di degrado. Fortunatamente, durante il secolo scorso, una serie di attenti restauri hanno permesso di riportare la chiesa agli antichi splendori, recuperando anche le opere d'arte conservate al suo interno.\nDescrizione.\nLa chiesa di San Niccol\u00f2 a Montepescali si presenta, nel complesso, in stile romanico, con le strutture murarie esterne completamente rivestite in pietra.\nLa semplice facciata a capanna presenta i segni delle varie fasi di costruzione e ristrutturazione; agli ultimi interventi risalgono sia il portale architravato con arco a tutto sesto in travertino, che il rosone che si apre nella parte alta.\nIl lato destro della facciata prosegue, senza soluzioni di continuit\u00e0, lungo il campanile a sezione quadrata, culminante con 4 piccole guglie angolari.\nL'interno della chiesa, a navata unica, conserva numerose opere d'arte, tra le quali spicca un importante ciclo di affreschi di scuola senese datati 1389, attribuiti alla scuola di Bartolo di Fredi. Numerose sono, inoltre, le tracce e i frammenti di affreschi di scuola senese del Trecento sparsi nella chiesa, che raffigurano prevalentemente santi e scene della loro vita.\nDi pregevole fattura sono anche il \"Crocifisso\" ligneo collocato sopra l'altare, un'acquasantiera realizzata con materiali di recupero in epoca seicentesca e il coevo tabernacolo marmoreo a forma di tempio collocato dietro l'altare.\nIn tempi recenti vi \u00e8 stata posta anche una grande tavola rinascimentale (proveniente dalla chiesa dei Santi Stefano e Lorenzo) del pittore Matteo di Giovanni di scuola senese del XV secolo, raffigurante la \"Madonna in trono con angeli e santi\", dove compare anche la figura di san Guglielmo di Malavalle fondatore dell'Ordine dei Guglielmiti e dell'Eremo di Malavalle."}
{"id": "1208396", "revid": "287204", "url": "https://it.wikipedia.org/wiki?curid=1208396", "title": "Karmoy", "text": ""}
{"id": "1208397", "revid": "287204", "url": "https://it.wikipedia.org/wiki?curid=1208397", "title": "Filosofia della natura", "text": "La filosofia naturale o filosofia della natura, conosciuta in latino come philosophia naturalis, consiste nella riflessione filosofica applicata allo studio della natura.\nSignificati della filosofia della natura.\nOccorre premettere che quello di \"filosofia della natura\" \u00e8 un termine dai molteplici significati.\nDa un punto di vista storico, essa coincide con lo studio della fisica prima dello sviluppo della scienza moderna. \u00c8 considerata la controparte, o dai positivisti la precorritrice, di ci\u00f2 che oggi si chiama scienza naturale. Fu una specifica disciplina filosofico-scientifica di grande importanza storica, tramontata per vari motivi tra la fine del XVIII e l'inizio del XIX secolo. Prima di allora, la \"filosofia naturale\" aveva rappresentato per molti secoli l'avanguardia dell'indagine scientifica, che coniugava l'osservazione sperimentale con la riflessione filosofica.\nDa un punto di vista teorico, invece, l'odierna riflessione filosofica sulle recenti teorie fisiche e biologiche pu\u00f2 essere considerata, per alcuni aspetti, una ripresa delle indagini tipiche della filosofia naturale. In questo contesto sarebbe opportuno distinguere una filosofia della natura fisica da una filosofia della natura biologica (talvolta chiamata anche \"filosofia dell'organismo\" o \"biologia filosofica\"), discipline che si sono rese via via pi\u00f9 autonome all'interno di quella branca pi\u00f9 generica nota come filosofia della scienza.\nOrigine ed evoluzione del termine.\n\"Filosofia della natura\" fu dunque il termine utilizzato per descrivere lo studio della natura, sia da un punto di vista che oggi diremmo scientifico o empirico, sia da un punto di vista metafisico. In un senso pi\u00f9 ristretto si intendeva tutto il lavoro di analisi e di sintesi delle comuni esperienze sommate alle argomentazioni, riguardanti la descrizione e la comprensione della natura. Il termine scienza si affermer\u00e0 solo pi\u00f9 tardi, dopo Galileo, Cartesio, Newton e lo sviluppo di un'autonoma indagine sperimentale e matematica della natura, regolata da un metodo.\nLe varie scienze, che storicamente si sono sviluppate dalla filosofia, si pu\u00f2 dire che siano sorte pi\u00f9 specificamente dalla filosofia naturale. Nelle universit\u00e0 di antica fondazione, le cattedre di \"filosofia naturale\" sono oggi occupate prevalentemente da professori di fisica. La nozione moderna di \"scienza\" e \"scienziato\" risale solamente al XIX secolo: prima di allora, la parola \"scienza\" significava semplicemente conoscenza e non esisteva l'etichetta di \"scienziato\". \nAd esempio, il trattato di Newton del 1687 \u00e8 conosciuto come \"I principi matematici della filosofia naturale\".\nStoria: meccanicismo e platonismo.\nFino ad oggi sono prevalsi sostanzialmente due indirizzi di filosofia naturale:\nLa contrapposizione tra questi due indirizzi filosofici appare sin all'epoca dei presocratici: da un lato vi sono i pensatori cosiddetti ilozoisti, che concepiscono la materia come un tutto animato e cercano di spiegarsi i mutamenti della natura ricorrendo a un principio unitario o \"arch\u00e8\", capace di renderne ragione. A costoro si affianca Democrito, secondo il quale, invece, all'origine di tutto non c'\u00e8 un unico principio, ma una molteplicit\u00e0 di atomi.\nPlatone sar\u00e0 irriducibile avversario di Democrito, affermando, nel \"Timeo\", l'esistenza di un'Anima del mondo che, vitalizzando il cosmo, governa i fenomeni naturali. L'errore fondamentale di Democrito, secondo Platone, consisteva nel fatto che la teoria atomista escludeva l'esistenza di principi primi in grado di guidare il perenne fluire dei fenomeni; egli, cio\u00e8, non sapeva spiegare perch\u00e9 la materia si aggreghi sempre in un certo modo, per formare ad esempio ora un cavallo, ora un elefante, strutturandosi secondo criteri precostituiti, come fosse dotata di intelligenza.\nAristotele.\nAnche Aristotele obietter\u00e0 a Democrito che l'evoluzione di un essere vivente, ad esempio da un uovo a una gallina, non pu\u00f2 essere il risultato di semplici combinazioni fortuite di atomi: vi sono leggi proprie che agiscono dall'interno, che ne connotano la \"sostanza\", diverse dai meccanismi di causa-effetto che agiscono dall'esterno, i quali sono solo \"accidentali\". Ogni organismo \u00e8 quindi concepito da Aristotele in forma unitaria, come \"entelechia\", cio\u00e8 come entit\u00e0 che abbia in se stessa il criterio che la fa evolvere. Egli distingue in proposito quattro cause responsabili dei mutamenti della natura:\nLa trattazione delle quattro cause, che rester\u00e0 a lungo un perno della filosofia della natura, soprattutto presso la scolastica medioevale, orienta la scienza di Aristotele in senso qualitativo, tenendo conto di un doppio modo di considerare gli eventi, all'interno delle coppie \"causa efficiente\"-\"causa finale\", o \"forma spirituale\"-\"sostrato materiale\"; ad esempio, se la causa efficiente concepisce lo stato dei rapporti meccanici situati nel passato, quella finale \u00e8 rivolta all'intenzione da realizzare nel futuro. Da questo approccio si discoster\u00e0 la scienza moderna che escluder\u00e0 l'essenza formale e la causa finale dal proprio orizzonte conoscitivo..\nIl tentativo di pervenire a spiegazioni qualitative della natura che tengano conto cio\u00e8 dell'essenza e non soltanto del dato quantitativo, \u00e8 all'origine anche della cosmologia aristotelica, basata sulla teoria dei quattro elementi gi\u00e0 enunciata da Empedocle: terra, aria, fuoco e acqua. Le varie composizioni degli elementi costituiscono tutto ci\u00f2 che si trova nel mondo. Ogni elemento possiede due delle quattro qualit\u00e0 (o \u00abattributi\u00bb) della materia:\nPerch\u00e9 i quattro elementi possano muoversi, tendendo ognuno di essi verso i propri rispettivi \"luoghi naturali\", in accordo con la sua concezione finalistica, l'esistenza del vuoto \u00e8 decisamente negata da Aristotele, di nuovo in polemica con gli atomisti.\nStoicismo e neoplatonismo.\nLa negazione del vuoto viene ribadita dallo stoicismo, per il quale l'universo \u00e8 un tutto omegeneo, concepito come un unico grande organismo, regolato da intime connessioni (\"sympath\u00e8ia\") fra le sue parti, grazie al soffio vitale che pone ordine nella materia inerte, platonicamente denominato \u00abAnima del mondo\u00bb. La tesi contro cui gli stoici si rivolgono \u00e8 quella epicurea, portatrice di una visione atomistica erede di Democrito, al cui meccanicismo contrappongono il finalismo della Provvidenza.\nIn seguito, Plotino riprende la polemica platonica contro gli atomisti, ponendo una distinzione fondamentale tra naturale e artificiale. \"Naturale\" \u00e8 ci\u00f2 che procede dal semplice al composto; \"artificiale\" significa all'inverso partire dai molti per costruire l'uno. La vita non pu\u00f2 essere riprodotta artificialmente, perch\u00e9 non \u00e8 il risultato di assemblaggi o combinazioni atomiche ad essa esterne, ma nasce da un principio interiore talmente semplice da essere immateriale. Questo principio \u00e8 l'intelligenza, nella quale risiedono le Idee, che se da un lato sono trascendenti, dall'altro diventano immanenti alla natura, andando a costituire la ragione formante (o \"logos\") degli individui, in maniera simile ai caratteri genetici, o al concetto aristotelico di \"entelechia\".\nL'importanza di Plotino nel contesto della filosofia della natura risiede nel fatto che l'Uno, da cui a sua volta discende l'Intelletto, genera in maniera non intenzionale n\u00e9 voluta, bens\u00ec inconsapevolmente. Allo stesso modo, l'Anima del mondo, principio reintrodotto ed enormemente rivalutato da Plotino, non opera deliberando, bens\u00ec in maniera cieca ed involontaria, trasferendo \u00abad altri esseri l'unit\u00e0, che del resto lei stessa accoglie per averla ricevuta da un altro\u00bb. Come una luce che si allontana nelle tenebre, cos\u00ec l'Anima, guardando verso il \"basso\", si disperde nella molteplicit\u00e0, vitalizzando il cosmo che ne risulta intimamente popolato da energie e forze arcane, celate nell'oscurit\u00e0 della materia.\nIl Medioevo.\nCon Plotino ha inizio una lunga corrente neoplatonica, la quale, fondendosi col Cristianesimo, durer\u00e0 fino al Rinascimento passando per il Medioevo.\nLa nozione dell'Anima Mundi permeer\u00e0 in particolare l'agostinismo, soprattutto in seguito al commentario del \"Timeo\" di Platone operato da Calcidio, che le attribuiva una \u00abnatura razionale incorporea\u00bb. Se ne troveranno cenni in Boezio, Dionigi l'Areopagita e Giovanni Scoto Eriugena.\nIn questa fase la natura viene studiata prevalentemente in rapporto al sovrannaturale, interpretata come un luogo di presenze oscure e simboliche, inizialmente legato a rituali pagani e magici che furono progressivamente integrati e riadattati dalla Chiesa in funzione del processo di evangelizzazione dell'Europa. Gli aspetti della natura, suddivisi nei tre regni, animale, vegetale e minerale, trovano nei generi letterari rispettivamente dei bestiari, erbari e lapidari, una forma di conoscenza rivolta pi\u00f9 che altro ad una prospettiva allegorica.\nSar\u00e0 con lo sviluppo della scolastica, e poi con la nascita delle prime universit\u00e0 a partire dal XII secolo, che la filosofia della natura inizier\u00e0 a costituirsi sempre pi\u00f9 come scienza autonoma, in virt\u00f9 del fatto che l'Anima Mundi si prestava ad essere considerata come una totalit\u00e0 organica e indipendente, oggetto di studi separati rispetto alla teologia. Se Pietro Abelardo la identific\u00f2 esplicitamente con lo Spirito Santo, essa divenne un tema ampiamente sviluppato dai maestri della scuola di Chartres, come Teodorico e Guglielmo di Conches, i quali ammisero l'immanenza dello spirito nella Natura, in cui opera una \"vis quaedam rebus insita, similia de similibus operans\" (\u00abuna forza insita nelle cose che, da cose simili, produce cose simili\u00bb). Dio, secondo Guglielmo, si era limitato a dare l'avvio alla creazione, dopodich\u00e9 tutta l'evoluzione dei processi naturali andava spiegata sulla base dei loro princ\u00ecpi interiori, che egli individuava nell'azione combinata dei quattro elementi (fuoco, terra, aria, acqua), senza bisogno che Dio intervenisse pi\u00f9.\nAmmettendo quindi l'immanenza dell'Anima Universale nella Natura, i filosofi di Chartres si avviavano verso una visione panteistica del creato.\nContemporaneamente, a cominciare da Alberto Magno, cominci\u00f2 ad essere recepito l'influsso dell'aristotelismo arabo, che port\u00f2 a un ridimensionamento del ruolo che l'agostinismo aveva avuto fino allora, e provocando accese dispute quando alcuni concetti di derivazione averroistica (come la negazione dell'immortalit\u00e0 dell'anima o dell'origine creazionistica del mondo) sembravano porsi in contrasto con l'ortodossia cristiana. Alberto Magno introdusse allora una distinzione fra l'ambito della fede, di cui si occupa la teologia, e quello della scienza, in cui opera la ragione, pur cercando sempre un punto di incontro tra questi due campi.\nDiscepolo di Alberto fu Tommaso d'Aquino, che analogamente si propose di conciliare la rivelazione cristiana con la dottrina di Aristotele, riformulandone in chiave nuova la concezione della verit\u00e0 come corrispondenza tra intelletto e realt\u00e0, e sviluppando il concetto di \"analogia entis\" e di astrazione, il cui utilizzo \u00e8 stato rivalutato tuttora in pi\u00f9 recenti scoperte scientifiche. In virt\u00f9 dell'analogia, o similitudine, esiste secondo Tommaso un perenne passaggio dalla potenza all'atto che struttura gerarchicamente la natura secondo una scala ascendente che va dalle piante agli animali, e da questi agli uomini, fino agli angeli e a Dio, che in quanto motore immobile dell'universo \u00e8 responsabile di tutti i processi naturali. Le intelligenze angeliche hanno una conoscenza intuitiva e superiore, che permette loro di sapere immediatamente ci\u00f2 a cui noi invece dobbiamo arrivare tramite l'esercizio della ragione. Tommaso mantenne comunque una certa terminologia neoplatonica parlando anch'egli di un\"Anima Mundi\", causa della Natura, che derivava \"post aeternitatem\" dalle Intelligenze, sussistenti \"cum aeternitate\", le quali a loro volta discendevano dall'Uno o Bene, causa prima \"ante aeternitatem\". Nell'opera di Tommaso, l'attenzione rivolta agli aspetti vitali del mondo fisico trover\u00e0 espressione in un trattato dedicato all'alchimia, ed un altro intitolato \"Aurora consurgens\".\nMentre Tommaso insegn\u00f2 soprattutto a Parigi, altre scuole crebbero di rinomanza, come quella inglese di Oxford, dove oper\u00f2 Ruggero Bacone, anch'egli seguace di Aristotele ma attestato su posizioni diverse da quelle tomiste, ignorando di fatto il significato attribuito da Tommaso all\"analogia entis\", e adottando cos\u00ec esclusivamente una scienza di tipo matematizzato, che precorrendo il metodo di Galilei escludeva dallo studio della natura tutto ci\u00f2 che non fosse riconducibile a rapporti numerici e quantitativi (conducendo all'eclissi del concetto di analogia). Rivalutando la sperimentazione nella conoscenza del mondo naturale, Bacone distinse la magia cerimoniale, o demoniaca, da una positiva, che \u00e8 la magia naturale o alchimia, la quale opera in accordo con le leggi di natura e consente di svelarne i segreti; egli and\u00f2 cos\u00ec a costituire per quei tempi \u00abla pi\u00f9 fervida difesa dell'astrologia e della magia\u00bb.\nDal Rinascimento all'et\u00e0 moderna.\nCol Rinascimento torna in auge il neoplatonismo, che appariva pi\u00f9 in accordo con una visione magica ed esoterica della natura, tipica di questo periodo, mentre l'aristotelismo rimane relegato in specifiche scuole. La riscoperta dell'antico \"Corpus Hermeticum\" attribuito ad Ermete Trismegisto, che viene tradotto da Marsilio Ficino su incarico di Cosimo de' Medici, contribuisce a incrementare l'interesse per l'alchimia. Si va alla ricerca di un sapere unitario, organico, coerente, che funga da raccordo di tutte le conoscenze dello scibile umano, e che sappia ricondurre la molteplicit\u00e0 nell'unit\u00e0, la diversit\u00e0 nell'identit\u00e0. Tale \u00e8 ad esempio il proposito di Pico della Mirandola, che nella sapienza della Cabala cerca di decifrare gli oscuri rapporti che legano tra loro ogni aspetto della natura.\nRicevono cos\u00ec grande impulso numerose discipline come la matematica, la geometria, la numerologia, l'astronomia, che risultano connesse tra loro e mirano tutte a interpretare la natura in chiave simbolica e unitaria. La ricerca della pietra filosofale, ad esempio, nasce dalla convinzione che tutti gli elementi dell'universo, corrottosi a causa del peccato originale, provenissero da un'unica sostanza originaria (quintessenza), che si tenta ora di riprodurre in laboratorio tramite appunto la creazione di un agente catalizzatore, capace di riportare la materia alla sua antica purezza spirituale.\nL'idea di una segreta corrispondenza tra fenomeni celesti e fenomeni terreni conduce a una maggiore fiducia nell'astrologia, basata su una visione armonica dell'universo per cui esiste un'analogia tra le strutture della mente umana e le strutture reali dell'universo, ovvero tra la nostra ragione soggettiva e la ragione oggettivata nella natura, in quanto generate dalla stessa intelligenza creatrice. Non si tratta di un universo statico, ma in movimento: in esso prevale un equilibrio dinamico, rappresentato dal cerchio e dalla sfera, simboli dei cicli della natura, e visti come le figure pi\u00f9 perfette in quanto espressione di massima sintesi tra forze centrifughe e centripete: una concezione che si ritrova nella rivoluzione scientifica attuata da Copernico. A fondamento dell'ordine geometrico dell'universo \u00e8 posto Dio, il quale lo governa attraverso un atto d'amore, infondendo anima e vita alle sue leggi.\nAnche per i filosofi rinascimentali, dunque, che pure si discostano dai dogmi della teologia, la natura \u00e8 un organismo vivente, che non opera meccanicamente assemblando parti pi\u00f9 piccole fino ad arrivare agli organismi pi\u00f9 evoluti e intelligenti, bens\u00ec il contrario: l'evoluzione della natura \u00e8 resa possibile dal principio intelligente che gi\u00e0 preesiste alla materia. Bernardino Telesio cos\u00ec, pur polemizzando contro Aristotele, affermer\u00e0 l'esigenza di studiare la natura secondo \"i suoi propri princ\u00ecpi\", cio\u00e8 secondo la visione tipicamente aristotelica di una ragione immanente agli organismi. Secondo Giordano Bruno nella natura opera Dio stesso, il quale si rivela nell'uomo come Ragione, attraverso una progressiva esaltazione dei sensi e della memoria nota come \"eroico furore\". Tommaso Campanella si fa portatore di un sensismo cosmico, concezione per cui tutta la natura \u00e8 senziente, ovvero percepisce. Nel panorama rinascimentale permane costante la concezione della natura come una realt\u00e0 tutta viva e animata, abitata da forze e presenze nascoste. Paracelso ad esempio parlava apertamente di entit\u00e0 spirituali responsabili di ogni legge e avvenimento di natura; a lui si deve inoltre lo sviluppo della dottrina delle segnature, basata sul concetto di analogia tra macrocosmo e microcosmo, tra natura ed essere umano.\nLa visione immanente dei filosofi rinascimentali, in particolare di Giordano Bruno, sar\u00e0 ripresa da Spinoza, secondo cui \u00abDio non \u00e8 un burattinaio\u00bb, cio\u00e8 non \u00e8 trascendente, ma coincide con la Natura stessa. Dio \u00e8 la \"Natura Naturans\" che si materializza come \"Natura Naturata\". Secondo Spinoza, tutto in natura \u00e8 causato da un tale Principio unico e assoluto, il quale non \u00e8 da intendersi come il primo anello della catena di cause in essa presente, ma come la sostanza unitaria di questa stessa catena.\nLeibniz prosegue nell'ottica neoplatonica, attribuendo capacit\u00e0 di pensiero persino alla materia. Egli concepisce tutto l'universo come popolato da centri di energia o monadi, che sono dotate ognuna di proprie personali rappresentazioni, anche se spesso inconsce. Ogni monade \u00e8 un\"entelechia\" chiusa in se stessa, ma le sue rappresentazioni corrispondono a quelle altrui perch\u00e9 esse sono tutte coordinate da Dio secondo un'armonia prestabilita.\nLeibniz si propone di correggere la concezione cartesiana, che aveva postulato una rigida separazione tra \"res cogitans\" e \"res extensa\", in base alla quale si avrebbe da una parte il pensiero (o la coscienza), e dall'altra la materia inerte, concepita in forma meccanica, al punto da equiparare gli organismi naturali a degli automi. Ma postulare due sostanze \u00e8 per Leibniz una visione irrazionale, per rimediare alla quale si deve necessariamente supporre che anche la materia apparentemente inorganica abbia proprie percezioni. Leibniz si contrappone anche alla corrente meccanicista che si stava sviluppando in Inghilterra sull'onda di Newton, secondo cui, in maniera simile ai democritei, la natura \u00e8 assimilabile a un ingranaggio, sottoposto a leggi esteriori che determinano persino la volont\u00e0 dei singoli individui.\nRipresa del meccanicismo.\nUna tale ripresa del meccanicismo si era avuta gi\u00e0 a partire da Francesco Bacone, e quindi da Thomas Hobbes col rilancio di un indirizzo di pensiero nominalista, che negando valore alle essenze universali delle specie naturali (su cui si fondava la filosofia della natura aristotelico-tomista) le assimilava a semplici parole arbitrarie prive di fondamento ontologico.\nMa \u00e8 con Galileo Galilei, sebbene questi accogliesse da Aristotele e Platone il modello deduttivo-matematico, che si attua quella rivoluzione scientifica rivolta a una conoscenza della natura limitata agli aspetti quantitativi della realt\u00e0, rinunciando alla ricerca delle qualit\u00e0 e delle essenze, che fino allora aveva condotto la filosofia della natura ad occuparsi delle propriet\u00e0 degli enti da un punto di vista principalmente analogico, assimilandole ai quattro elementi fondamentali (aria, acqua, terra, fuoco).\nCon Isaac Newton viene infine a cadere quella fede in una struttura matematica dell'universo, retaggio del platonismo, che ancora Galileo considerava alla base delle sue dimostrazioni. Le idee di essenza e di sostanza vengono in seguito giudicate infondate anche dagli esponenti dell'empirismo anglosassone come John Locke, perch\u00e9 ritenute non ricavabili direttamente dall'esperienza.\nDal Romanticismo al Novecento.\nLa reazione a questa corrente meccanicista si avr\u00e0 col Romanticismo, nel quale si verifica un ritorno alle scienze esoteriche, alla magia e all'alchimia. Per Goethe la natura \u00e8 \u00abla veste vivente della divinit\u00e0\u00bb, in cui prevalgono due forze: una di sistole, cio\u00e8 di concentrazione in un'entit\u00e0 individuale, e una di diastole, ossia di espansione illimitata; i modelli e gli archetipi che essa custodisce possono essere dischiusi dallo scienziato solo mediante un'osservazione attiva, cio\u00e8 una disposizione d'animo che normalmente si attribuirebbe all'artista. Anche per Hamann e Herder la natura \u00e8 un organismo vivente, una totalit\u00e0 organizzata unitariamente.\nKant invece, se nella \"Critica della ragion pura\" concepiva l'essere come un semplice quantificatore e non un predicato, interpretando il cosmo alla stregua di un meccanismo sottomesso alle leggi dell'io penso (per il quale ogni realt\u00e0 per poter essere conosciuta deve prima entrare a far parte della nostra esperienza), nella \"Critica del Giudizio\" recupera una visione finalistica della natura, da interpretare in chiave simbolica come inesauribile e spontanea forza vitale dove si esprime la divinit\u00e0.\nSchelling riprende questi concetti, cercando di costruire una filosofia della natura (\"Naturphilosophie\") che superasse i limiti della scienza sperimentale e si occupasse della natura nella sua totalit\u00e0.\nSchelling vede la Natura in un'ottica finalista, ritenendo che essa sia il luogo dove si manifesta l'aspetto oscuro e inconscio dello Spirito. Schelling dir\u00e0 che la Natura \u00e8 un'intelligenza addormentata, che mira per\u00f2 a risvegliarsi, evolvendosi dagli organismi inferiori e passando man mano a quelli superiori, fino a diventare pienamente autocosciente nell'uomo. Si tratta anche qui di una visione antitetica al meccanicismo perch\u00e9 l'intelligenza \u00e8 gi\u00e0 presupposta fin nei livelli pi\u00f9 bassi e apparentemente inorganici della natura: riprendendo la terminologia neoplatonica, Schelling chiama \"anima del mondo\" (\"Weltseele\") la forza unitaria che ad essi presiede. Scopo della scienza \u00e8 proprio quello di riflettere la volont\u00e0 della natura di rendersi manifesta a se stessa. Analizzando i fenomeni dell'elettricit\u00e0 e della luce, nella quale soprattutto sembra risolversi la materia, Schelling ritrova nella natura la polarit\u00e0 tipica dell'Assoluto, fenomeno attestato anzitutto dal magnetismo. Riabilitando anche il concetto di analogia, egli indica cos\u00ec i principi fondamentali che reggono la Natura:\nMentre per Schelling la Natura \u00e8 il negativo, o il contraltare, dello Spirito razionale, attingibile solo nell'atto creativo e immediato dell'Assoluto, per Hegel essa diventa un aspetto della Ragione stessa, nel momento in cui si estranea nell'\u00abaltro da s\u00e9\u00bb. \"Filosofia della Natura\" \u00e8 quindi per Hegel lo studio della caduta dell'Idea nella realt\u00e0, durante il suo procedere dialettico: mentre la Logica \u00e8 l'Idea \u00abin s\u00e9\u00bb (tesi), la Natura \u00e8 l'Idea \u00abper s\u00e9\u00bb (antitesi), prima di acquisire infine piena autocoscienza nello Spirito assoluto (sintesi) che \u00e8 \u00abin s\u00e9 e per s\u00e9\u00bb. La natura secondo Hegel rappresenta quindi l'Idea che ha perso la sua perfezione diventando necessitata e contingente nel tentativo di riproporre nella concretezza la razionalit\u00e0 pura dello Spirito. Questo aspetto, che cerca di spiegare gli inconvenienti della natura con l'abbandono della materia da parte dello Spirito per approdare al momento finale della sintesi, diventa per\u00f2 oggetto di critiche da parte dei contemporanei di Hegel, in particolare di Schelling, che gli contesta l'incapacit\u00e0 di cogliere l'aspetto volontario e non necessario del passaggio alla realt\u00e0: il presunto estraniarsi dell'Idea nell'\u00abAltro-da-s\u00e9\u00bb della filosofia hegeliana, infatti, avviene sempre all'interno del processo iniziale, in una maniera automatica che non rende ragione della caducit\u00e0 e della disgregazione a cui la Natura spesso \u00e8 assoggettata.\nAll'insegnamento di Schelling attinger\u00e0 invece Schopenhauer (nonostante le dure critiche da costui rivolte ai tre esponenti dell'idealismo tedesco), in particolare riguardo al tema dell'analogia, in virt\u00f9 della quale tutti gli elementi della natura presentano corrispondenze e consonanze reciproche, essendo in fondo oggettivazioni di una stessa Volont\u00e0 universale, che per Schopenhauer \u00e8 da intendere come il principio originario al posto dell'Assoluto schellinghiano: \u00abL'oscura conoscenza di ci\u00f2 diede probabilmente origine alla Kabbala e a tutta la filosofia matematica di pitagorici e cinesi: e anche la scuola schellinghiana, nel suo sforzo di mostrare le analogie tra tutte le apparenze della natura, tent\u00f2, bench\u00e9 spesso malamente, di derivare le leggi della natura dalle pure leggi dello spazio e del tempo\u00bb.\nDopo Schelling e Schopenhauer l'animismo neoplatonico sembra nuovamente declinare in favore del meccanicismo. Quest'ultimo tuttavia sar\u00e0 messo definitivamente in crisi dalle scoperte del primo Novecento, che tendono a fare della materia una funzione dell'energia, dunque non pi\u00f9 qualcosa di statico e rigidamente meccanico, ma il risultato mascroscopico di fenomeni ondulatori. In proposito c'\u00e8 chi ha proposto parallelismi anche con le concezioni olistiche orientali del Tao, secondo cui i corpi sono fatti di luce.\nLa filosofia della natura come indagine filosofica \"tout court\" \u00e8 comunque scomparsa del tutto dalle universit\u00e0 come disciplina autonoma nel corso del Novecento, a parte alcune eccezioni: ad esempio in alcune facolt\u00e0 teologiche cattoliche essa si \u00e8 conservata, intesa come riflessione filosofica metafisica di stampo aristotelico-tomista.\nLa filosofia della natura oggi.\nIn tempi recenti \u00e8 stata da pi\u00f9 parti affermata la necessit\u00e0 di una ripresa della riflessione filosofica sulla natura. \u00c8 stato argomentato che una riflessione filosofica, con delle basi ben fondate sulle moderne concezioni scientifiche del mondo fisico e biologico, \u00e8 necessaria sia per un'interpretazione e una comprensione effettiva dei dati e delle teorie scientifiche, sia per l'elaborazione di concezioni antropologiche che non ne trascurino le basi fisico-biologiche.\nD'altra parte anche all'interno della comunit\u00e0 scientifica viene spesso rimarcata la necessit\u00e0 di un'elaborazione in chiave ontologica, epistemologica (e filosofica in senso generale) delle tecniche e delle teorie scientifiche utilizzate, nonch\u00e9 delle conseguenze pratiche del loro impiego (sull'ambiente, sui pazienti, sulla societ\u00e0, ecc.).\nIn questo senso viene auspicata la rinascita di una riflessione filosofica sulla natura (che tuttavia non si candidi come sostitutiva delle scienze, ma a queste si accompagni), gi\u00e0 in parte avvenuta (al di l\u00e0 dei termini utilizzati o auspicati quali \"filosofia della natura\", \"ontologia (della) fisica\", \"ontologia della biologia\", ecc.) con il fiorire contemporaneo di nuove discipline a cavallo tra scienza e filosofia quali la filosofia della fisica, la filosofia della biologia o l'epistemologia evoluzionistica."}
{"id": "1208404", "revid": "439868", "url": "https://it.wikipedia.org/wiki?curid=1208404", "title": "Pieve di San Pietro a Sillano", "text": ""}
{"id": "1208406", "revid": "36426", "url": "https://it.wikipedia.org/wiki?curid=1208406", "title": "Chiesa di Santa Cristina a P\u00e0ncole", "text": ""}
{"id": "1208414", "revid": "174925", "url": "https://it.wikipedia.org/wiki?curid=1208414", "title": "Ghiandole", "text": ""}
{"id": "1208430", "revid": "439868", "url": "https://it.wikipedia.org/wiki?curid=1208430", "title": "Abbazia di San Cassiano a Montescalari", "text": ""}
{"id": "1208433", "revid": "547034", "url": "https://it.wikipedia.org/wiki?curid=1208433", "title": "Nuoto ai Giochi della XXVIII Olimpiade - 200 metri rana femminili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento sono stati migliorati i seguenti record:\nBatterie.\nSi sono svolte 5 batterie di qualificazione. Le prime 16 atlete si sono qualificate per le semifinali."}
{"id": "1208434", "revid": "36426", "url": "https://it.wikipedia.org/wiki?curid=1208434", "title": "Chiesa di San Salvatore a Castellina", "text": ""}
{"id": "1208436", "revid": "1149807", "url": "https://it.wikipedia.org/wiki?curid=1208436", "title": "Prototype Jack", "text": ""}
{"id": "1208443", "revid": "116166896", "url": "https://it.wikipedia.org/wiki?curid=1208443", "title": "Charles Le Brun", "text": "Le Brun \u00e8 famoso soprattutto per i suoi lavori di arredamento e decorazione alla reggia di Versailles, durante il XVII secolo.\nBiografia.\nNato da una famiglia di artisti nel 1619, fu prima allievo di suo padre Nicolas, scultore, poi di Fran\u00e7ois Perrier e di Simon Vouet a Parigi; complet\u00f2 la sua formazione a Roma dove si rec\u00f2, dal 1642 al 1646, con Poussin, la cui lezione ebbe grande parte nella formazione del suo stile: l\u00e0 studi\u00f2 Raffaello, i pittori bolognesi e i monumenti antichi. Nel 1646 torn\u00f2 a Parigi, dove nel 1648 fu cofondatore \u2013 con Jean-Baptiste Colbert e altri \u2013 e direttore dell'Accademia reale di pittura e scultura; esegu\u00ec quindi alcune pale sacre (\"Martirio di Sant'Andrea\" e \"Martirio di Santo Stefano\" a Notre-Dame) e complessi decorativi per l'H\u00f4tel Lambert (insieme a Eustache Le Sueur) e l'H\u00f4tel de la Rivi\u00e8re (1652-1653), e infine per il Castello di Vaux-le-Vicomte, appartenente a Nicolas Fouquet, dove l'organizzazione dell'apparato decorativo rivela la polivalenza dei suoi interessi.\nNel 1660 dipinse per Luigi XIV \"La famiglia di Dario davanti ad Alessandro\" e dall'anno successivo entr\u00f2 al servizio del re come primo pittore di corte, iniziando cos\u00ec una brillantissima carriera; nel 1663 fu nominato soprintendente della manifattura dei Gobelins, per la quale prepar\u00f2 numerosi cartoni (\"le Stagioni\"; \"le Battaglie di Alessandro\"; \"i Mesi\") e disegni per mobili, argenterie, mosaici e arazzi, di cui diede grande impulso alla produzione; in tale incarico Le Brun svilupp\u00f2 le sue doti di organizzatore, gi\u00e0 manifestate nella direzione della manifattura di Maincy. In questi anni conoscer\u00e0 e stringer\u00e0 anche una forte amicizia con l'incisore Gilles Rousselet, che incider\u00e0 pi\u00f9 di novanta tavole tratte dai suoi quadri.\nQuando nel 1676 divenne \"principe\" dell'Accademia di San Luca la un\u00ec con l'analoga Accademia da lui fondata a Parigi. In questo periodo, come primo pittore del re e \u201cprincipe\u201d dell'Accademia reale di pittura e scultura, ebbe influenza grandissima e svolse attivit\u00e0 didattica sostenendo principi classici; in consonanza con gli intendimenti del monarca e di Colbert, cur\u00f2 le realizzazioni del Louvre (decorazione della Galleria d'Apollo), di Versailles (Galleria degli Specchi, 1678-1684; Saloni della Pace e della Guerra, Scalone degli Ambasciatori), dove lavor\u00f2 dal 1674 al 1686, di Fontainebleau (tele con storie della vita di Alessandro Magno), di Saint-Germain, di Sceaux e di Marly; nelle parti da lui dipinte allegoria e storia trovano una veste formale solenne e moderata e insieme di estrema e barocca \u201cevidenza\u201d. Fra i suoi allievi vi fu il ritrattista Claude Lef\u00e8bvre.\nL'ascesa di Louvois alla sovrintendenza alle costruzioni (1683) rappresent\u00f2 il graduale allontanamento di Le Brun dalle grandi commissioni e il suo avvicinarsi alla pittura da cavalletto (\"Mos\u00e8 difende le figlie di Jetro\" del 1686 e \"Mos\u00e8 prende in moglie Sefora\" del 1687, Modena, Galleria Estense; ciclo de \"La Vita di Cristo\", 1688-1689, Parigi, Louvre), che tratt\u00f2 con scrupolo ma con scarsa creativit\u00e0.\nMediante l'accademia, domin\u00f2 ogni campo dell'attivit\u00e0 artistica francese, contribuendo a diffondere lo stile severo, dalle forme massicce e sostenute, in cui si identifica l'epoca di Luigi XIV: infatti l'Accademia, da cui dipendevano altre scuole e accademie, dirigeva l'insegnamento artistico secondo alcuni princ\u00ecpi di carattere generale, consistenti essenzialmente nella correzione delle imperfezioni della natura secondo un canone di bellezza stabilito sui capolavori dell'antichit\u00e0; questa dottrina, applicata da Le Brun, non gli imped\u00ec comunque di creare alcuni ammirevoli ritratti di personaggi della corte che sono la parte pi\u00f9 valida della sua pittura. Nel 1698 fu pubblicata un'opera postuma, \u201cConference sur l'expression g\u00e9n\u00e9rale et particuli\u00e8re\u201d, dove viene analizzata la fisionomia dei volti in relazione ai diversi stati d'animo.\nLe Brun predilesse nelle sue opere i soggetti allegorici e mitologici, che dipingeva con uno stile classicheggiante, e il gusto dell'effetto drammatico e dell'ornato; partecip\u00f2 inoltre con la sua opera alla definizione della fisionomia magniloquente e fastosa del barocco francese, creando un modello valido per tutte le corti europee.\nIncredibilmente precoce (a dodici anni esegu\u00ec il primo ritratto importante e a quindici due dipinti con storie per il Cardinale Richelieu), massimo esponente del classicismo accademico nel XVII secolo, solo qualche suo dipinto risulta di buona qualit\u00e0: un esempio \u00e8 il ritratto del cancelliere Pierre S\u00e9guier a cavallo (1661, Louvre), equilibrato nella composizione, ricco coloristicamente pur nella scelta di toni pacati; altre numerose tele sono conservate al Louvre, a Versailles e nei vari musei delle citt\u00e0 di Angers, di Berlino, di Caen, di Chantilly, di Digione, di Dresda. Ebbe molti allievi e imitatori."}
{"id": "1208446", "revid": "36426", "url": "https://it.wikipedia.org/wiki?curid=1208446", "title": "Canonica di San Michele a R\u00e8ncine", "text": ""}
{"id": "1208449", "revid": "1305772", "url": "https://it.wikipedia.org/wiki?curid=1208449", "title": "La nascita della tragedia", "text": "La nascita della tragedia dallo spirito della musica, ovvero grecit\u00e0 e pessimismo (\"Die Geburt der Trag\u00f6die aus dem Geiste der Musik\" nella prima edizione del 1872, \"Die Geburt der Trag\u00f6die. Oder: Griechenthum und Pessimismus\" nella seconda edizione del 1886), nota semplicemente come La nascita della tragedia, \u00e8 la prima opera matura del filosofo tedesco Friedrich Nietzsche.\nConcepito inizialmente come un testo di breve respiro, viene redatto e allargato su suggerimento di Richard Wagner \u2013 all'epoca amico di Nietzsche \u2013 e contiene gi\u00e0 \"in nuce\" molti dei temi della filosofia matura del filosofo tedesco: la teorizzazione del Dionisiaco come forma di pessimismo anti-decadente, la critica al razionalismo socratico, la ricerca di una palingenesi morale della societ\u00e0 tedesca ed europea \u2013 ricerca che sfocer\u00e0 pi\u00f9 avanti nella teorizzazione dell'Oltreuomo.\nIl testo, per la novit\u00e0 delle interpretazioni proposte, ricevette inizialmente forti critiche e Wilamowitz in persona si mosse per attaccare Nietzsche. Nonostante sia tra i suoi testi pi\u00f9 letti e studiati, \"La Nascita della Tragedia\" sar\u00e0 pi\u00f9 tardi parzialmente ripudiato da Nietzsche, che esprimer\u00e0 per esso un'autocritica in \"Ecce Homo\".\nStruttura e Contenuti.\nIn parte gi\u00e0 caratterizzata dall'esposizione asistematica tipica delle opere pi\u00f9 mature, \"La Nascita della Tragedia\" esprime un percorso parallelo tra la storia della tragedia e quella della societ\u00e0 greca \u2013 un percorso di ascesa e decadenza che Nietzsche ascrive all'espressione di dinamiche comuni. Da questo primo parallelismo Nietzsche prende spunto per una riflessione sulla decadenza dello spirito europeo e sulla necessit\u00e0 di una palingenesi che si aspettava provenire da un rinato spirito dionisiaco della musica tedesca.\nIl testo inizia \"in medias res\" ponendo la questione dell'origine del pessimismo greco, qualora questo sia da interpretare necessariamente come un sintomo di decadenza o se non possa invece esistere una forma di pessimismo \u201cnobile\u201d e non decadente. Per giustificare questa tesi Nietzsche introduce il lettore alle forze opposte e simmetriche di Apollineo \u2013 simbolo del Sogno, delle arti plastiche, della calma magnificenza delle divinit\u00e0 olimpiche \u2013 e Dionisiaco \u2013 simbolo invece dell'Ebbrezza, della musica, della frenesia orgiastica delle feste di Dioniso.\nIn quest'ultimo Nietzsche identifica la ragione e l'origine del pessimismo greco e la sua natura non decadente: per Nietzsche Dionisiaco \u00e8 anche \u201cgettare lo sguardo nell'abisso\u201d, confrontarsi con l'orrore dell'esistenza senza esserne piegati, accettandolo e \u2013 secondo una formulazione successiva \u2013 \u201cdicendo s\u00ec alla vita\u201d.\nEnergie opposte e in opposizione dialettica nello spirito greco, Apollineo e Dionisiaco si trovano in equilibrio nella Tragedia attica a formare una suprema forma d'arte. Particolarmente innovativa nell'opera \u00e8 l'interpretazione della dualit\u00e0 tra attore tragico e coro, considerate trasfigurazioni di Dioniso e dei suoi Satiri; se Dioniso, l'attore tragico, \u00e8 calato nell'azione, il coro dei satiri funge per lo spettatore, che in esso si identifica, come un \u2018'muro vivo'\u2019 per ripararsi dall'orrore della scena.\nSe l'equilibrio tra Apollineo e Dionisiaco diede origine alla tragedia attica e la port\u00f2 al suo massimo nella tragedia sofoclea, il progressivo perdere terreno del dionisiaco e l'emergere di una nuova forza \u2013 il \u201csocratico\u201d \u2013 la condusse alla decadenza. Una forza che, con il suo impeto razionalistico, si sostituiva al dionisiaco nel ruolo di \u201cgiustificare il mondo\u201d all'uomo greco. L'ottimismo socratico della possibilit\u00e0 della conoscenza e della possibilit\u00e0 di arrivare a comprendere l'interezza dell'universo con la ragione si sostitu\u00ec all'accettazione dell'incomprensibilit\u00e0 e dell'irrazionalit\u00e0 dell'esistenza umana che erano rappresentate dal Dionisiaco.\nNell'introdurre la figura di Socrate nel discorso e collegandola a quella di Euripide \u2013 simbolo della tragedia decadente \u2013 il parallelo tra societ\u00e0 greca e tragedia attica viene esplicitato, andando a dimostrare come lo spirito razionalistico socratico \u2013 e con esso la nascita dell'\"uomo teoretico\" \u2013 abbia minato l'equilibrio tra forze Apollinee e Dionisiache nella societ\u00e0 greca \u2013 una degenerazione che si \u00e8 espressa anche nella trasformazione della tragedia dionisiaca nella tragedia euripidea.\nQuesto eccesso razionalistico avrebbe portato ad una degenerazione della nostra societ\u00e0, della sua capacit\u00e0 creativa, del suo rapporto con la conoscenza (che Nietzsche definisce \"Alessandrino\") e con la vita. Il testo si conclude con un'aspirazione ad una palingenesi dello spirito europeo tramite la rinascita dello spirito dionisiaco nella musica tedesca \u2013 e in particolare quella wagneriana."}
{"id": "1208450", "revid": "78273", "url": "https://it.wikipedia.org/wiki?curid=1208450", "title": "Chiesa di Santa Maria in Colle a Badiola", "text": ""}
{"id": "1208453", "revid": "78273", "url": "https://it.wikipedia.org/wiki?curid=1208453", "title": "Commenda di Sant'Eufrosino a Volpaia", "text": ""}
{"id": "1208462", "revid": "339392", "url": "https://it.wikipedia.org/wiki?curid=1208462", "title": "A244", "text": ""}
{"id": "1208464", "revid": "5456", "url": "https://it.wikipedia.org/wiki?curid=1208464", "title": "Halsten Stenkilsson", "text": ""}
{"id": "1208465", "revid": "78273", "url": "https://it.wikipedia.org/wiki?curid=1208465", "title": "Chiesa di Santa Maria del Carmine al Morrocco", "text": ""}
{"id": "1208469", "revid": "339392", "url": "https://it.wikipedia.org/wiki?curid=1208469", "title": "Santuario di Santa Maria delle Grazie a Pietracupa", "text": ""}
{"id": "1208471", "revid": "110157", "url": "https://it.wikipedia.org/wiki?curid=1208471", "title": "Comune di Kazl\u0173 R\u016bda", "text": "Il comune di Kazl\u0173 R\u016bda \u00e8 uno dei 60 comuni della Lituania, situato nella regione della Sudovia."}
{"id": "1208472", "revid": "287204", "url": "https://it.wikipedia.org/wiki?curid=1208472", "title": "Monastero greco-ortodosso dell'Annunciazione della Santa Madre di Dio", "text": "Il monastero greco-ortodosso dell'Annunciazione della Santa Madre di Dio risale all'XI secolo e si trova tra Messina e Catania, vicino all'antica acropoli e diocesi bizantina di Taormina. \u00c8 stato affidato all'Arcidiocesi ortodossa d'Italia e Malta, nell'agosto 2000 dal comune di Mandanici \u201c\"per la ripresa della vita monastica, l'incontro spirituale degli studenti greci delle universit\u00e0 della Sicilia orientale, l'ospitalit\u00e0 dei pellegrini greci ortodossi della Sicilia e gli scambi culturali con la Grecia\"\". Il katholicon e l'edificio del monastero, come anche l'Istituto Ortodosso Patriarcale, sono stati inaugurati ufficialmente il 1\u00ba novembre 2005 dal metropolita Gennadios. Dal settembre del 2009 \u00e8 tornato alla giurisdizione del Comune di Mandanici."}
{"id": "1208474", "revid": "24099", "url": "https://it.wikipedia.org/wiki?curid=1208474", "title": "Chiesa di Sant'Agostino a San Gimignano", "text": ""}
{"id": "1208478", "revid": "339392", "url": "https://it.wikipedia.org/wiki?curid=1208478", "title": "Pieve di Santa Maria a C\u00e8llole", "text": ""}
{"id": "1208485", "revid": "1793900", "url": "https://it.wikipedia.org/wiki?curid=1208485", "title": "Comune distrettuale di Pakruojis", "text": "Il comune distrettuale di Pakruojis \u00e8 uno dei 60 comuni della Lituania, situato nella regione dell'Auk\u0161taitija."}
{"id": "1208489", "revid": "24099", "url": "https://it.wikipedia.org/wiki?curid=1208489", "title": "Chiesa di Santo Stefano a Lucignano", "text": ""}
{"id": "1208491", "revid": "36426", "url": "https://it.wikipedia.org/wiki?curid=1208491", "title": "Chiesa di San Biagio a Poppiano", "text": ""}
{"id": "1208494", "revid": "36426", "url": "https://it.wikipedia.org/wiki?curid=1208494", "title": "Chiesa di San Lorenzo a Montegufoni", "text": ""}
{"id": "1208496", "revid": "36426", "url": "https://it.wikipedia.org/wiki?curid=1208496", "title": "Chiesa dei Santi Martino e Giusto a Lucardo", "text": ""}
{"id": "1208498", "revid": "1793900", "url": "https://it.wikipedia.org/wiki?curid=1208498", "title": "Comune distrettuale di Radvili\u0161kis", "text": "Il comune distrettuale di Radvili\u0161kis \u00e8 uno dei 60 comuni della Lituania, situato nella regione dell'Auk\u0161taitija."}
{"id": "1208499", "revid": "36426", "url": "https://it.wikipedia.org/wiki?curid=1208499", "title": "Convento della Madonna della Pace a Botinaccio", "text": ""}
{"id": "1208504", "revid": "1391549", "url": "https://it.wikipedia.org/wiki?curid=1208504", "title": "Comune distrettuale di Kelm\u0117", "text": "Il comune distrettuale di Kelm\u0117 \u00e8 uno dei 60 comuni della Lituania, situato nella regione della Samogizia."}
{"id": "1208508", "revid": "400694", "url": "https://it.wikipedia.org/wiki?curid=1208508", "title": "Live in NYC 12/31/92", "text": "Live in NYC 12/31/92 \u00e8 un \"bootleg ufficiale\" dei Pearl Jam, riservato a chi ha acquistato sul sito ufficiale della band l'album \"Pearl Jam\" prima che uscisse nei negozi di musica; entrambi i CD, venivano recapitati direttamente a domicilio.\nRiassunto.\n\"Live in NYC 12/31/92\" contiene la performance della band del 31 dicembre 1992 al The Academy di New York. Questo show segn\u00f2 il debutto di \"Dirty Frank\" e una versione veloce di \"Wash\", mai riproposta. \"Stranglehold\" (una cover di Ted Nugent), suonata allo show, non compare nella tracklist del bootleg. \"Daughter\", presente sul CD, non \u00e8 la versione di Vs., ma una precedente con liriche diverse.\nInserito posteriormente nella serie dei \"bootleg ufficiale\", la qualit\u00e0 dell'audio \u00e8 simile a quella dei comuni bootleg, in quanto la band utilizzava registratori DAT. La pubblicazione di questo live, assieme alla pubblicazione di quello di Las Vegas, potrebbe significare l'inizio della pubblicazione anche dei live pi\u00f9 vecchi."}
{"id": "1208509", "revid": "228587", "url": "https://it.wikipedia.org/wiki?curid=1208509", "title": "Re Italo", "text": ""}
{"id": "1208510", "revid": "599013", "url": "https://it.wikipedia.org/wiki?curid=1208510", "title": "Tyson Chandler", "text": "Carriera.\nHigh school.\nChandler ha frequentato la \"Dominguez High School\" a Los Angeles, California. Ha ricevuto lodi dai giornali Parade Magazine e USA Today, ed inoltre \u00e8 stato selezionato per il McDonald's High School All-America Team. Chandler ha condotto la Dominguez alla vittoria di un campionato dello Stato prima di dichiararsi eleggibile per il draft NBA 2001.\nNBA.\nChicago Bulls (2001-2006).\nChandler \u00e8 stato seconda scelta assoluta per i Los Angeles Clippers, che lo girarono subito ai Chicago Bulls per il fresco vincitore dell'NBA Rookie of the Year Award Elton Brand. I Bulls intendevano affiancare a Chandler il fenomeno nell'high school Eddy Curry nel loro frontcourt. In ogni caso, entrambi i giocatori ebbero fortuna alterna durante la loro permanenza ai Bulls, ma questi periodi coincisero raramente. Nel caso di Chandler, lo hanno afflitto problemi alla schiena (ricorrenti in tutta la sua carriera), soprattutto durante la stagione NBA del 2003-04. In un periodo della sua carriera, Chandler \u00e8 entrato in conflitto con Brendan Haywood dei Washington Wizards e Amar'e Stoudemire dei Phoenix Suns. Pi\u00f9 tardi, sebbene i conflitti divennero meno frequenti, Chandler ha dovuto affrontare il problema dei falli, che hanno limitato il suo tempo in campo.\nChandler ha anche giocato un ruolo fondamentale nella corsa ai play-off dei rinati Bulls nella stagione 2004-05. Infatti, essendo stato uno specialista nel ruolo di difensore da ultimo quarto, con delle importanti stoppate contro grandi giocatori come Paul Pierce e Carmelo Anthony che salvavano i risultati, era stato ricompensato con un contratto a lungo termine per rimanere ai Chicago Bulls nei successivi sei anni, con un guadagno di 63 milioni di dollari. Con la partenza di Curry dopo la stagione 2004-05, Chandler divenne l'ultimo membro dell'era ai Bulls di Jerry Krause.Durante la stagione 2005-06, il pi\u00f9 grande impatto di Chandler \u00e8 stato in difesa, ma a causa del problema dei falli ha realizzato in media 5,3 punti a partita. Dovuto in parte alle sue prestazioni sotto-tono nei playoff e in parte all'ingaggio dei Bulls del quattro volte vincitore del premio di \"Difensore dell'anno\", Ben Wallace, nella offseason dopo la stagione 2004-05, il general manager dei Bulls John Paxson cominci\u00f2 a considerare l'idea di cedere Chandler.\nNew Orleans Hornets (2006-2009).\nIl 5 luglio 2006, i Chicago Bulls e i New Orleans Hornets si accordarono verbalmente per uno scambio che avrebbe mandato Chandler a New Orleans e J.R. Smith e P.J. Brown a Chicago.. L'affare venne portato a termine la settimana dopo.\nPoi durante la stagione 2006-07 \u00e8 sembrato che Chandler abbia preso maggior confidenza con la lega ed \u00e8 diventato un rimbalzista sempre pi\u00f9 prolifico, piazzandosi al secondo posto in NBA all'inizio di marzo (dietro solamente a Kevin Garnett).\nChandler ha avuto la sua migliore stagione nell'annata 2006-07 in cui ha realizzato in media 9,5 punti e 12,4 rimbalzi a partita aggiungendo anche 1,77 stoppate a gara.\nIl 18 febbraio 2009 viene scambiato con gli Oklahoma City Thunder in cambio di Chris Wilcox e Joe Smith, ma la franchigia dopo aver effettuato le visite mediche ha deciso di annullare lo scambio, lasciando Chandler agli Hornets.\nCharlotte Bobcats (2009-2010).\nDopo una stagione (quella 2008-09) condizionata dagli infortuni, viene scambiato con gli Charlotte Bobcats in cambio del pari ruolo Emeka Okafor, il 28 luglio 2009.\nDallas Mavericks (2010-2011).\nIl 13 luglio 2010 viene scambiato, insieme ad Alexis Ajin\u00e7a, con i Dallas Mavericks in cambio di Matt Carroll, Erick Dampier e Eduardo N\u00e1jera.\nConclude la sua prima stagione a Dallas con cifre molto solide in regular season, totalizzando 10,1 punti e 9,4 rimbalzi di media; ma soprattutto vincendo il primo titolo della sua carriera dove ha un ruolo decisivo per la sua fisicit\u00e0 e con i suoi punti e rimbalzi.\nNel 2011, dopo una stagione fantastica, vince il suo primo titolo NBA 4-2 contro i Miami Heat.\nNew York Knicks (2011-2014).\nAlla fine della stagione cambia squadra e si trasferisce ai New York Knicks e vince il premio di miglior difensore dell'anno.\nRitorno a Dallas (2014-2015).\nIl 25 giugno 2014 viene ceduto insieme a Raymond Felton ai Dallas Mavericks in cambio di Samuel Dalembert, Jos\u00e9 Calder\u00f3n, Wayne Ellington e Shane Larkin, facendo cos\u00ec ritorno in Texas.\nPhoenix Suns (2015-2018).\nIl 1\u00ba luglio 2015 firma un contratto quadriennale da 52 milioni di dollari con i Phoenix Suns. Il 23 gennaio nella partita contro gli Atlanta Hawks mette a segno una doppia doppia da 13 punti e 27 rimbalzi di cui 13 offensivi, il che rappresenta il record di franchigia per i Suns. Ma avendo preso ben 20 rimbalzi anche nella precedente gara contro i San Antonio Spurs, Chandler diventa il primo giocatore della squadra dell'Arizona a catturare 20+ rimbalzi in due gare consecutive.\nNel novembre del 2018 raggiunge il buyout per il suo contratto corrente da 13 milioni di dollari con i Phoenix Suns.\nLos Angeles Lakers (2018-2019).\nPochi giorni dopo aver lasciato la franchigia dell'Arizona firma un nuovo contratto con i Los Angeles Lakers valido fino alla fine della stagione.\nHouston Rockets (2019-2020).\nIl 18 luglio 2019 firma con gli Houston Rockets.\nPremi e riconoscimenti.\n(2001) "}
{"id": "1208511", "revid": "729019", "url": "https://it.wikipedia.org/wiki?curid=1208511", "title": "Tawny Roberts", "text": "Il suo vero nome \u00e8 Adrienne Almond.\nBiografia.\nLa Roberts \u00e8 originaria di una famiglia molto tradizionalista appartenente alla chiesa dei Mormoni. Suo padre era un membro importante della comunit\u00e0 mormone e raggiunse la posizione di vescovo. La Roberts ha affermato che questa origine famigliare le ha dato forti valori e una grande etica per il lavoro. Dopo le superiori, and\u00f2 ad un college nello Utah per studiare moda e design, ma dopo due anni abbandon\u00f2 gli studi per un posto di lavoro come direttrice di vendite Los Angeles, in California. In questo periodo al Key Club di Hollywood, un locale famoso per la musica dal vivo, incontr\u00f2 la pornostar Dayton, che la mise in contatto con il mondo del cinema per adulti.\nDayton lavorava a contratto per la Vivid Entertainment e port\u00f2 la Roberts ad un incontro con un dirigente della societ\u00e0. Poich\u00e9 la Vivid era stata comprata dalla concorrente Hustler Entertainment, le riferirono di non essere interessati.\nDayton allora le present\u00f2 altri conoscenti e la Roberts cominci\u00f2 a lavorare per diverse produzioni. Tra la fine del 2000 e i primi del 2001 apparve in tre film, \"Wild Cherries\", \"All Teens Love Cum 1\" e \"All Fucked Up\", ma non era soddisfatta per la qualit\u00e0 degli stessi e per le condizioni di lavoro e medit\u00f2 di abbandonare il nuovo lavoro.\nIncontr\u00f2 la ex pornostar Jill Kelly, che aveva appena inaugurato una sua casa di produzioni e stava cercando nuove attrici. Kelly la assunse per un ruolo nel film \"Immortal\", assieme a Devon che aveva lasciato da poco la Vivid e a un'altra veterana del genere per adulti, Asia Carrera. Questo fu il primo incontro con Devon, che divenne sua amica e in seguito sua socia in affari.\nDopo aver lavorato per Jill Kelly, la Roberts recit\u00f2 in film per altre compagnie, come Odyssey, Evil Angel e Digital Sin. Nel 2002 stipul\u00f2 un contratto biennale con la VCA Pictures, ma l'accordo non resse e la Roberts se ne chiam\u00f2 fuori. Un suo amico le sugger\u00ec allora di ritentare con la Vivid. La Roberts torn\u00f2 quindi dove aveva tentato di iniziare la carriera, con un contratto biennale, che includeva sei film all'anno.\nI primi tre film per la Vivid, \"Most Beautiful Girl in the World\", \"Unlovable\" e \"Dual Identity\", ebbero un'accoglienza molto favorevole dalla critica, ricevendo voti alti dai recensori.\nLa Roberts \u00e8 nota per aver avuto legami di tipo erotico con altre colleghe fuori dal set. La pornostar Gina Lynn, con cui ha recitato, ha detto una volta \"Tawny \u00e8 l'unica attrice con cui mi sia divertita al di fuori del lavoro\".\nLa Roberts si \u00e8 ritirata. Ora vive a New York con il suo ragazzo David. Nel dicembre del 2006 ha avuto un bambino."}
{"id": "1208514", "revid": "1793900", "url": "https://it.wikipedia.org/wiki?curid=1208514", "title": "Comune distrettuale di Joni\u0161kis", "text": "Il comune distrettuale di Joni\u0161kis \u00e8 uno dei 60 comuni della Lituania, situato nella regione dell'Auk\u0161taitija."}
{"id": "1208518", "revid": "120137427", "url": "https://it.wikipedia.org/wiki?curid=1208518", "title": "Musica (Matisse)", "text": "Musica \u00e8 un dipinto (olio su tela, 260x389 cm) Henri Matisse del 1910 e conservato nel Museo dell'Ermitage di San Pietroburgo.\nFu acquistato da Sergej \u0160\u010dukin, un ricco imprenditore russo e grande collezionista di arte, gi\u00e0 committente del pi\u00f9 celebre \"La danza\", anch'essa un'opera di Matisse situata all'Ermitage. In una sua lettera del 31 marzo 1909 rivolta all'artista \u00e8 scritto: \nEsso raffigura cinque personaggi lungo un presumibile prato verde. Due di essi, entrambi situati a sinistra, sono intenti a suonare rispettivamente un violino ed uno strumento a fiato, mentre gli altri tre intonano una canzone, come sottolineano le bocche aperte. Analogamente a \"La danza\", sono stati impiegati solo tre colori: il rosso per i corpi, il blu per il cielo e il verde per la terra. L'opera \u00e8 autografata e datata \"\"."}
{"id": "1208520", "revid": "110157", "url": "https://it.wikipedia.org/wiki?curid=1208520", "title": "Comune distrettuale di Kaunas", "text": "Il comune distrettuale di Kaunas \u00e8 uno dei 60 comuni della Lituania, situato nella regione dell'Auk\u0161taitija."}
{"id": "1208521", "revid": "41851", "url": "https://it.wikipedia.org/wiki?curid=1208521", "title": "Bobina di Petersen", "text": "La bobina di Petersen (o pi\u00f9 semplicemente bobina Petersen) \u00e8 un componente elettrico rappresentato da un induttore. Il suo compito \u00e8 quello di realizzare la condizione di risonanza in un impianto elettrico. Grazie a tale condizione un guasto monofase a terra pu\u00f2 essere eliminato in modo automatico e con brevissima interruzione della continuit\u00e0 di servizio.\nLa bobina Petersen collega il neutro del sistema a terra. Lo scopo \u00e8 di ridurre il valore della corrente di guasto la quale, teoricamente, \u00e8 nulla se l'induttanza della bobina \u00e8 accordata (in risonanza) con la totale capacit\u00e0 dei conduttori verso terra. In realt\u00e0 si ottengono valori di corrente di guasto di piccolo valore, tali da non sostenere l'arco elettrico e quindi eliminare il guasto.\nLa bobina pu\u00f2 avere reattanza variabile in modo continuo (tipo mobile) o a gradini manovrabili a vuoto (tipo fisso) e quindi senza possibilit\u00e0 di seguire l'evoluzione dell'assetto della rete con conseguente variazione di capacit\u00e0.\nDal punto di vista teorico trascurando la conduttanza verso il terreno delle linee, se la reattanza induttiva della bobina \u00e8 identica a quella capacitiva alla sequenza omopolare della rete, nel punto di guasto non circola alcuna corrente. Ci\u00f2 comporta la sicura autoestinzione dei guasti non permanenti e, al tempo stesso, rende molto improbabile l'evoluzione dei guasti monofase in polifase."}
{"id": "1208524", "revid": "24099", "url": "https://it.wikipedia.org/wiki?curid=1208524", "title": "Chiesa di Sant'Angelo a Vico l'Abate", "text": ""}
{"id": "1208527", "revid": "404449", "url": "https://it.wikipedia.org/wiki?curid=1208527", "title": "Chiesa dei Santi Stefano e Lorenzo (Montepescali)", "text": "La chiesa dei Santi Stefano e Lorenzo \u00e8 un edificio religioso situato a Montepescali, frazione del comune di Grosseto in Toscana.\nLa chiesa si trova nella parte meridionale del centro storico di Montepescali, nei pressi del baluardo a tre punte.\nStoria.\nLa chiesa fu costruita in tre fasi distinte nel corso del XIII secolo ma, nel corso dei secoli successivi, \u00e8 andata incontro ad alcuni interventi di ristrutturazione, a seguito di lunghi periodi di grave degrado.\nI vari restauri, seppur ben evidenti, hanno permesso di conservare in parte gli originari elementi stilistici, mantenendo pressoch\u00e9 intatte le caratteristiche medievali dell'edificio religioso; tuttavia, per il pessimo stato di conservazione, si rese necessaria l'eliminazione della cripta ricavata originariamente sotto il dislivello del terreno.\nDurante il ventennio fascista, la chiesa scamp\u00f2 ad un progetto di abbattimento che non risparmi\u00f2 la demolizione della coeva chiesa di San Leonardo, situata nel punto dove adesso sorgono le scuole.\nDescrizione.\nLa chiesa dei Santi Stefano e Lorenzo a Montepescali si presenta, nel complesso, in stile romanico, con le strutture murarie esterne rivestite prevalentemente in pietra.\nLa semplice facciata presenta \u00e8 preceduta da una gradinata in travertino che conduce al portale d'ingresso architravato, con l'arco a tutto sesto che circoscrive una lunetta dove \u00e8 raffigurato un santo. Un piccolo rosone si apre al centro della facciata tra il portale e la parte sommitale.\nIl campanile, addossato alla parte posteriore del fianco sinistro della chiesa, \u00e8 stato ricavato da una preesistente torre lungo le antiche mura.\nEsternamente, \u00e8 da segnalare anche una pregevole postierla sul fianco destro, risalente all'impianto primitivo dell'edificio religioso.\nL'interno della chiesa, a navata unica con transetto e copertura a capriate, custodisce alcune opere d'arte di pregio, tra le quali spiccano un affresco tardogotico di scuola senese raffigurante l\"'Assunzione della Vergine\", un antico fonte battesimale e un \"Crocifisso\" collocato sopra l'altare maggiore.\nOpere gi\u00e0 in loco.\nIn tempi recenti, \u00e8 stata spostata nella chiesa di San Niccol\u00f2 la tavola rinascimentale di Matteo di Giovanni, raffigurante la \"Madonna in trono con angeli e santi\", collocata originariamente nel transetto sinistro presso l'altare tardoquattrocentesco in stucco: l'altare, attribuibile ad Antonio Ghini, riprende da vicino gli elementi stilistici di quello del Duomo di Grosseto."}
{"id": "1208529", "revid": "1543377", "url": "https://it.wikipedia.org/wiki?curid=1208529", "title": "Comune di Druskininkai", "text": "Il comune di Druskininkai \u00e8 uno dei 60 comuni della Lituania, situato nella regione della Dz\u016bkija.\nDruskininkai (16.900 abitanti) \u00e8 una delle pi\u00f9 antiche stazioni climatiche della Lituania, immersa nel verde delle pinete ed abbracciata dalle anse del fiume Nemunas. Nel XVIII secolo furono qui reperite sorgenti di acque minerali e qualche tempo dopo anche fanghi minerali, che per le loro propriet\u00e0 curative possono essere paragonati ai fanghi delle pi\u00f9 famose stazioni climatiche europee. All\u2018inizio del XX secolo Druskininkai era una stazione climatica rinomata tra i ricchi e qui si riunivano i nobili provenienti da Mosca, Pietroburgo, Varsavia e Vilnius. Sulle rive del lago Druskonis sorgono ancora ora le belle ville che rimandano a quel periodo.\nA Druskininkai sono funzionanti nove sanatori e un centro di balneoterapia, che insieme possono curare circa 6.000 persone. Nei sanatori sono applicate le nuove tecniche diagnostiche e mediche, e la scelta dei trattamenti \u00e8 ampia: dal massaggio praticato in acqua o l'idromassaggio, ai bagni in acqua minerale o in acqua minerale massaggiante; dai bagni ossigenati alla ginnastica in acqua calda; dai bagni di fanghi a quelli di erbe curative. In ogni centro di cura ci sono piscine, saune, palestre e centri di bellezza. In citt\u00e0 c\u2018\u00e8 anche un centro di benessere, con sette sorgenti di acque minerali.\nDruskininkai sta diventando sempre pi\u00f9 richiesta come destinazione per organizzare seminari, conferenze o incontri. Nella localit\u00e0 ci sono diversi alberghi di medie dimensioni.\nNel 2006 a Druskininkai \u00e8 stato inaugurato un parco acquatico, il pi\u00f9 grande e moderno di tutta la regione baltica. Il parco \u00e8 adatto ai bambini ma anche agli adulti, a cui sono offerti vari trattamenti rilassanti.\nTra gli elementi \"curativi\" di Druskininkai e del vicino Parco nazionale della Zucchia (lit.: Dz\u016bkija) vi \u00e8 la natura; nell\u2018area ci sono numerosi sentieri per fare camminate e alcuni itinerari da percorrere in bicicletta, che vi condurranno nei luoghi pi\u00f9 interessanti da visitare nei dintorni, come il paese etnografico di \u0160vendubr\u0117 e altri paesi o la mistica valle Raigardas. Oppure potrete pedalare fino al parco-museo Gr\u016btas, dove sono stati raccolti da tutta la Lituania i mostri, cio\u00e8 le sculture, dell\u2018epoca sovietica. O ancora potrete visitare le alture dei castelli di Li\u0161kiava e Merkin\u0117, situate sulla riva del fiume. Per gli interessati \u00e8 possibile tentare invece una visita per le vie d\u2018acqua, in canoa, kayak o in vaporetto. Di sicuro a Druskininkai non mancano i modi per passare le vacanze in modo attivo.\nDruskininkai \u00e8 la citt\u00e0 natale di due artisti famosi a livello mondiale: Mikalojus Konstantinas \u010ciurlionis e l'iniziatore del cubismo Jacques Lipchitz. La loro memoria \u00e8 conservata nella citt\u00e0; ogni anno a Druskininkai ha luogo il Festival musicale \u010ciurlionis. Nella stazione climatica inoltre si esibiscono ensemble di musica classica o leggera, si organizzano serate di poesia e si alternano esposizioni nelle gallerie d\u2018arte."}
{"id": "1208533", "revid": "968255", "url": "https://it.wikipedia.org/wiki?curid=1208533", "title": "Donne di Algeri nei loro appartamenti", "text": "Donne di Algeri nei loro appartamenti \u00e8 un dipinto a olio su tela (180x229 cm) del pittore francese Eug\u00e8ne Delacroix, eseguito nel 1834 e conservato al museo del Louvre di Parigi.\nDelacroix, come gi\u00e0 accennato, esegu\u00ec le \"Donne di Algeri nei loro appartamenti\" nel 1834, sulla base delle annotazioni e degli appunti grafici che aveva raccolto durante il suo viaggio in Nord Africa nel 1832. Esposta nel Salon del 1834, l'opera conobbe un'accoglienza entusiastica, e fu alla fine acquistata dal re Luigi Filippo di Francia per 2.400 franchi, bench\u00e9 Delacroix non fosse intenzionato a venderla. Nel 1874 il dipinto trov\u00f2 la sua collocazione definitiva nel museo del Louvre, a Parigi, dov'\u00e8 tuttora esposto.\nNelle \"Donne di Algeri\" l'occhio indagatore di Delacroix si sofferma sugli interni di un harem, la parte delle dimore musulmane riservata alle donne e ai bambini e interdetta agli estranei. In quest'accogliente interno algerino si scorgono quattro figure femminili ammantate in coloratissimi abiti orientali: tre sono sedute e stanno parlando tra di loro, mentre la quarta, di colore (si tratta forse di una serva), \u00e8 vista di spalle mentre sta per uscire. L'atmosfera intima e riservata dell'harem \u00e8 esaltata dal tendaggio a larghe fasce colorate dello sfondo: nella stanza, tuttavia, troviamo anche un narghil\u00e8, uno specchio dalla cornice dorata, un armadio dalle ante scrostate e numerosi tappeti policromi che, sovrapponendosi l'uno sull'altro, oscurano parzialmente le piastrelle del pavimento.\nDal punto di vista tecnico, l'orizzonte \u00e8 molto alto e induce lo spettatore a soffermarsi dapprima sulle tre donne sedute, per poi indagare gli altri elementi del dipinto. Molto studiati sono gli effetti provocati dalla luce radente che, penetrando da sinistra, crea un'atmosfera di conturbante intimit\u00e0: la resa luminosa del dipinto \u00e8 esaltata anche dall'accostamento dei diversi riflessi colorati. Notevole, infine, la resa cromatica dell'opera, dove emerge una sperimentazione che gi\u00e0 prelude all'Impressionismo."}
{"id": "1208534", "revid": "121405", "url": "https://it.wikipedia.org/wiki?curid=1208534", "title": "Funzione scalino di Heaviside", "text": ""}
{"id": "1208537", "revid": "121405", "url": "https://it.wikipedia.org/wiki?curid=1208537", "title": "Funzione H di Heaviside", "text": ""}
{"id": "1208540", "revid": "439868", "url": "https://it.wikipedia.org/wiki?curid=1208540", "title": "Chiesa di San Jacopo a Mucciana", "text": ""}
{"id": "1208543", "revid": "36426", "url": "https://it.wikipedia.org/wiki?curid=1208543", "title": "Chiesa di San Martino ad Argiano", "text": ""}
{"id": "1208547", "revid": "36426", "url": "https://it.wikipedia.org/wiki?curid=1208547", "title": "Chiesa di San Lorenzo a Castelbonsi", "text": ""}
{"id": "1208549", "revid": "767487", "url": "https://it.wikipedia.org/wiki?curid=1208549", "title": "Comune distrettuale di Zarasai", "text": "Il comune distrettuale di Zarasai \u00e8 uno dei 60 comuni della Lituania, situato nella regione dell'Auk\u0161taitija al confine con la Bielorussia e con la Lettonia: circa il 90% del parco regionale di Gra\u017eut\u0117 si trova in questo distretto.\nA Madagaskaras nacque lo psicologo e vescovo cattolico Me\u010dislovas Reinys.\nGeografia fisica e turismo.\nIl 30% dell'area \u00e8 ricoperta da foreste (il 65% di sono foreste di conifere), circa il 10% da laghi: nel distretto vi sono infatti circa 300 specchi d'acqua dolce, includendo anche quelli di piccole dimensioni. Il pi\u00f9 famoso \u00e8 sicuramente il lago Sartai, famoso per le corse di cavalli che si tengono nel periodo invernale. Un altro lago importante \u00e8 il lago Dr\u016bk\u0161iai, il pi\u00f9 grande lago della Lituania che in parte appartiene a questo distretto. Vi sono in pi\u00f9 altri tre laghi che rientrano tra i 10 pi\u00f9 ampi della nazione. Esistono circa 20 laghi artificiali, di cui quello di maggiori dimensioni \u00e8 detto in lituano \"Antaliept\u0117s marios\" (bacino di Antaliept\u0117). Ha una storia unica nel suo genere per il Paese baltico: \u00e8 stato generato dai ben 27 fiumi che sono confluiti nel bacino di una diga costruita sul fiume \u0160ventoji: \u00e8 costituito da circa cinquanta isole. Il pi\u00f9 lungo dei corsi \u00e8 il sopraccitato \u0160ventoji (percorre circa in questo distretto). Nel distretto vi sono anche due parchi regionali: Sartai e Gra\u017eut\u0117.\nLa regione, come si pu\u00f2 comprendere, \u00e8 estremamente ricca dal punto di vista delle bellezze naturali: nonostante le potenzialit\u00e0, a causa della sua posizione periferica, il turismo non \u00e8 assai sviluppato. Zarasai e i suoi dintorni sono distanti dalle maggiori citt\u00e0 (tra tutte, si pensi a Vilnius). Anche per questo motivo, si preferiscono generalmente mete situate nel Comune distrettuale di Mol\u0117tai o il Parco nazionale dell'Auk\u0161taitija.\nIl distretto \u00e8 colmo di fortezze di collina del IX-XII secolo. Furono usate per difendersi dai cavalieri di Livonia, ordine religioso cavalleresco formato principalmente da cavalieri tedeschi di stanza nell'odierna citt\u00e0 lettone Daugavpils.\nCresce qui infine il pi\u00f9 antico albero vivente lituano, la quercia di Stelmu\u017e\u0117.\nAmministrazione.\nCentri principali.\nCos\u00ec si configura la ripartizione dei distretti:\nI luoghi pi\u00f9 popolosi dell'area (2001):\nSeni\u016bnijos.\nIl comune distrettuale di Zarasai \u00e8 formato da 10 \"seni\u016bnijos\". La principale \u00e8 quella di Zarasai:"}
{"id": "1208550", "revid": "1318658", "url": "https://it.wikipedia.org/wiki?curid=1208550", "title": "Nazionale di calcio a 5 del Paraguay", "text": "La nazionale di calcio a 5 del Paraguay \u00e8, in senso generale, una qualsiasi delle selezioni nazionali di Calcio a 5 della Asociaci\u00f3n Paraguaya de F\u00fatbol che rappresentano il Paraguay nelle varie competizioni ufficiali o amichevoli riservate a squadre nazionali organizzati dalla FIFA.\nStoria.\nDalla sua costituzione, avvenuta in occasione del FIFA Futsal Tournament del settembre 1987, la selezione FIFA del Paraguay ha ottenuto buoni risultati in ambito sudamericano, perdendo tuttavia per tre volte la finale continentale: nel 1998 e nel 1999, entrambe a Joinville, e nell'edizione del 2015 in Ecuador. La selezione guaran\u00ec ha esordito nella Coppa del Mondo fin dalla prima edizione del 1989, nella quale \u00e8 stata eliminata al primo turno. Nelle edizioni del 1996 e del 2000 ha mancato la qualificazione. Come migliore traguardo finora raggiunto, il Paraguay ha disputato i quarti di finale nel 2016, persi contro l' per 3-4 dopo i tempi supplementari.\nRosa.\nAllenatore: Carlos Chilavert"}
{"id": "1208551", "revid": "287204", "url": "https://it.wikipedia.org/wiki?curid=1208551", "title": "Asociacion Mundial de Futsal", "text": ""}
{"id": "1208554", "revid": "24099", "url": "https://it.wikipedia.org/wiki?curid=1208554", "title": "Chiesa di San Piero a Montepaldi", "text": ""}
{"id": "1208555", "revid": "38120", "url": "https://it.wikipedia.org/wiki?curid=1208555", "title": "Jack-5", "text": ""}
{"id": "1208562", "revid": "767487", "url": "https://it.wikipedia.org/wiki?curid=1208562", "title": "Gil Kane", "text": "\u00c8 il creatore di alcuni supereroi, come Morbius, Adam Warlock e Pugno d'acciaio per la Marvel Comics, insieme con Roy Thomas. \u00c8 anche uno dei principali autori di personaggi come Lanterna Verde (la creazione grafica di Hal Jordan si deve a lui) e Atomo per la DC Comics, negli anni cinquanta e sessanta.\nCarriera.\nQuando Eli aveva solo 3 anni, nel 1929, i genitori si trasferirono a New York. Era appassionato di fumetti e leggeva gli albi di Buck Rogers di Dick Calkin, Tarzan di Hal Foster e Burne Hogarth, Dick Tracy di Chester Gould, Terry &amp; i pirati di Milton Caniff, Flash Gordon di Alex Raymond.\nNel 1942, all'et\u00e0 di 16 anni, Eli cominci\u00f2 a disegnare, diventando apprendista presso lo studio di \"Jack Binder\". Nello stesso anno entr\u00f2 fu assunto alla casa editrice MLJ Comics (l'attuale Archie Comics), dove, sotto lo pseudonimo di \"Pen Star\", disegn\u00f2 le avventure di eroi come The Shield, Black Hood e Captain Commando sulla rivista \"Pep Comics\". Nel medesimo periodo collabor\u00f2 come freelance anche con altri editori. Poco prima di essere arruolato, mentre studiava alla School of Industrial Art, Eli inizi\u00f2 a lavorare con Joe Simon e Jack Kirby, collaborando con la National (poi DC Comics), con titoli quali \"Sandman\", \"Newsboy Legion\" e \"Boy Commandos\".\nNel 1944 entr\u00f2 nell'esercito, dove cerc\u00f2 subito di trovare un impiego come cartoonist sul campo per il quotidiano delle forze armate. Tornato in patria nel 1945, cominci\u00f2 a collaborare con molte case editrici, fra cui Fox Feature Syndicate, Fawcett Comics, Avon Publications, Hillman Periodicals e Atlas Comics, usando pseudonimi come \"Scott Edward\", \"Gil Stack\", \"Al Kame\" e, infine, \"Gil Kane\". Dopo essersi dedicato soprattutto al genere western e fantascienza, raggiunse la popolarit\u00e0 con le storie di Lanterna Verde sull'albo \"Showcase\" n. 22 (ottobre 1959) e Atomo sull'albo \"Showcase\" n. 34 (settembre/ottobre 1961).\nAlla fine degli anni sessanta, Kane lavor\u00f2 anche per la Dell su titoli western, per la neonata \"Tower Comics\" sui Thunder Agents (1965-1967), per la King su Flash Gordon (1967) e per la Marvel Comics su Hulk. Nel 1968 fond\u00f2 una propria casa editrice, la Adventure House, e un magazine in bianco e nero, \"His Name Is Savage!\", di cui usc\u00ec un unico numero. Dopo questa breve parentesi, nel 1970 Kane torn\u00f2 alla Marvel curando praticamente tutti i personaggi della casa editrice.\nTra i suoi lavori pi\u00f9 noti, oltre ad \"Amazing Spider-Man\" (1970-1973) e \"Marvel Team-Up\" (1972-1974), ricordiamo vari episodi di \"Marvel Two-in-One\" e storie di Adam Warlock, Pugno d'acciaio (che lui stesso crea su \"Marvel Premiere\"), del primo Capitan Marvel (di cui ridisegna il costume) [In effetti il costume di Capitan Marvel era stato modificato da Don Heck su \"Captain Marvel\" N. 16. immediatamente precedente al primo disegnato da Gil Kane], Capitan America, Vendicatori e soprattutto Conan il barbaro.\nNel 1977 Kane inizi\u00f2 a disegnare una striscia fantapoliziesca per i quotidiani, \"Star Hawks\", scritta da Ron Goulart e Archie Goodwin, che dur\u00f2 fino al 1981. Negli anni ottanta disegn\u00f2 alcune storie di John Carter di Marte (per i la Marvel), molte tavole domenicali di Tarzan per la United Features Syndicate, \"Sword of the Atom\" e \"The Ring of the Nibelung\" per la DC, Lanterna Verde per \"Action Comics Weekly\" e lo special \"Tales of the Wilderness Sea\" (creato insieme allo scrittore Jan Strnad), oltre a vari episodi di Vigilante e Superman. Per la Marvel disegn\u00f2 l'adattamento de \"Il libro della giungla\" di Kipling (pubblicato in \"Marvel Fanfare\") e qualche numero di Conan.\nPer diversi anni collabor\u00f2 anche con gli studi di animazione di Ruby-Spears e della Hanna-Barbera, facendo studi di personaggi, nuovi concetti e storyboard di serie animate come \"Superman\", \"Tarzan\" e \"Captain Planet\".\nNegli anni novanta continu\u00f2 a disegnare Superman, Batman per \"Legends of the Dark Knight\" (su testi di Howard Chaykin), una lunga avventura dell'Uomo Ragno scritta da Stan Lee e sviluppatasi in tre speciali estivi e l'adattamento a fumetti di \"Jurassic Park\" per la Topps Comics. A questi seguono il serial \"Edge\" su testi di Steven Grant per Bravura, un'etichetta dedicata a celebri e affermati autori di fumetti della defunta casa editrice Malibu Comics, e una breve storia di \"Two-Gun Kid\", per la rivista antologica \"Marvel Comics Presents\".\nRealizz\u00f2 molti altri racconti, l'ultimo dei quali apparve su \"Judgment Day: Aftermath della Awesome Comics\", in cui lo stesso Kane partecipa come un personaggio del fumetto, un \"Immaginauta\" che crea magiche storie. L'ultima sua fatica venne pubblicata su \"Legends of the DC Universe\" il 28 e 29 gennaio. \u00c8 una storia con protagonisti Lanterna Verde e Atomo. Gil Kane mor\u00ec il 31 gennaio 2000 per complicanze legate al cancro.\nPremi e riconoscimenti.\nKane ha ricevuto numerosi premi nel corso degli anni. Nel 1971, 1972 e 1975 la National Cartoonists Society gli ha consegnato il premio per \"Best Story Comic Book\" (in sostanza il miglior fumetto realistico) e nel 1977 lo insign\u00ec del \"Story Comic Strip Award\" (premio per la miglior striscia a fumetti realistica) per \"Star Hawks\". Ha ricevuto inoltre lo speciale riconoscimento degli Shazam Award nel 1971 per \"Blackmark\", una delle prime graphic novel. In onore alla sua lunga e fortunata carriera nel 1997 \u00e8 stato inserito nella Hall of Fame degli Eisner Award e nella Jack Kirby Hall of Fame degli Harvey Award."}
{"id": "1208563", "revid": "36426", "url": "https://it.wikipedia.org/wiki?curid=1208563", "title": "Chiesa di San Bartolomeo a Barberino", "text": ""}
{"id": "1208565", "revid": "36426", "url": "https://it.wikipedia.org/wiki?curid=1208565", "title": "Chiesa di Santo Stefano a Linari", "text": ""}
{"id": "1208567", "revid": "78273", "url": "https://it.wikipedia.org/wiki?curid=1208567", "title": "Chiesa di San Ruffignano a Monsanto", "text": ""}
{"id": "1208570", "revid": "486946", "url": "https://it.wikipedia.org/wiki?curid=1208570", "title": "Chiesa di San Martino a P\u00e0stine", "text": ""}
{"id": "1208572", "revid": "122501812", "url": "https://it.wikipedia.org/wiki?curid=1208572", "title": "I\u00f1aki S\u00e1ez", "text": "Carriera.\nInizi da calciatore.\nI\u00f1aki S\u00e1ez inizia la sua carriera nel mondo del calcio come giocatore del Barakaldo. Nel 1973 avviene il suo passaggio nelle file dell'Athletic Club, squadra in cui diventa titolare fisso in difesa. A Bilbao gioca per 12 stagioni, entrando in campo 337 volte tra campionato e coppe varie e segnando 8 gol. Termina la sua carriera agonistica alla fine della stagione 1973/74, dopo aver vinto due Cope del Rey, una nel 1968/69 e l'altra nel 1972/73. Nel 1968 gioca due gare dell'Europeo '68, precisamente i due quarti di finale contro l', e una gara amichevole contro la .\nAllenatore a Bilbao.\nInizia la sua carriera di allenatore nella stagione 1978/79 alla guida del Bilbao Athletic. La stagione successiva viene sostituito da Javier Clemente e, nel 1980, subentra alla terza giornata sulla panchina dell'Athletic Club, che lo aveva lanciato da giocatore. Prende il posto del tecnico austriaco Helmut Senekowitsch, che la stagione precedente aveva condotto il club al settimo posto nella Liga.\nLa sua prima esperienza sulla panchina \"rojiblanca\" dura solo fino al termine della stagione, arrivando nono. Anche qui viene sostituito da Javier Clemente, che si era comportato molto bene con il Bilbao Athletic. Torna a sedersi sulla panchina del Bilbao Athletic nella stagione 1982/83, traghettandolo dalla Segunda Divisi\u00f3n B alla Segunda Divisi\u00f3n, dove non giocava dal 1969/70. La stagione seguente viene sostituito da Jos\u00e9 \u00c1ngel Iribar.\nTorna sulla panchina dell'Athletic Club nella stagione 1985/86, subentrando a Javier Clemente alla ventiduesima giornata. I \"rojiblancos\" arriveranno terzi alla fine del campionato. Nella stagione 1986/87 I\u00f1aki S\u00e1ez e Jos\u00e9 \u00c1ngel Iribar si \"scambiano le panchine\". S\u00e1ez si siede su quella del Bilbao Athletic (subentrando alla quindicesima giornata) e Iribar si siede su quella dell'Athletic Club. Questa volta la squadra allenata da S\u00e1ez retrocede in Segunda Divisi\u00f3n B.\nRimane sulla panchina del Bilbao Athletic fino alla ventiseiesima giornata della stagione 1990/91. In questo periodo riporta la squadra in Segunda Divisi\u00f3n (stagione 1988/89).\nViene chiamato nelle ultime dodici giornate di campionato della stagione 1990/91 a sedersi sulla panchina dell'Athletic Club dove resta fino a met\u00e0 della stagione successiva.\nFuori da Bilbao.\nNel 1993 lascia definitivamente Bilbao e si siede sulla panchina del Las Palmas, che in quell'anno milita in Segunda Divisi\u00f3n B. Non gli riesce l'impresa di essere promosso in Segunda Divisi\u00f3n e, nel 1995, lascia la squadra.\nViene chiamato ad allenare l'Albacete nella seconda met\u00e0 della 1995/96, ma la sua squadra finisce ultima in classifica e retrocede dalla Primera Divisi\u00f3n alla Segunda Divisi\u00f3n.\nNazionale spagnola.\nNel 1996 viene posto alla guida della Nazionale spagnola under-21. Rimane fino al 2002 e in questo periodo vince un Europeo Under-21 nel 1998, un Mondiale Under-20 nel 1999, una medaglia d'argento alle Olimpiadi di Sydney 2000 ed un Europeo Under-19 nel 2002.\nDal 2002 al 2004 diviene commissario tecnico della Nazionale maggiore, con la quale si qualifica e in seguito partecipa all'Europeo del 2004, dove, per\u00f2, viene eliminato durante la fase a gironi.\nDal 2004 al 2008 \u00e8 stato di nuovo alla guida della Spagna Under-21."}
{"id": "1208573", "revid": "289247", "url": "https://it.wikipedia.org/wiki?curid=1208573", "title": "Chiesa di Sant'Andrea a Vico D'Elsa", "text": ""}
{"id": "1208576", "revid": "599013", "url": "https://it.wikipedia.org/wiki?curid=1208576", "title": "Ernesto Miccoli", "text": "Carriera.\nHa allenato la formazione femminile del Club Atletico Faenza sin dall'anno 1948-49 quando il Faenza si trovava ad affrontare il suo primo campionato in Promozione. Insieme ad Anna Maria Franchini ed a Lucia Linari \u00e8 riuscito a compiere la scalata ai vertici del basket femminile, cos\u00ec, gi\u00e0 nel 1951-52 la formazione faentina si trova a disputare il Campionato di Serie A.\nErnesto Miccoli sarebbe rimasto a Faenza fino alla stagione 1963-64 per poi fare il salto di categoria ed andare ad allenare il Gira Bologna.\nDopo due anni, quando il Faenza si trovava in difficolt\u00e0 e presentava una squadra giovanissima, a nulla pot\u00e9 servire il suo ritorno, difatti il Faenza dopo 15 anni ritorn\u00f2 in Serie B. Sarebbe rimasto a Faenza ancora e riuscir\u00e0 a riportarla in Serie A fino al momento in cui decise di ritirarsi dall'attivit\u00e0 di allenatore, nel 1972-1973, dopo essere stato 22 stagioni alla guida del Faenza."}
{"id": "1208577", "revid": "28592", "url": "https://it.wikipedia.org/wiki?curid=1208577", "title": "Cappella di San Michele a Semifonte", "text": ""}
{"id": "1208582", "revid": "119220840", "url": "https://it.wikipedia.org/wiki?curid=1208582", "title": "Gruppo termico", "text": "Il gruppo termico \u00e8 l'insieme delle parti meccaniche principali che compongono un motore a combustione interna, ( cilindro, pistone, testata, biella ecc.).\nEssendo composto da parti in movimento (o rotazione) in metallo (quindi soggette a dilatazione termica) prima di esser utilizzato a pieno regime il gruppo termico ha bisogno di un periodo di \"assestamento\" detto rodaggio. Il rodaggio v\u00e0 effettuato sia con il motore nuovo sia con la sostituzione di parti fondamentali come ad esempio le valvole.\nCilindro.\nIl cilindro \u00e8 quella parte del motore esterna all'interno del quale scorre un pistone; il cilindro pu\u00f2 essere di vario tipo o forma a seconda dell'utilizzo o del tipo di motore.\nGeneralmente viene fuso o in alluminio o in ghisa, con forma cilindrica, tranne nel caso del Wankel o di altri tipi di motore rotativo.\nUn cilindro varia dall'altro anche per il tipo di raffreddamento (a liquido o ad aria) o per la presenza di luci di travaso sulla sua superficie interna, come nel caso del motore a due tempi o del motore rotativo.\nRaffreddamento del cilindro.\nIl raffreddamento del cilindro \u00e8 essenziale, perch\u00e9 raffreddando il cilindro si evita che il calore eccessivo, che andrebbe altrimenti immagazzinato, provochi un grippaggio del pistone durante il suo libero scorrere nel cilindro.\nI tipi di raffreddamento pi\u00f9 usati sono quelli a liquido o di tipo ad aria:\nI'impianto di raffreddamento a liquido prevede che vi sia un liquido che passando dentro il cilindro e anche attraverso la testa, vada a un radiatore, il quale lambito dall'aria raffreddi tale liquido, mentre con un sistema di raffreddamento ad aria si avranno delle semplici e pi\u00f9 economiche alette sull'intera superficie del cilindro.\nCon il sistema a liquido si ha sicuramente maggiore potere dissipante rispetto al classico sistema ad aria, ma questo maggiore potenziale sar\u00e0 apprezzabile solo se il mezzo \u00e8 in stato di marcia a velocit\u00e0 media; nel caso contrario infatti risulta meno efficace dato il ridotto flusso d'aria nel radiatore.\nUn altro vantaggio \u00e8 che tale sistema d\u00e0 libert\u00e0 di posizionamento del dissipatore, cosa che non \u00e8 fattibile con un sistema ad aria; questa libert\u00e0 \u00e8 un vantaggio perch\u00e9 evita che ci siano casi di repentino calo di temperatura del cilindro, cosa abbastanza comune nei cilindri con sistemi ad aria, non protetti dall'acqua ed esposti alle pozzanghere.&lt;br&gt;\nNei motori storici, il raffreddamento ad aria era del tipo \"free cooling\", infatti questi motori non adoperavano neanche un elemento attivo per il raffreddamento del motore.\nMateriali dei cilindri.\nI materiali utilizzati per la fabbricazione dei cilindri sono principalmente due, l'alluminio e la ghisa, le principali differenze sono il loro peso, le loro lavorazioni, la loro resistenza e la loro capacit\u00e0 di sopportare il calore, il che fa s\u00ec che ci siano dei rispettivi campi di utilizzazione.\nPrincipali differenze tra le due soluzioni:\nPistone.\nIl pistone \u00e8 la parte del gruppo termico pi\u00f9 sollecitata, la cui funzione \u00e8 quella di sfruttare i gas combusti, trasferendo la loro energia alla biella.\nPer svolgere tale funzione, \u00e8 necessario che i gas non trafilino alle estremit\u00e0 del pistone e che sia garantita contemporaneamente la sua lubrificazione.\nPer evitare il trafilo dei gas il pistone \u00e8 munito di fasce elastiche, dove numero e spessore variano a seconda della vita che si vuol avere dal pistone; per la lubrificazione invece, nel caso sia richiesto dal tipo di motore, si ha il raschiaolio.\nTestata.\nLa testata \u00e8 un componente del gruppo termico che serve, oltre a chiudere un'estremit\u00e0 del cilindro, anche per sorreggere la candela e nel caso sia un motore raffreddato a liquido anche del termostato. Questo componente nei modelli pi\u00f9 semplici e a motore due tempi (motoseghe o simili) pu\u00f2 essere tutt'uno con il cilindro, ma generalmente \u00e8 un componente separato da montare sulla testata realizzato nello stesso materiale del cilindro per evitare le dilatazioni termiche differenziali.&lt;br&gt;\nDalla testa dipende il rapporto di compressione, esistono due tipi diversi di testate: scomponibili o monopezzo. Le testate scomponibili possono offrire maggior rapporto di compressione a parit\u00e0 di costo, ma non cambia molto a livello prestazionale, anzi, in alcuni casi, troppa compressione, dovuta a teste troppo basse, fa \"battere in testa\" il pistone.\nLe teste differiscono anche per ribassate e normali, le teste ribassate offrono un incremento prestazionale, ma con le benzine che esistono al giorno d'oggi \u00e8 necessario regolare gli anticipi per evitare che il motore \"batta in testa\" oppure applicare una guarnizione pi\u00f9 spessa."}
{"id": "1208583", "revid": "14480", "url": "https://it.wikipedia.org/wiki?curid=1208583", "title": "Giovanni Fabrizio Bignami", "text": ""}
{"id": "1208586", "revid": "92723", "url": "https://it.wikipedia.org/wiki?curid=1208586", "title": "Joel Surnow", "text": "\u00c8 conosciuto come creatore delle serie tv \"Nikita\" e \"24\". Surnow \u00e8 inoltre produttore di \"The 1/2 hour new hour\" in \"Fox News Channel\".\nBiografia.\nJoel Surnow \u00e8 nato da genitori ebrei in Michigan dove ha vissuto fino all'et\u00e0 di 10 anni. Il padre era un venditore ambulante di \"moquette\" ad Odessa in Ucraina e la madre una venditrice al dettaglio di abbigliamento in Lituania. Nel 1965, Surnow, si trasfer\u00ec con la famiglia a Los Angeles.\nSurnow si \u00e8 laureato alla \"Beverly Hills High\" nel 1972, ha poi frequentato per un anno e mezzo la \"UC Berkeley\" prima di iscriversi alla \"UCLA School of Theater Film and Television\" nel 1975. Subito dopo la sua laurea ha iniziato a scrivere per i film ma in seguito si \u00e8 poi diretto sulle serie tv. Il suo primo grande successo come scrittore fu nel 1984 per la serie tv \"Miami Vice\". Alla fine dell'anno \"Universal Studios\" che acquist\u00f2 la serie tv, affid\u00f2 a Surnow la scrittura della propria serie tv \"Un giustiziere a New York\".\nJoel Surnow ha cinque figlie; due nate dal precedente matrimonio e tre nate dall'attuale moglie.\nCarriera.\nJoel Surnow inizia la sua carriera scrivendo per la famosa serie tv degli anni ottanta \"Miami Vice\" ed in seguito per la serie tv \"Un giustiziere a New York\", della quale fu anche il produttore esecutivo. Scrisse in seguito per numerose altre serie tv come \"Un filo nel passato\" e \"Wiseguy\", ma \u00e8 noto ancor pi\u00f9 per la creazione della serie tv Nikita 1997-2001 assieme al consulente esecutivo Robert Cochran.\nRecentemente ha avuto un grande successo nella creazione e produzione esecutiva, in collaborazione ancora con Robert Cochran, della serie tv \"24\" per la quale entrambi gli scrittori, Surnow e Cochran, sia nel 2002 che nel 2006, hanno vinto l\"'Emmy Awards\" ed \u00e8 inoltre il produttore esecutivo del film tv del 2007 \"The Madness of Jane\" affiancato sempre da Robert Cochran.\nCuriosit\u00e0.\nJoel Surnow \u00e8 un sostenitore del Partito Repubblicano ed ha elargito delle donazioni per la campagna di Rick Santorum. Surnow ha espresso chiaramente la sua ammirazione particolare per l'ex-presidente \"Ronald Reagan\". Surnow descrive comunque se stesso come una persona \"isolata\", che non ha fiducia nella nazionalit\u00e0."}
{"id": "1208595", "revid": "119617084", "url": "https://it.wikipedia.org/wiki?curid=1208595", "title": "Gina Lynn", "text": "Biografia.\nGina Lynn nacque a Mayag\u00fcez, Porto Rico, da padre portoricano di origini spagnole e da madre italiana. All'et\u00e0 di 7 anni, a causa del divorzio dei genitori, si trasfer\u00ec con la madre a Jackson Township, nel New Jersey.\nQuando aveva 10 anni sua madre si spos\u00f2 con un uomo che da Gina Lynn fu soprannominato il suo \"salvatore\" per il fatto che le fece da padre e le diede una famiglia. Inoltre Gina Lynn ha un fratellastro pi\u00f9 giovane.\nCominci\u00f2 a frequentare un collegio privato cattolico, dove per\u00f2 la ragazza si sentiva fuori luogo. Quando and\u00f2 al liceo cominci\u00f2 a lavorare a tempo parziale in un centro commerciale, e l\u00ec conobbe alcune persone con le quali strinse amicizia.\nConobbe poi una ragazza che lavorava in un locale di striptease; Gina Lynn, desiderosa di guadagnare di pi\u00f9, cominci\u00f2 a lavorare come spogliarellista durante i weekend quando frequentava ancora l'ultimo anno di liceo.\nDue anni dopo venne a conoscenza di un locale di striptease in Pennsylvania, chiamato \"Al's Diamond Cabaret\", dove molti attori pornografici facevano audizioni. Gina decise di partecipare perch\u00e9 la cosa le sembrava molto interessante.\nContinu\u00f2 comunque per anni a lavorare come spogliarellista, un lavoro che la port\u00f2 a conoscere molta gente relazionata con l'industria del cinema pornografico.\nCarriera.\nGrazie ai contatti che aveva sul lavoro, Gina si introdusse lentamente nell'industria X, prima posando per la rivista \"Ch\u00e8ri\" nel 1997 e dopo girando scene porno a Los Angeles.\nConobbe poi Travis Knight, con il quale si spos\u00f2, e insieme decisero di dedicarsi professionalmente al cinema pornografico. Il nome di Gina si fece ogni volta pi\u00f9 grande nell'industria e lo studio Pleasure Productions le offr\u00ec un contratto esclusivo che Gina accett\u00f2, lavorando per la casa di produzione alcuni anni.\nLa fama di Gina aument\u00f2 specialmente quando inizi\u00f2 a comparire in alcune serie televisive statunitensi, come \"I Soprano\". Rinnov\u00f2 la fama quando il rapper Eminem la vide in TV e decise che Gina sarebbe stata la protagonista insieme a lui del video musicale della sua canzone \"Superman\" dall'album The Eminem Show. Il video ebbe un notevole successo e raggiunse i posti pi\u00f9 alti della classifica dei maggior successi negli Stati Uniti. Inoltre il video musicale non censurato di \"Superman\" \u00e8 incluso nel DVD del film del 2002 8 mile, che vide come protagonista Eminem.\nGina Lynn ha fondato insieme al marito la casa produttrice film pornografici Gina Lynn Productions."}
{"id": "1208602", "revid": "1318658", "url": "https://it.wikipedia.org/wiki?curid=1208602", "title": "Kirkjub\u00f8ur", "text": "Kirkjub\u00f8ur \u00e8 un piccolo villaggio nelle Isole F\u00e6r \u00d8er nel comune di T\u00f3rshavn, ed il pi\u00f9 meridionale dell'isola di Streymoy. \u00c8 posto sulla costa occidentale dell'isola e gode di una vista sulle isole di Hestur e Koltur. Rappresenta il pi\u00f9 importante sito storico delle isole, in quanto sino al XVI secolo ospit\u00f2 la sede episcopale delle F\u00e6r \u00d8er.\nStoria.\nIl villaggio ospit\u00f2, dal XII secolo al 1538 circa, la sede episcopale delle F\u00e6r \u00d8er ed ha rappresentato il maggiore centro spirituale dell'arcipelago. Si pensa che in quel periodo potesse essere composto da circa cinquanta abitazioni, la maggior parte delle quali per\u00f2 venne abbattuta da una tempesta alla fine del '500.\n\u00c8 il sito storicamente pi\u00f9 rilevante del paese, con le rovine della Cattedrale di Magnus intorno al 1300, la Chiesa di Sant'Olav (Olavskirkjan), del XII secolo e l'antica fattoria Kirkjub\u00f8argar\u00f0ur dell'XI secolo. Nel 1832, fu trovata una pietra runica vicino alla Cattedrale di Magnus a Kirkjub\u00f8ur. La pietra risale all'et\u00e0 vichinga.\nPunti di interesse.\nNe villaggio vi sono molti punti di interesse che richiamano la sua storia:\nLe rovine della Cattedrale.\nImmagini delle rovine della Cattedrale di S. Magnus in una serie di francobolli faroesi del 1988:"}
{"id": "1208607", "revid": "125269825", "url": "https://it.wikipedia.org/wiki?curid=1208607", "title": "Ishmael Beah", "text": "A soli 12 anni, Ishmael Beah viene costretto a partecipare alla guerra civile di Sierra Leone, finch\u00e9 non viene soccorso dall\u2019UNICEF.Ha raggiunto gli Stati Uniti nel 1998. \nDopo aver terminato gli studi superiori alla \"United Nations International School\" di New York si \u00e8 laureato nel 2004 in Scienze Politiche all'Oberling College.\nMembro dello \"Human Rights Watch Children's Rights Division Advisory Committee\", ha parlato numerose volte alle Nazioni Unite, al \"Council on Foreign Relations \" e al \"Center for Emerging Threats and Opportunities\". Vive a New York.\n\u00c8 l'autore di Memorie di un soldato bambino, libro autobiografico dove racconta la sua terribile esperienza di bambino soldato nella Sierra Leone.\nNel libro racconta la sua terribile vita aggravata dalla perdita della famiglia. Nel libro non tralascia parti violente e sanguinose delle battaglie combattute quando era un soldato dell'esercito regolare della Sierra Leone. \u00c8 ambasciatore dell'UNICEF"}
{"id": "1208608", "revid": "205250", "url": "https://it.wikipedia.org/wiki?curid=1208608", "title": "Julio Llamazares", "text": "\u00c8 conosciuto per aver scritto alcuni romanzi ed opere di poesia, che gli hanno permesso di vincere dei premi nazionali, tra cui il \"Premio Nacional de Poes\u00eda Universitaria\" e il \"Premio de Poes\u00eda Jorge Guill\u00e9n\".\nBiografia.\n\u00c8 nato a Vegami\u00e1n, un paese oggi sommerso dalle acque di un lago artificiale nei pressi di Le\u00f3n. Inizi\u00f2 molto giovane a dedicarsi alla poesia, fece parte di un gruppo poetico e fond\u00f2 i \"Cuadernos Leoneses de Poes\u00eda\". Le sue poesie erano pubblicate spesso da riviste letterarie. Intanto, Llamazares si laure\u00f2 in diritto, ma si dedic\u00f2 alla professione di avvocato per poco tempo. Successivamente si trasfer\u00ec a Madrid, dove lavor\u00f2 come giornalista. \nNel 1976 gli fu assegnato il premio nazionale di poesia universitaria con \"La lentitud de los bueyes\", tre anni dopo ottenne il premio Antonio Gonz\u00e1lez de Lama. Nel 1982 vinse il premio Guill\u00e9n con \"Memoria della neve\". Il romanzo \"La pioggia gialla\" ha vinto il premio Nonino.\nDa quel momento si \u00e8 occupato di narrativa: fino ad ora ha pubblicato sette romanzi, di cui tre dedicati interamente al viaggio. L'autore castigliano ha pubblicato anche due saggi e due raccolte di articoli giornalistici. Le opere di Julio Llamazares sono caratterizzate dal suo intimismo, dall'uso di un linguaggio preciso e dalla cura nelle descrizioni."}
{"id": "1208610", "revid": "62221", "url": "https://it.wikipedia.org/wiki?curid=1208610", "title": "Mustela nivalis boccamela", "text": ""}
{"id": "1208619", "revid": "120810669", "url": "https://it.wikipedia.org/wiki?curid=1208619", "title": "Fantasia (Iva Zanicchi)", "text": "Fantasia, pubblicato nel 1972, \u00e8 un album della cantante italiana Iva Zanicchi\nL'album \u00e8 presente sulle piattaforme digitali e sui servizi di streaming.\nTracce.\n1. \"Nonostante lei\" - 3:21 - \n2. \"Fantasia n. 1:Burt Bacharach\" - 7:20\n3. \"Il mio bambino\" - 4:35 - \n4. \"Fantasia n. 2:The Beatles\" - 5:30\n5. \"Sciogli i cavalli al vento\" - 4:20 - \n6. \"Fantasia n. 3:Bruno Canfora\" - 5:45\n7. \"Coraggio e paura\" - 4:00 - \n8. Fantasia n. 4:Giovanni D'Anzi - 6:07"}
{"id": "1208622", "revid": "287204", "url": "https://it.wikipedia.org/wiki?curid=1208622", "title": "Face (disambigua)", "text": ""}
{"id": "1208624", "revid": "287204", "url": "https://it.wikipedia.org/wiki?curid=1208624", "title": "Cattedrale di San Magnus", "text": "La cattedrale di S. Magnus \u00e8 un'antica cattedrale diroccata nel villaggio di Kirkjub\u00f8ur, nelle Isole F\u00e6r \u00d8er. Risale al XIV secolo e sino al 1538 ospit\u00f2 i vescovi cattolici dell'arcipelago. Dedicata a san Magno Erlendsson, essa era il maggiore centro spirituale delle isole prima della riforma protestante. Oggi costituisce il pi\u00f9 importante sito storico delle isole e la maggiore attrazione dell'antico villaggio di Kirkjub\u00f8ur.\nLe rovine.\nImmagini delle rovine della cattedrale di San Magnus in una serie di francobolli faroesi del 1988:"}
{"id": "1208625", "revid": "775372", "url": "https://it.wikipedia.org/wiki?curid=1208625", "title": "La pioggia gialla", "text": "La pioggia gialla (in spagnolo \"La lluvia amarilla\") \u00e8 un romanzo scritto da Julio Llamazares nel 1988. In Italia \u00e8 stato pubblicato nel 1993 dalla casa editrice Einaudi.\nIn questo romanzo, Llamazares torna ad usare un lessico vivo, preciso e genuino, per creare un clima poetico e un universo molto personali. Il racconto si dipana attraverso rievocazioni in cui la memoria di una persona diventa il prolungamento della vita di cose e individui, che fanno di questo romanzo, a tratti, un racconto dell'orrore.\nTrama.\nSi tratta del monologo di Andr\u00e9s de Casas Sosas, ultimo abitante di Ainielle, un paese oggi disabitato sui Pirenei, in Aragona. Attraverso i suoi ricordi, Andr\u00e9s rivive la storia della sua terra, delle persone che l'abitavano e che poi sono morte o se ne sono andate, dimenticandolo. Il passare del tempo e la memoria sono rappresentati dall'autunnale pioggia che si colora del giallo delle foglie degli alberi, dalla neve e dallo scorrere del fiume."}
{"id": "1208629", "revid": "105826", "url": "https://it.wikipedia.org/wiki?curid=1208629", "title": "Diocesi suburbicaria di Velletri-Segni", "text": ""}
{"id": "1208640", "revid": "62748", "url": "https://it.wikipedia.org/wiki?curid=1208640", "title": "Kingston upon Hull", "text": "Kingston upon Hull, meglio conosciuta come Hull, \u00e8 una citt\u00e0 della contea East Riding of Yorkshire, nella regione Yorkshire e Humber dell'Inghilterra, nel Regno Unito. \u00c8 un'autorit\u00e0 unitaria con \"status\" di \"city\".\nGeografia fisica.\nKingston upon Hull sorge sulla sponda sinistra dell'estuario dell'Humber, ad una quarantina di chilometri dalle coste del Mare del Nord, nell'Inghilterra nord-orientale. Il centro storico \u00e8 attraversato dal fiume Hull, che, oltre a confluire in sinistra orografica nell'Humber, dona anche il nome alla citt\u00e0. Kingston upon Hull \u00e8 situata a ad est di Leeds, a a sud-est di York e ad ad est di Sheffield.\nStoria.\nTradizioni storiche la dicono fondata intorno all'XI-XII secolo, le prime attestazioni ufficiali risalgono per\u00f2 al 1293, in un regesto del re Edoardo I, in cui la cittadina viene indicata come Wyke Upon Hull.\nCrebbe d'importanza sotto Edoardo III, con grande sviluppo specialmente nel XIX secolo, arrivando a diventare citt\u00e0 nel 1897.\nCultura.\nMusica.\nIn citt\u00e0 hanno avuto origine i gruppi musicali Everything but the Girl e The Housemartins, il cui titolo dell'album di debutto, London 0 Hull 4, uscito nel 1986, cita appunto la loro citt\u00e0 natale, ironizzando sui pessimi risultati delle squadre calcistiche londinesi, mortificate sportivamente dalle piccole compagini provinciali. Ad Hull \u00e8 nato anche Mick Ronson, celebre chitarrista, arrangiatore e compositore, divenuto famoso con gli Spiders from Mars, \"band\" che accompagn\u00f2 David Bowie fino al 1973.\nUniversit\u00e0.\nA Hull ha sede l'Universit\u00e0 di Hull, creata nel 1927 come University College Hull.\nEconomia.\n\u00c8 famosa come porto di pescatori. Da essa infatti partono varie flottiglie per la pesca verso il prospiciente Mare del Nord. Relativamente a questa attivit\u00e0 la citt\u00e0 possiede vari stabilimenti per la conservazione e lo stoccaggio del pesce, ma anche alcune industrie chimiche, meccaniche e cantieristiche (per la costruzione e il ripristino delle imbarcazioni).\nA Hull \u00e8 nata la fabbrica di smalti e vernici Humbrol.\nSport.\nCalcio.\nLa squadra di calcio cittadina \u00e8 l'Hull City A.F.C., che nella stagione 2008/2009 ha disputato la sua prima stagione in Premier League della sua storia. Disputa dal 2002 le sue partite interne presso l'MKM Stadium.\nInfrastrutture e trasporti.\n\u00c8 stato aperto il 16 settembre 2007 il Hull Paragon Interchange, la stazione per l'interconnessione della rete ferroviaria e della rete del trasporto pubblico su gomma."}
{"id": "1208647", "revid": "124566899", "url": "https://it.wikipedia.org/wiki?curid=1208647", "title": "Unchained Melody (Iva Zanicchi)", "text": "Unchained Melody pubblicato nel novembre del 1968 \u00e8 il terzo album della cantante italiana Iva Zanicchi.\nIl disco.\nQuesto album vuole rappresentare il ritorno alle origini di Iva Zanicchi. Dopo la prima vittoria al Festival di Sanremo nel 1967 e il ritorno, proprio quell\u2019anno, alla manifestazione canora con il brano Per vivere, scritto appositamente per lei da Umberto Bindi, ma che non trover\u00e0 posto all\u2019interno di questo nuovo long-playing, il disco, negli intenti di Iva Zanicchi e dell\u2019etichetta discografica Ri-Fi, vuole essere una sorta di concept-album.\nIl titolo, Unchained Melody, melodia libera (cio\u00e8 senza catene), vuole essere, infatti, non soltanto un riferimento al titolo di uno dei brani di questo LP (cover in italiano di Unchained Melody di Alex North, la cui versione pi\u00f9 famosa per\u00f2 \u00e8 senz'altro quella incisa nel 1965 dai Righteous Brothers) quanto riguardare una situazione psicologica e artistica di Iva Zanicchi, che sta alla base di questa sua nuova fatica discografica. Senza catene, perch\u00e9 nella scelta dei brani l\u2019artista non \u00e8 stata condizionata da gare, da festival o da altre esigenze spesso definite commerciali, ma soprattutto perch\u00e9 qui Iva \u00e8 libera di abbandonarsi al proprio gusto e al proprio temperamento (quello di Credi o di Come ti vorrei, per esempio)\nChe la Ri-Fi puntasse molto su questo disco lo dimostra il fatto che venne ristampato a breve tempo dalla prima uscita, con identici numeri di catalogo e di matrici e stessa immagine di copertina ma con il titolo pi\u00f9 internazionale di \"Recorded by\".\n\u00c8 stato ristampato su CD nel 2000 da Azzurra Music.\nL'album \u00e8 presente sulle piattaforme digitali e sui servizi di streaming.\nI brani.\n\u00c8 il terzo album 'raccolta' di brani, la maggior parte dei quali gi\u00e0 editi su 45 giri. Ben sette delle dodici canzoni contenute al suo interno sono cover in italiano di brani importanti del repertorio classico della musica leggera soprattutto americana: insieme con Unchained Melody, compaiono l\u2019inedito Dimentica (cover di \"Forgive This Fool\" cantata da Ben E. King), Dolcemente (cover di \"Love me Tender\" di Elvis Presley), Estasi d\u2019amore (cover di \"My Foolish heart\" composta da Victor Young), Vivr\u00f2 (cover della celebre \"My prayer\" dei Platters), Diverso dagli altri (cover di \"Storybook Children\" cantata da Billy Vera) e La felicit\u00e0 (cover di \"La felicidad\" cantata da Palito Ortega).\nCompletano l\u2019album altri due inediti: \"Chi come me\" , scritta da Plinio Maggi e \"Iva\", un brano a lei dedicato, con l\u2019arrangiamento di Augusto Martelli.\nIl risultato finale piacque ai discografici della Ri-Fi:"}
{"id": "1208649", "revid": "287204", "url": "https://it.wikipedia.org/wiki?curid=1208649", "title": "Comitato dei cittadini per i diritti umani", "text": "Il Comitato dei cittadini per i diritti umani (CCDU) Onlus \u00e8 un'organizzazione non profit fondata dalla chiesa di Scientology e da Thomas Szasz, professore di psichiatria all'universit\u00e0 di stato di New York. Questa organizzazione si prefigge di vigilare su quelli che definisce gli abusi della psichiatria.\nNasce in Italia nel 1974 e ottiene lo status giuridico di Onlus nel 2004.\nIl CCDU \u00e8 l'omologo italiano del CCHR (Citizen Commission on Human Rights), organismo statunitense fondato nel 1969, anch'esso, dalla Chiesa di Scientology e da Szasz e al quale, il CCDU, dichiara di essere solo ideologicamente legato.\nIl rapporto tra Szasz con Scientology \u00e8 stato per certi aspetti contestato in virt\u00f9 di una sorta di legittimazione che lo psichiatra ha fornito al movimento scientologico, tuttavia Szasz dal suo sito precisa che non esiste alcun rapporto privilegiato tra lui, la sua azione e Scientology, ma che pi\u00f9 semplicemente la sua battaglia \u00e8 aperta a chiunque ne voglia condividere gli scopi, siano essi \"ebrei, cristiani, musulmani o di qualunque altra religione\".\nSebbene sia stato fondato da Scientology, il CCDU afferma sul proprio sito di essere \"un'organizzazione indipendente\". Esso afferma di essere costituito da membri della Chiesa di Scientology e da molte altre persone appartenenti a diverse confessioni, fedi e culture, compresi non credenti e atei\".\nIn molti tuttavia sottolineano i legami con Scientology e additano il CCDU come gruppo di facciata di Scientology volto a far proselitismo. Nel 2011 la Corte di Cassazione in una sentenza rileva come il CCDU sia inserito organicamente in Scientology..\nAttivit\u00e0.\nIl CCDU si propone di combattere quelli che definisce \"crimini della psichiatria\" commessi in violazione dei diritti umani. Definisce la psichiatria come \u201cindustria di morte\u201d e si propone di sensibilizzare l'opinione pubblica con opuscoli, filmati, conferenze ed incontri.\nRitiene che la psichiatria abbia \"letteralmente permeato ogni settore della vita con i suoi criteri inventati\".\nIl CCDU dichiara sul proprio sito di essere dotato di un comitato scientifico (\"Commissioner\"), non enunciandone per\u00f2 la composizione numerica e/o qualitativa.\nIl CCDU \u00e8 stato il primo promotore della campagna \"Perch\u00e9 non accada\". La presenza del CCDU in tale campagna (alla quale hanno aderito anche altre associazioni), patrocinata da diversi enti pubblici e privati, ha sollevato molte polemiche per la possibilit\u00e0 che Scientology \"possa utilizzare strumentalmente, anche se nega di volerlo fare, la campagna\".\nPresidente del CCDU \u00e8 il dott. Roberto Cestari, scientologo. Appoggia il CCDU anche Giorgio Antonucci, psicanalista.\nPsichiatria: un viaggio senza ritorno.\nFra le sue attivit\u00e0 antipsichiatriche, il CCDU organizza, in forma itinerante, in diverse citt\u00e0 d'Italia, una mostra multimediale intitolata \"Psichiatria: un viaggio senza ritorno\". La mostra si concreta in un percorso (la cui durata \u00e8 circa di un'ora e mezza) che attraverso una serie di video, di produzione statunitense, adduce le responsabilit\u00e0 della \"setta\" psichiatrica nella storia. Secondo il Ccdu le scelte di genocidio operate dal nazismo sono da attribuire al lavoro degli psichiatri dell'epoca; cos\u00ec anche gli psichiatri vengono indicati come responsabili della morte di personaggi quali Ernest Hemingway, Billie Holiday, Kurt Cobain.\nLa mostra \u00e8 stata criticata sotto diversi aspetti:\nIn base all'opuscolo distribuito durante la mostra, secondo il CCDU, il nazismo, la guerra nella ex Jugoslavia, il terrorismo islamico sarebbero da imputare a psicologi e psichiatri\nNel settembre del 2010, in occasione della messa in opera della mostra a Firenze, l'iniziativa \u00e8 stata contesta dal coordinamento delle associazioni fiorentine per la salute mentale.\nLa posizione antipsichiatrica e i legami con Scientology.\nIl legame con Scientology appare prima di tutto ideologico, tanto che lo stesso sito ufficiale del CCDU enuncia la posizione di Scientology rispetto alla psichiatria e non la propria.\nIl CCDU e Scientology hanno una posizione radicalmente ostile verso la psichiatria. Le radici di tale posizione si rinvengono nelle stesse parole di L. Ron Hubbard (fondatore di Dianetics e Scientology), che in un suo famoso discorso del 1969 definiva gli psichiatri come \u201cpazzi\u201d che avrebbero deciso di annientare Scientology poich\u00e9 questa, a suo dire, aveva impedito, sul finire degli anni cinquanta, l'approvazione di una legge, da parte del Congresso degli Stati Uniti d'America.\nLa legge cui si riferisce Hubbard \u00e8 l\"'Alaska Mental Health Enabling Act\", legge destinata a migliorare il sistema di tutela per la salute mentale nello Stato dell'Alaska che non fu affatto fermata ma che fu approvata dal Congresso degli Stati Uniti d'America.\nNello stesso scritto Hubbard affermava:\nSi tratta in definitiva di concepire gli psichiatri come facenti parte di un complotto mondiale il cui intento \u00e8 quello di conquistare il mondo stesso; lo psicofarmaco \u00e8 il mezzo, secondo gli Scientologist, che gli psichiatri utilizzano per perseguire tale obiettivo.\nIn realt\u00e0 l'astio di Hubbard verso la psichiatria ha origine nel fatto che, gi\u00e0 poco dopo il suo esordio, Dianetics fu fortemente criticata dalla comunit\u00e0 scientifica e gli stessi medici che vi avevano in un primo tempo aderito se ne distaccarono.\nAstio che \u00e8 molto presente e parossistico negli scritti di Hubbard: \nEsiste poi un legame organizzativo tra il CCDU e la Chiesa di Scientology: il CCDU figura infatti nell'Organigramma ufficiale della Chiesa di Scientology, Divisione Esecutiva, Dipartimento 20, Ufficio degli Affari Speciali (OSA) il cui scopo dichiarato e \"prodotto finale\" \u00e8: \"Accettazione di Scientology\".\nIl legame strutturale emerge, tra l'altro, nelle pagine del sito ufficiale di Scientology, dove tra le chiese e le organizzazioni affiliate viene annoverato anche il CCDU.\nL'IAS ed il CCDU.\nA rimarcare il legami organico tra CCDU e Scientology \u00e8 la circostanza che il CCDU \u00e8 finanziato dall'International Association of Scientologists (IAS) il cui scopo \u00e8 favorire e diffondere la religione di Scientology e gli insegnamenti di Ron Hubbard. Non \u00e8 per\u00f2 dato conoscere l'entit\u00e0 di tali finanziamenti, poich\u00e9 il CCDU non pubblica i bilanci relativi alla propria attivit\u00e0.\nTale rapporto (espresso dalla pubblicazioni dell'IAS come rapporto di \"patrocinio\") fa emergere un legame strumentale tra IAS e CCDU, laddove l'IAS ritiene che il CCDU sia strumento per il perseguimento dei fini sociali. Si legge nelle pubblicazioni dell'IAS: \"L'iniziativa patrocinata dalla IAS che ha ottenuto l'effetto pi\u00f9 eclatante \u00e8 stata la pubblicazione e la distribuzione degli opuscoli del Comitato dei Cittadini per i Diritti dell'Uomo [...] in tutto il mondo, nazione dopo nazione, le attivit\u00e0 patrocinate dalla IAS stanno creando espansione e pace per Scientology\"\nCome si raggiunge l'espansione e la pace per Scientology viene spiegato in altre pubblicazioni dove vengono riprese le parole di Hubbard: \"con la Rimozione dei Dati Falsi, si potrebbe anche redimere uno psicologo o uno psichiatra, anche se questo sarebbe reso difficile dal fatto che ottengono tutto il proprio potere e il proprio denaro dallo stato, il quale potrebbe avere degli scopi del tutto diversi per loro. Il mondo gira, le cose cambiano. E forse verr\u00e0 il giorno in cui i cani rabbiosi del mondo non saranno affidati ad altri cani rabbiosi. Ma ci\u00f2 avverr\u00e0 nella misura in cui porterete avanti con successo Dianetics e Scientology\".\nCritiche.\nLe critiche pi\u00f9 diffuse al CCDU nascono dalle evidenze negate. Il CCDU afferma di essere indipendente da Scientology, ma compare all'interno dell'organigramma della chiesa, tanto da fare additare il CCDU come \"gruppo di facciata\" della Chiesa di Scientology il cui scopo \u00e8 quello di far proselitismo. Tutti i recapiti telefonici del CCDU coincidono con quelli della Chiesa di Scientology, e gli uffici del CCDU sono all'interno dei locali della Chiesa in pressoch\u00e9 tutte le citt\u00e0 ove Scientology \u00e8 presente. Le attivit\u00e0 italiane del CCDU sono coordinate dal punto di vista esecutivo da un membro dell'Organizzazione del Mare, il corpo d'\u00e9lite di Scientology, nella fattispecie l'addetto alle campagne di riforma sociale. A dirigere gli uffici locali dei comitati del CCDU \u00e8 sempre un elemento parte dello staff di Scientology. A questo va aggiunta la circostanza che l'IAS (associazione di Scientologist) finanzia le attivit\u00e0 del CCDU.\nUlteriori critiche vengono mosse in ragione della estremizzazione della posizione contro la psichiatria e gli psicofarmaci, poich\u00e9 il CCDU non si pone solo in una posizione di farmacovigilanza o di mera sensibilizzazione verso gli abusi, ma nega l'utilit\u00e0 delle molecole psicoattive \"tout court\".\nQueste critiche hanno avuto anche conseguenze sull'attivit\u00e0 e credibilit\u00e0 del CCDU: le associazioni di ex internati francesi (Folli Ribelli) e italiani (Nopazzia) hanno preso le distanze definendo le posizioni scientologiche e del CCDU come operazioni volte a sostituire un male (lo psicofarmaco) con un altro male (le procedure descritte in Dianetics) senza, tra l'altro, averne mai provato la validit\u00e0.\nL'appartenenza di Roberto Cestari al CCDU e la promozione della campagna \"Perch\u00e9 non accada\" sono inoltre alla base delle sue dimissioni dal comitato scientifico della Campagna di farmacovigilanza pediatrica \"Gi\u00f9 le mani dai bambini\", prima che fosse esaminata la richiesta della sua espulsione.Al CCDU il comitato etico di \"Gi\u00f9 le Mani dai Bambini\" ha espressamente negato ogni tipo di collaborazione. Le motivazioni del diniego sono da ricercare nella richiesta del comitato etico di Gi\u00f9 le mani dai bambini rivolta al CCDU ed alla Chiesa di Scientology di sottoscrivere un accordo nel quale la Chiesa di Scientology si impegnava a non utilizzare l'adesione del CCDU al progetto di \"Gi\u00f9 le Mani dai Bambini\" per svolgere propaganda religiosa diretta od indiretta. Scientology si \u00e8 rifiutata di sottoscrivere tale accordo.\nInfine le critiche si concentrano sulla attendibilit\u00e0 delle fonti (non sempre citate) e delle informazioni fornite dal CCDU. Quello che sembra un grave refuso e pur tuttavia ripetuto in pi\u00f9 documenti, \u00e8 il dato relativo all'ADHD.\nIl sito del CCDU riporta, in riferimento alla situazione italiana relativa all'ADHD, un dato falso, afferma infatti che \"\"In Italia la percentuale di minori italiani che soffrirebbero di iperattivit\u00e0 e deficit di attenzione secondo le associazioni scientifiche di impostazione pi\u00f9 organicista, sarebbe dal 4% al 20%. - fonte: Societ\u00e0 Italiana di Neuropsichiatria Infantile, Kataweb -.\"\nTuttavia la stessa fonte citata riporta un dato molto diverso: \"Nel nostro paese la prevalenza del disturbo \u00e8 stimata tra il 2-4% della popolazione in et\u00e0 scolare; quella delle forme particolarmente gravi (Disturbo Ipercinetico della classificazione ICD-X dell'OMS) \u00e8 stimata nell'1% della popolazione in et\u00e0 scolare.\"\" Tale dato verr\u00e0 successivamente corretto."}
{"id": "1208650", "revid": "599013", "url": "https://it.wikipedia.org/wiki?curid=1208650", "title": "Alejandro Delorte", "text": "Carriera.\nDopo esser cresciuto calcisticamente nella squadra della sua citt\u00e0, il modesto Pac\u00edfico de Cabildo, passa all'Olimpo nella stagione 2000-2001 dove trascorre sei anni tutti nella massima divisione argentina.\nA met\u00e0 della stagione 2005-2006 si trasferisce al Gimnasia La Plata, per poi passare l'anno successivo alla sua prima esperienza all'estero nella squadra pi\u00f9 rappresentativa d'Uruguay, il Pe\u00f1arol.\nRimane in Uruguay solo pochi mesi, finch\u00e9 il Brescia lo acquista nel mercato del gennaio 2007 senza mai utilizzarlo per tutto il resto della stagione.\nNon viene riconfermato e si accasa nella stagione 2007-2008 all'Argentinos Juniors."}
{"id": "1208652", "revid": "486946", "url": "https://it.wikipedia.org/wiki?curid=1208652", "title": "Regni Romano-Barbarici", "text": ""}
{"id": "1208660", "revid": "339392", "url": "https://it.wikipedia.org/wiki?curid=1208660", "title": "Backdrop", "text": ""}
{"id": "1208661", "revid": "642594", "url": "https://it.wikipedia.org/wiki?curid=1208661", "title": "Bodyslam", "text": ""}
{"id": "1208663", "revid": "642594", "url": "https://it.wikipedia.org/wiki?curid=1208663", "title": "Fireman's carry takeover", "text": ""}
{"id": "1208665", "revid": "1543377", "url": "https://it.wikipedia.org/wiki?curid=1208665", "title": "Pianeta interstellare", "text": "Un pianeta interstellare \u00e8 un corpo celeste avente una massa equivalente a quella di un pianeta, ma non legato gravitazionalmente a nessuna stella: questi corpi celesti si muovono dunque nello spazio interstellare come oggetti indipendenti da qualsiasi sistema planetario, il che giustifica l'appellativo di pianeta orfano attribuito a volte, in maniera alternativa, a questo tipo di oggetti.\nAlcuni astronomi nel riferirsi a questi oggetti li chiamano \"pianeti\", considerandoli tali a tutti gli effetti: una delle teorie sulla formazione di questi oggetti, infatti, sarebbe proprio quella dell'origine planetaria. Si tratterebbe, dunque, di pianeti che un tempo orbitavano attorno a stelle, ma che poi (per motivi da definirsi) sarebbero stati espulsi dal proprio sistema. Quale conseguenza di questa considerazione, sono state sollevate critiche nei confronti dell'attuale definizione di pianeta, basata sull'origine dei corpi celesti: certi astronomi ritengono infatti che sarebbe preferibile redigere una definizione basata sullo stato osservabile dei corpi, e non sulla loro origine. Contraria a questa tesi, vi \u00e8 invece l'ipotesi delle sub-nane brune: i pianeti interstellari potrebbero, se di massa sufficiente, trasformarsi in piccole stelle vaganti nello spazio, avviando le reazioni di fusione del deuterio. Dunque, in questo caso, i pianeti interstellari non sarebbero pianeti.\nIpotesi sull'atmosfera.\nNel 1998, David J. Stevenson ha pubblicato una serie di studi dal titolo \"C'\u00e8 la possibilit\u00e0 di pianeti interstellari in grado di sostenere la vita?\" In questi studi, Stevenson teorizza che alcuni oggetti vaganti nello spazio interstellare, a cui ci si riferisce col nome di \"pianeti\", possono sostenere una densa atmosfera, in modo tale da non congelare e proteggere la propria superficie dalle radiazioni cosmiche.\nSi pensa che durante la formazione di un sistema planetario, numerosi piccoli protopianeti possano essere espulsi dal sistema in formazione. Con la riduzione delle radiazioni ultraviolette, proporzionale all'allontanamento del corpo dalla sua stella, un'atmosfera a predominanza di idrogeno ed elio potrebbe essere trattenuta agevolmente dalla forza di gravit\u00e0 di un corpo delle dimensioni della Terra.\n\u00c8 stato calcolato che per un oggetto di dimensioni simili a quelle terrestri, con un'atmosfera ricca di idrogeno alla pressione di un kilobar, sottoposta a processi convettivi in condizioni adiabatiche, l'energia geotermica derivante dal decadimento residuo dei radioisotopi del suo nucleo sarebbe sufficiente a mantenere una temperatura superficiale al di sopra del punto di fusione dell'acqua. Di conseguenza, si ritiene che possano esistere pianeti interstellari con oceani di acqua allo stato liquido. Si pensa che oggetti di questo tipo possano rimanere geologicamente attivi per molto tempo, creando quindi una magnetosfera protettiva attorno al pianeta e fenomeni vulcanici sul fondo degli oceani, in grado di fornire l'energia necessaria allo sviluppo della vita. Stevenson ha ammesso che corpi di questo tipo sarebbero difficili da individuare, a causa dell'irraggiamento termico, nello spettro delle microonde, emesso dagli strati pi\u00f9 bassi dell'atmosfera.\nProtopianeti o planetari?\nRecentemente, \u00e8 stato scoperto che alcuni pianeti extrasolari, come il planemo 2M1207b, orbitante attorno alla nana bruna 2M1207, possiedono un disco di detriti. Se alcuni oggetti interstellari vengono considerati come stelle sub-nane brune, allora i detriti potrebbero diventare a tutti gli effetti pianeti, con i dischi di detriti che si trasformerebbero in dischi protoplanetari. Quindi, il disco di detriti orbitante attorno al planemo 2M1207 b potrebbe dare origine a una o pi\u00f9 lune. Esiste un termine in astronomia per indicare questi corpi celesti extrasolari a met\u00e0 tra stelle e pianeti: planetari.\nPianeti interstellari conosciuti e possibili candidati.\nNon c'\u00e8 modo di dire con certezza se si tratti di pianeti che sono stati espulsi dall'orbita intorno alla loro stella o si erano originariamente formati da soli come sub-nana bruna o nana bruna."}
{"id": "1208666", "revid": "30753", "url": "https://it.wikipedia.org/wiki?curid=1208666", "title": "Mexican Stretch Buster", "text": ""}
{"id": "1208668", "revid": "30753", "url": "https://it.wikipedia.org/wiki?curid=1208668", "title": "Brainbuster DDT", "text": ""}
{"id": "1208669", "revid": "30753", "url": "https://it.wikipedia.org/wiki?curid=1208669", "title": "Dangerous DDT", "text": ""}
{"id": "1208670", "revid": "30753", "url": "https://it.wikipedia.org/wiki?curid=1208670", "title": "Suplex Brainbuster", "text": ""}
{"id": "1208672", "revid": "30753", "url": "https://it.wikipedia.org/wiki?curid=1208672", "title": "Emerald Fusion", "text": ""}
{"id": "1208674", "revid": "30753", "url": "https://it.wikipedia.org/wiki?curid=1208674", "title": "Tiger Driver", "text": ""}
{"id": "1208675", "revid": "30753", "url": "https://it.wikipedia.org/wiki?curid=1208675", "title": "Michinoku Driver", "text": ""}
{"id": "1208676", "revid": "30753", "url": "https://it.wikipedia.org/wiki?curid=1208676", "title": "Death Valley Driver", "text": ""}
{"id": "1208678", "revid": "110157", "url": "https://it.wikipedia.org/wiki?curid=1208678", "title": "Campionato mondiale di pallavolo maschile 1994", "text": "Il campionato mondiale di pallavolo maschile 1994 si \u00e8 svolto dal 29 settembre all'8 ottobre 1994 ad Atene e Salonicco, in Grecia: al torneo hanno partecipato sedici squadre nazionali e la vittoria finale \u00e8 andata per la seconda volta consecutiva all'Italia."}
{"id": "1208679", "revid": "30753", "url": "https://it.wikipedia.org/wiki?curid=1208679", "title": "Northern Light's Driver", "text": ""}
{"id": "1208682", "revid": "30753", "url": "https://it.wikipedia.org/wiki?curid=1208682", "title": "Psycho Driver", "text": ""}
{"id": "1208686", "revid": "110157", "url": "https://it.wikipedia.org/wiki?curid=1208686", "title": "League of Wales 1999-2000", "text": "L'edizione 1999-2000 della League of Wales vide la vittoria finale della Total Network Solutions di Llansantffraid.\nCapocannoniere del torneo fu Chris Summers (Cwmbran Town), con 28 reti."}
{"id": "1208687", "revid": "30753", "url": "https://it.wikipedia.org/wiki?curid=1208687", "title": "Japanese Ocean Suplex", "text": ""}
{"id": "1208689", "revid": "30753", "url": "https://it.wikipedia.org/wiki?curid=1208689", "title": "Japanese Ocean Cyclone Suplex", "text": ""}
{"id": "1208691", "revid": "110157", "url": "https://it.wikipedia.org/wiki?curid=1208691", "title": "Circondario di Schwandorf", "text": "Il circondario di Schwandorf \u00e8 uno dei circondari dello stato tedesco della Baviera.\nFa parte del distretto governativo dell'Alto Palatinato."}
{"id": "1208697", "revid": "7969", "url": "https://it.wikipedia.org/wiki?curid=1208697", "title": "Bobina Petersen", "text": ""}
{"id": "1208701", "revid": "69794", "url": "https://it.wikipedia.org/wiki?curid=1208701", "title": "Bruno Argnani", "text": ""}
{"id": "1208702", "revid": "921302", "url": "https://it.wikipedia.org/wiki?curid=1208702", "title": "League of Wales 2000-2001", "text": "L'edizione 2000-01 della League of Wales vide la vittoria finale del Barry Town.\nCapocannoniere del torneo fu Graham Evans (Caersws), con 25 reti."}
{"id": "1208703", "revid": "30909", "url": "https://it.wikipedia.org/wiki?curid=1208703", "title": "Backflip kick", "text": ""}
{"id": "1208704", "revid": "326822", "url": "https://it.wikipedia.org/wiki?curid=1208704", "title": "Corner backflip kick", "text": ""}
{"id": "1208708", "revid": "1342360", "url": "https://it.wikipedia.org/wiki?curid=1208708", "title": "League of Wales 2001-2002", "text": "L'edizione 2001-02 della League of Wales vide la vittoria finale del Barry Town.\nCapocannoniere del torneo fu Marc Lloyd-Williams (), con 47 reti."}
{"id": "1208710", "revid": "287204", "url": "https://it.wikipedia.org/wiki?curid=1208710", "title": "Big boot", "text": ""}
{"id": "1208711", "revid": "78273", "url": "https://it.wikipedia.org/wiki?curid=1208711", "title": "Bicycle kick", "text": ""}
{"id": "1208714", "revid": "1342360", "url": "https://it.wikipedia.org/wiki?curid=1208714", "title": "Welsh Premier League 2002-2003", "text": "L'edizione 2002-03 della Welsh Premier League vide la vittoria finale del Barry Town.\nCapocannoniere del torneo fu Graham Evans (Caersws), con 24 reti."}
{"id": "1208716", "revid": "222603", "url": "https://it.wikipedia.org/wiki?curid=1208716", "title": "Pel\u00e9 Kick", "text": ""}
{"id": "1208717", "revid": "1342360", "url": "https://it.wikipedia.org/wiki?curid=1208717", "title": "Welsh Premier League 2003-2004", "text": "L'edizione 2003-04 della Welsh Premier League vide la vittoria finale del Rhyl.\nCapocannoniere del torneo fu Andy Moran (Rhyl), con 27 reti."}
{"id": "1208719", "revid": "767487", "url": "https://it.wikipedia.org/wiki?curid=1208719", "title": "Kamil Kr\u00f3l", "text": "Vanta 26 presenze nella prima divisione polacca e 3 in serie B.\nCarriera.\nCresce nelle giovanili del G\u00f3rnik Zabrze esordendo nella serie A polacca nella stagione 2004-2005.\nPassa al Brescia nel 2006-2007 e viene inserito nella formazione Primavera, riuscendo a ottenere 3 presenze nella squadra maggiore. Non viene riconfermato e a gennaio 2008 torna in Polonia, nella seconda serie, accasandosi al Motor Lublin."}
{"id": "1208721", "revid": "1342360", "url": "https://it.wikipedia.org/wiki?curid=1208721", "title": "Welsh Premier League 2004-2005", "text": "L'edizione 2004-05 della Welsh Premier League vide la vittoria finale della Total Networks Solutions di Llansantffraid.\nCapocannoniere del torneo fu Marc Lloyd-Williams (TNS Llansantffraid), con 34 reti."}
{"id": "1208722", "revid": "287204", "url": "https://it.wikipedia.org/wiki?curid=1208722", "title": "Big Boot", "text": ""}
{"id": "1208725", "revid": "69794", "url": "https://it.wikipedia.org/wiki?curid=1208725", "title": "Riccardo Cimatti", "text": ""}
{"id": "1208726", "revid": "729019", "url": "https://it.wikipedia.org/wiki?curid=1208726", "title": "Welsh Premier League 2005-2006", "text": "L'edizione 2005-06 della Welsh Premier League vide la vittoria finale della Total Network Solutions di Llansantffraid."}
{"id": "1208728", "revid": "123943518", "url": "https://it.wikipedia.org/wiki?curid=1208728", "title": "Turn (wrestling)", "text": "Turn \u00e8 un termine inglese utilizzato nel mondo del wrestling professionistico per indicare il passaggio dell'allineamento morale di un lottatore da \"face\" (buono) a \"heel\" (cattivo) o viceversa; il cambiamento pu\u00f2 avvenire in modo veloce e inaspettato (\"hard turn\") o in maniera pi\u00f9 graduale (\"soft turn\").\nUn \"turn\" viene generalmente deciso nelle \"storyline\" scritte dagli sceneggiatori di una federazione per destare stupore nel pubblico o per rendere plausibile l'avvio o il termine di una determinata rivalit\u00e0; a volte prevede anche il cambio della \"gimmick\" o dell'aspetto di un lottatore, come accaduto ad Hulk Hogan nel 1996. In alcuni casi pu\u00f2 accadere che un \"turn\" non porti all'effetto sperato dagli sceneggiatori e che un personaggio continui ad essere apprezzato dal pubblico nonostante sia diventato \"heel\" o viceversa: \u00e8 questo il caso, per esempio, di \"Stone Cold\" Steve Austin nel 2001.\nTra i \"turn\" pi\u00f9 utilizzati vi \u00e8 quello che porta all'inizio di una rivalit\u00e0 tra due ex alleati, come quello che segn\u00f2 la fine dei The Rockers (Shawn Michaels e Marty Jannetty) nel 1991, quando l'allora World Wrestling Federation decise che per Shawn Michaels era giunto il momento di lottare nella competizione singola."}
{"id": "1208730", "revid": "123450012", "url": "https://it.wikipedia.org/wiki?curid=1208730", "title": "\u00bfChao Iva c\u00f2mo estas?", "text": "\u00bfChao Iva c\u00f2mo estas? pubblicato nel 1974 \u00e8 della cantante italiana Iva Zanicchi\n\u00c8 il 1\u00ba album in spagnolo prodotto esclusivamente per il mercato ispanico e latino, nel quale la cantante incide dei suoi successi in lingua spagnola."}
{"id": "1208732", "revid": "729019", "url": "https://it.wikipedia.org/wiki?curid=1208732", "title": "Welsh Premier League 2006-2007", "text": "L'edizione 2006-07 della Welsh Premier League vide la vittoria finale dei The New Saints.\nCapocannoniere del torneo fu Rhys Griffiths (Llanelli), con 30 reti."}
{"id": "1208734", "revid": "1043", "url": "https://it.wikipedia.org/wiki?curid=1208734", "title": "Tanya Mercado", "text": ""}
{"id": "1208735", "revid": "599013", "url": "https://it.wikipedia.org/wiki?curid=1208735", "title": "P\u00e9guy Luyindula", "text": "Carriera.\nClub.\nNella stagione 1997-1998 gioca in Ligue 2 nel Niortais, dove in 27 presenze segna 8 gol e si fa conoscere al grande pubblico. Nel 1998 passa in Ligue 1 con lo Strasburgo e in 3 anni totalizza 85 presenze condite da 19 gol, vincendo anche una Coppa di Francia e arrivando in finale in Supercoppa. Nel 2001 compie il salto di qualit\u00e0 facendo esplodere il suo talento: viene acquistato a titolo definitivo dal Lione e qui, dal 2001 al 2004 totalizza 91 presenze e 33 gol, vincendo 3 volte consecutive la Ligue 1.\nNel 2004 \u00e8 acquistato dall'Olympique Marsiglia, che nel 2005 lo manda in prestito all'AJ Auxerre, dove gioca 33 volte e segna 10 volte. Tornato all'Olympique, nel 2006 viene rimandato in prestito, stavolta fino a gennaio, al Levante dove totalizza 11 presenze e nessun gol. A gennaio il Paris Saint-Germain lo acquista a titolo definitivo dall'Olympique Marsiglia. Con la compagine parigina disputa sette stagioni (le ultime due fuori rosa), rescindendo il contratto nel dicembre del 2012.\nNel marzo 2013, dopo qualche mese di prova, firma con i New York Red Bulls.\nNazionale.\nHa esordito nella nazionale francese il 18 febbraio 2004 a Bruxelles, nella partita Belgio-Francia (0-2). Con i \"Bleus\" in 6 presenze totali, ha realizzato un gol.\nDirettore sportivo.\nIl 4 maggio 2020 diventa direttore sportivo del Dijon FCO"}
{"id": "1208737", "revid": "320578", "url": "https://it.wikipedia.org/wiki?curid=1208737", "title": "Hamilton, Ontario", "text": ""}
{"id": "1208740", "revid": "113958", "url": "https://it.wikipedia.org/wiki?curid=1208740", "title": "Sea monsters", "text": ""}
{"id": "1208744", "revid": "15756", "url": "https://it.wikipedia.org/wiki?curid=1208744", "title": "Baf\u00e9timbi Gomis", "text": "\u00c8 uno dei dieci calciatori che hanno segnato almeno una quaterna in una sola partita di Champions League.\nCaratteristiche tecniche.\n\u00c8 un centravanti dotato di fisicit\u00e0, abile nel difendere la palla grazie alla sua stazza fisica per far salire la squadra. Possiede inoltre un buono stacco aereo.\nCarriera.\nClub.\nInizi.\nEsordisce nel 2003 col St-\u00c9tienne e nella sua prima stagione in Ligue 1 mette a segno 2 reti in 11 presenze. L'annata successiva lo vede in prestito al Troyes con 6 reti in 19 partite. La stagione 2005-2006 lo vede ritornare al Saint-Etienne, dove timbra il cartellino 2 volte in 24 gare di campionato. L'annata successiva segna 10 gol in 30 presenze sempre coi bianco-verdi. Nella stagione 2007-2008 segna 16 reti in 35 partite disputate in campionato.\nLione.\nIl 29 luglio 2009 passa al Lione per 13 milioni di euro, firmando un contratto quinquennale.\nInizia ad avere un buon rendimento anche in Europa dove nella stagione 2010-2011 al Gerland riesce a segnare contro il di Jos\u00e9 Mourinho il gol del pareggio che porter\u00e0 la partita sull'1-1 finale. Nella stagione seguente, il 7 dicembre 2011 segna una quaterna nella sesta ed ultima partita del girone di Champions League che la sua squadra vince per 7-1 in trasferta contro la . In quest'occasione le prime tre reti rappresentano la tripletta pi\u00f9 veloce nella storia della competizione. Condivide il record delle quattro marcature con Marco van Basten, Lionel Messi, Andrij \u0160ev\u010denko, Simone Inzaghi, Ruud van Nistelrooij, Dado Pr\u0161o, Mario G\u00f3mez, Robert Lewandowski, Zlatan Ibrahimovi\u0107 e Josip Ili\u010di\u0107. Alla fine della stagione 2013-2014 rimane svincolato, una volta scaduto il suo contratto col Lione.\nSwansea City.\nIl 27 giugno 2014 firma un contratto quadriennale con i gallesi dello Swansea City che versano nelle casse francesi 35 milioni di euro. Il 16 agosto 2014 fa il suo esordio con la nuova maglia, nella vittoria per 2-1 ad Old Trafford contro il Manchester United, subentrando a Wilfried Bony al 78\u00ba minuto. Il 26 agosto seguente segna il suo primo gol con gli \"Swans\", nella vittoria per 1-0 contro il Rotherham in League Cup. L'11 maggio 2015 segna il gol del vantaggio decisivo contro l'Arsenal.\nUltimi anni.\nIl 29 luglio 2016 viene ceduto in prestito all'Olympique Marsiglia, tornando a giocare in Francia due anni dopo. Viene inoltre nominato sin da subito come nuovo capitano del club.\nNel 2017 passa ai turchi del per 25 milioni di euro, con i quali conquista a fine stagione il campionato nazionale, aggiudicandosi il titolo di capocannoniere con 29 reti realizzate in 33 partite.\nL'anno seguente si trasferisce all'Al-Hilal Club. Con i suoi gol (11 in 14 partite) trascina la squadra saudita alla vittoria della AFC Champions League 2019. Il 14 dicembre segna la rete della vittoria per 1-0 della squadra saudita contro l\u2019 nella partita valida per il quarto di finale della Coppa del mondo per club. Il 25 gennaio 2022 viene ufficializzata la fine del suo rapporto con il club saudita, con cui gioca 149 partite e realizza 110 reti complessive.\nNella finestra di mercato invernale del 2022 passa di nuovo al Galatasaray.\nNazionale.\nEsordisce il 27 maggio 2008 in un'amichevole contro l'Ecuador, entrando nella ripresa a posto di Djibril Ciss\u00e9 e siglando una doppietta in 26 minuti (60' e 86') che d\u00e0 alla nazionale transalpina la vittoria per 2-0. Gomis \u00e8 l'unico giocatore francese insieme a Zin\u00e9dine Zidane ad aver segnato una doppietta al suo esordio in nazionale. Viene confermato nella definitiva lista dei convocati per Euro 2008 da parte del ct Raymond Domenech.\nIl 7 ottobre 2009 durante un allenamento con la nazionale francese, viene colto da un malore improvviso e cade a terra privo di sensi; dopo poco pi\u00f9 di un minuto si riprende, anche se visibilmente stordito, tranquillizzando compagni e staff medico, che prontamente l'hanno soccorso.\nStatistiche.\nPresenze e reti nei club.\n\"Statistiche aggiornate al 21 gennaio 2022.\""}
{"id": "1208745", "revid": "30753", "url": "https://it.wikipedia.org/wiki?curid=1208745", "title": "Tiger driver", "text": ""}
{"id": "1208749", "revid": "1442080", "url": "https://it.wikipedia.org/wiki?curid=1208749", "title": "Sanada Yukimura", "text": "Secondo figlio del daimy\u014d del periodo Sengoku Sanada Masayuki, il suo nome alla nascita era , ma lo cambi\u00f2 a causa del fratello pi\u00f9 giovane di Takeda Shingen, Takeda Nobushige, un guerriero coraggioso e rispettato. Era conosciuto anche con il nome di e .\nEra inoltre soprannominato \"l'eroe che pu\u00f2 apparire solo una volta in cent'anni\" e anche \"demone cremisi della guerra\", e era solito chiamarlo .\nBiografia.\nEra il secondo figlio di Sanada Masayuki, essendo Sanada Nobuyuki suo fratello pi\u00f9 grande. Spos\u00f2 Akihime (Chikurin-in), figlia di \u014ctani Yoshitsugu e figlia adottiva di Hideyoshi Toyotomi.\nEbbero tre figli maschi, Daisuke (Yukimasa) Daihachi (Morinobu) e Gonzaemon Yukishin, e molte figlie femmine.\nNel 1575, la battaglia di Nagashino tolse la vita ai due fratelli pi\u00f9 grandi di Sanada Masayuki. Masayuki, avendo servito Takeda Shingen e Takeda Katsuyori come vassallo, eredit\u00f2 il controllo del clan Sanada e part\u00ec alla volta del castello di Ueda. Nobushige lo segu\u00ec, prendendo inoltre il nome Sanada.\nEntro il 1582, le forze del clan Oda e del clan Tokugawa distrussero il clan Takeda.\nIl clan Sanada in un primo tempo si arrese a Oda Nobunaga, ma dopo l'incidente di Honn\u014dji torn\u00f2 a essere di nuovo indipendente, spostandosi sotto daimy\u014d pi\u00f9 potenti, come il clan Uesugi, il clan H\u014dj\u014d e il clan Tokugawa.\nInoltre, il clan Sanada divenne vassallo di Toyotomi Hideyoshi. Durante questo periodo, Hideyoshi tratt\u00f2 con grande cura e rispetto Nobushige. La bont\u00e0 di Hideyoshi si evince dal fatto che a Nobushige fu dato il permesso di usare il cognome del clan Toyotomi, che era quello del clan Kanpaku in quel periodo. Perci\u00f2, talvolta si ricorda (come lo stesso Nobushige) come . Inoltre nel 1594 Hideyoshi Toyotomi adott\u00f2 Akihime, figlia di \u014ctani Yoshitsugu, per poi darla in sposa a Nobushige.\nNel 1600, Tokugawa Ieyasu riun\u00ec parecchi daimy\u014d per attaccare Uesugi Kagekatsu. Tra questi figurava anche il clan Sanada, ma quando Ishida Mitsunari decise di sfidare Ieyasu, Masayuki e Nobushige si unirono alle forze occidentali, separando le loro strade da quelle del figlio pi\u00f9 grande di Masayuki e dal fratello di Nobushige, , che si unirono alle forze orientali. Il vero motivo della scelta di Masayuki e Nobushige \u00e8 studiato da svariate teorie, ma ci sono due scuole di pensiero principali: secondo una, Masayuki prese la decisione (e Nobushige fu d'accordo); egli espresse la volont\u00e0 di rischiare una sorta di scommessa col destino, cosicch\u00e9 se si fossero schierati con la parte pi\u00f9 debole e avessero vinto la battaglia, la famiglia Sanada avrebbe guadagnato molto pi\u00f9 potere. L'altra teoria \u00e8 praticamente opposta e spiega il loro comportamento come la tessitura di una rete di sicurezza; Masayuki, Nobushige e Nobuyuki discussero la situazione quando Ieyasu gli chiese di decidere chiaramente con quale parte schierarsi, ed essi decisero di unirsi ad entrambi gli schieramenti separatamente, cos\u00ec che, indipendentemente dall'esito della battaglia, la famiglia Sanada sarebbe comunque sopravvissuta. C'\u00e8 inoltre da considerare che poco prima della morte di Hideyoshi Nobuyuki si era unito in matrimonio con Komatsuhime, figlia di sangue di Honda Tadakatsu, uno dei quattro Shitenn\u014d di Tokugawa e figlia acquisita di Ieyasu, il che aveva messo Nobuyuki nella scomoda situazione di poter vantare un legame famigliare con entrambe le parti in lotta.\nI Sanada si ritirarono nel castello di Ueda fortificandolo. Quando Tokugawa Hidetada marci\u00f2 con un'armata considerevole sul Nakasend\u014d, i Sanada resistettero e furono in grado di combattere i quarantamila uomini di Hidetada con solo duemila uomini durante l'assedio di Ueda. \nComunque, ci volle pi\u00f9 tempo di quello che si pensava per prendere il castello. Hidetada perse la concentrazione e non si fece mai vedere sul campo di battaglia durante la battaglia di Sekigahara, dove la forza principale stava aspettando l'arrivo dell'armata cruciale, un errore che mise il clan Tokugawa in pericolo.\nA causa di ci\u00f2, Tokugawa Ieyasu volle cancellare i Sanada, ma, per via della partecipazione di Nobuyuki alla sua stessa causa, essi furono risparmiati e invece esiliati a Kudoyama, nella provincia di Kii. Qui Masayuki mor\u00ec. Dodici anni dopo, col peggiorare delle relazioni tra il clan Toyotomi e lo shogunato Tokugawa, i Toyotomi incominciarono a reclutare r\u014dnin per prepararsi alla guerra. Nobushige scapp\u00f2 da Kudoyama ed entr\u00f2 nel castello di Osaka per rispondere alla chiamata.\nDurante la campagna invernale dell'assedio di Osaka, Sanada Nobushige costru\u00ec fortificazioni lungo la parte sud del castello di Osaka nei suoi punti deboli. Da qui, egli sconfisse le forze di Tokugawa (approssimativamente trentamila uomini) con un gruppi di seimila archibugeri.\nComunque, grandemente messe in minoranza dalle forze di Tokugawa, le forze di Nobushige furono infine sconfitte. Stando al libro \"La vita dello Shogun Tokugawa Ieyasu\" (The Life of Shogun Tokugawa Ieyasu) di A.L Sadler, nel suo intenso combattimento contro le sopraggiungenti truppe di Echizen, Nobushige fu ferito e, essendo completamente esausto quando Nishio Nizaemon dell'armata di Echizen giunse presso di lui, si dice che abbia esclamato: \"Io sono Sanada Nobushige, un avversario senza dubbio al tuo pari (se non sicuramente superiore), ma sono troppo esausto per combattere ancora\" e permise cos\u00ec di essere ucciso, nonostante molti studiosi sono dell'idea che invece mor\u00ec a causa della fatica.\nLa sua tomba si trova ad Osaka.\nLa leggenda.\nUn fatto riguardante Sanada Nobushige \u00e8 che, nelle prime fonti storiche e nelle lettere scritte personalmente da lui, non venne mai chiamato Yukimura. Il nome apparve per la prima volta in una novella di carattere militare scritta durante il periodo Edo e da qui il nome \u00e8 stato reso popolare in commedie moderne, libri, racconti e in diversi modi d'intrattenimento.\nI documenti storici utilizzano il suo nome storico: \"Nobushige\", il suo nome \"di penna\", ossia \"Nobushige\" , non viene mai menzionato. Una delle teorie \u00e8 che il nome \"Nobushige\" fosse una parola macedonia tra Masayuki (il nome del padre) e Date Tsunamura. Un'altra invece afferma che il suo nome onorava il grande samurai Takeda Nobushige del clan Takeda, di cui i Sanada erano vassalli.\nUna leggenda dice che Nobushige ebbe al suo fianco dieci eroi che ebbero un ruolo attivo nelle battaglie del Castello di Osaka. Questi venivano chiamati \"I Dieci Coraggiosi di Sanada\" o \"I Dieci Eroi di Sanada\", un gruppo di ninja formato dai seguenti membri:\nIconografia.\nSanada Nobushige \u00e8 stato rappresentato in numerosi media contemporanei, tra cui:"}
{"id": "1208750", "revid": "1668415", "url": "https://it.wikipedia.org/wiki?curid=1208750", "title": "Repubblica Nazionale dell'Ucraina Occidentale", "text": "La Repubblica Nazionale dell'Ucraina Occidentale (ucr. \u0417\u0430\u0445\u0456\u0434\u043d\u043e-\u0423\u043a\u0440\u0430\u0457\u043d\u0441\u044c\u043a\u0430 \u041d\u0430\u0440\u043e\u0434\u043d\u0430 \u0420\u0435\u0441\u043f\u0443\u0431\u043b\u0438\u043a\u0430, \"Zachidno-Ukra\u00efns'ka Narodna Respublyka\" o \u0417\u0423\u041d\u0420, \"ZUNR\"; detta anche \"Repubblica Popolare dell'Ucraina Occidentale\") fu una repubblica di breve durata che esistette dal tardo 1918 all'inizio del 1919 nei territori della Galizia orientale e includeva citt\u00e0 come Leopoli, Ternopil', Kolomyja, e Stanislavov. Rivendicava anche le regioni storiche della Bucovina e Rutenia subcarpatica.\nSecondo il censimento austro-ungarico del 1910 il territorio reclamato dalla Repubblica contava circa 5,4 milioni di abitanti. Tra questi, 3.291.000 (il 60%) erano ucraini, 1.351.000 (25%) polacchi, 660.000 (circa il 12%) erano ebrei, e il resto includeva tedeschi, cechi e altre nazionalit\u00e0. Le citt\u00e0 di questa regione, in prevalenza rurale, erano popolate prevalentemente da polacchi ed ebrei, mentre gli ucraini risiedevano principalmente nelle campagne. Questo cre\u00f2 problemi agli ucraini, in quanto la principale citt\u00e0, Leopoli, aveva una popolazione a maggioranza polacca ed era considerata una delle principali citt\u00e0 della Polonia. Il conflitto tra la Repubblica dell'Ucraina Occidentale e la Polonia fu pertanto inevitabile.\nLo stemma della Repubblica Nazionale dell'Ucraina Occidentale era costituito da un leone giallo che guarda alla sua destra, in campo blu. I colori della bandiera erano giallo e blu.\nStoria.\nLa Repubblica Popolare dell'Ucraina Occidentale fu proclamata il 19 ottobre 1918; poco dopo che la repubblica ebbe proclamato l'indipendenza dall'Impero austro-ungarico, avvenne una rivolta popolare a Leopoli, molti dei cui residenti erano polacchi che non volevano vivere in uno stato non-polacco. Poche settimane dopo, i ribelli polacchi di Leopoli ricevettero il sostegno della Seconda Repubblica di Polonia.\nIl governo della Repubblica Ucraina Occidentale si un\u00ec con quello della Repubblica Popolare Ucraina il 22 gennaio 1919, anche se questo atto fu principalmente simbolico, dato che gli ucraini occidentali detenevano il proprio esercito e la propria struttura governativa. Dopo la guerra polacco-ucraina, la Polonia prese il controllo sul gran parte dei territori della Repubblica dal luglio 1919. Parte dell'esercito sconfitto trov\u00f2 rifugio in Cecoslovacchia e divenne conosciuto con il nome di \"Ukrajinsk\u00e1 brig\u00e1da\" (in lingua ceca), mentre la parte rimanente dei soldati, circa 50.000, attravers\u00f2 il confine verso il territorio della Repubblica Popolare Ucraina e continu\u00f2 la battaglia per l'indipendenza ucraina. Nel 1920 la Polonia e l'Ucraina giunsero a un accordo, ponendo il confine sul fiume Zbru\u010d (Zbrucz).\nA questo accordo fece seguito una temporanea invasione sovietica che instaur\u00f2 la Repubblica socialista sovietica di Galizia, dopo la cui cacciata i confini vennero ristabiliti in quelli che dureranno fino al 1939.\nGoverno.\nLa Repubblica dell'Ucraina Occidentale govern\u00f2 un'area di circa 4 milioni di persone per i circa otto mesi della sua esistenza. Le elezioni sul territorio controllato dagli ucraini si svolsero dal 22 al 25 novembre per eleggere i 150 membri del Consiglio Nazionale Ucraino, il corpo legislativo. Circa un terzo dei seggi furono riservati per le minoranze nazionali (polacchi, ebrei e altri). I polacchi boicottarono le elezioni, mentre gli ebrei vi parteciparono e furono rappresentati da circa il 10% dei delegati. Jevhen Petru\u0161evy\u010d, il Presidente del Consiglio ed ex membro del Parlamento austro-ungarico, divenne automaticamente Presidente della Repubblica. Nonostante la guerra, la Repubblica mantenne intatta la stabilit\u00e0 dell'amministrazione austriaca prebellica, impiegando professionisti ucraini e polacchi. I confini delle contee e delle comunit\u00e0 vennero mantenuti come durante il tempo dell'Impero; anche i tribunali delle contee, delle regioni e quelli locali continuarono le proprie funzioni proprio come avveniva durante il periodo imperiale. Rimasero anche in vigore temporaneamente le leggi austriache; parimenti, fu conservato il sistema di raccolta delle tasse dell'Impero, anche se le condizioni di guerra che avevano impoverito la popolazione fecero s\u00ec che le tasse raccolte fossero in misura minima. Gran parte delle entrate del governo giungeva dall'esportazione di petrolio e sale.\nIl 15 febbraio 1919 fu approvata una legge che rese la lingua ucraina lingua ufficiale, promuovendo l'alfabeto latino e mantenendo provvisoriamente anche quello cirillico. Secondo questa legge, comunque, i membri delle minoranze nazionali avevano diritto di comunicare con il governo nelle loro lingue originali. Nel 1919 furono stampate nella capitale Leopoli i primi quattro francobolli della Repubblica con l'iscrizione \"Zakhidno-Ukrainska Narodna Republika\", in lingua ucraina ma con caratteri latini (Latynka).\nLa repubblica approv\u00f2 anche leggi che confiscarono vasti terreni e tenute a ricchi padroni per distribuirle a contadini senza terra. Il territorio dello stato fu diviso in 12 distretti militari, i cui comandanti erano responsabili per la coscrizione dei soldati. Il governo fu in grado di mobilitare 100.000 soldati nella primavera del 1919, ma a causa della mancanza di armamenti, solo 40.000 di essi erano in grado di combattere.\nIn generale, il governo della Repubblica Nazionale dell'Ucraina Occidentale era bene organizzato. Questa situazione contrastava con lo stato caotico del governo della Repubblica Popolare Ucraina, che era nata nel territorio dell'ex Impero russo."}
{"id": "1208758", "revid": "399", "url": "https://it.wikipedia.org/wiki?curid=1208758", "title": "Giovanni de Benedictis", "text": ""}
{"id": "1208761", "revid": "74173", "url": "https://it.wikipedia.org/wiki?curid=1208761", "title": "Repubblica Popolare dell'Ucraina Occidentale", "text": ""}
{"id": "1208763", "revid": "110157", "url": "https://it.wikipedia.org/wiki?curid=1208763", "title": "Le Grand Don", "text": "Le Grand Don \u00e8 una manifestazione a carattere sociale e culturale, organizzata per la prima volta a Parigi nel 2003 e poi diffusasi in varie citt\u00e0 d'Europa.\nPrinc\u00ecpi e modalit\u00e0 d'azione.\n\"Le Grand Don\" (il grande dono) \u00abest un don collectif effectu\u00e9 par des inconnus \u00e0 d'autres inconnus\u00bb, \u00e8 cio\u00e8 un dono collettivo effettuato da sconosciuti ad altri sconosciuti. La manifestazione si svolge solitamente in un luogo cittadino, precedentemente stabilito, dove si raccolgono gli oggetti che verranno donati. L'evento non \u00e8 in alcun modo pilotato e si svolge liberamente: ogni partecipante pu\u00f2 donare un proprio oggetto agli altri passanti, o ricevere un regalo da qualcuno, senza essere obbligato a ricambiare. La manifestazione si conclude quando tutti (o quasi) gli oggetti hanno trovato un nuovo proprietario. Ci\u00f2 che rimane pu\u00f2 essere lasciato per chi passer\u00e0 pi\u00f9 tardi da quel luogo. Non ci sono limitazioni nella tipologia degli oggetti che possono essere donati: libri, dischi, fotografie, indumenti, soprammobili, gioielli, giocattoli ecc. ma, chiaramente, si suppone che debbano essere oggetti trasportabili a mano dai passanti.&lt;br&gt;\nLo scopo principale del \"grand don\" \u00e8 quello di valorizzare l'atto del donare senza secondi fini. I partecipanti al \"grand don\" possono infatti sperimentare liberamente sia la gioia di regalare un proprio oggetto, sia quella di ricevere un dono da altre persone. In ci\u00f2 vi \u00e8 certamente una sottile critica (pi\u00f9 o meno esplicita) al modello societario ed economico attuale, in cui ogni oggetto deve possedere un valore monetario stabilito. Per contro, nel \"grand don\" ogni oggetto perde questo valore economico e viene considerato soltanto in base al valore affettivo di chi lo possedeva e lo dona, nonch\u00e9 alla sensazione di piacere di chi lo riceve.&lt;br&gt;\nDal punto di vista antropologico, tra i riferimenti teorici alla base del \"grand don\", ci sono gli studi del francese Marcel Mauss sul dono in vari tipi di societ\u00e0. Ma, mentre Mauss tende a sottolineare una sorta di obbligo sociale a ricambiare un dono ricevuto (spesso per soddisfare lo spirito magico degli oggetti), nel \"grand don\" si cerca di incoraggiare la completa libert\u00e0 di azione e la non necessaria reciprocit\u00e0: non si \u00e8 in alcun modo obbligati a ricambiare un dono ricevuto. Ci\u00f2 che comunque rimane costante \u00e8 l'aspetto sociale del dono, visto come momento di riunione e di socializzazione, addirittura di festa. In particolare durante il \"grand don\" si stimola un rapporto di collaborazione, cordialit\u00e0 e amicizia tra sconosciuti, anche qui con sottili intenti critici verso la societ\u00e0 dell'individualismo imperante.&lt;br&gt;\n\"Le Grand Don\" non \u00e8 (o non dovrebbe essere) n\u00e9 una manifestazione politica, n\u00e9 uno spettacolo di strada, n\u00e9 un atto di carit\u00e0, n\u00e9 un baratto, n\u00e9 un mercatino, n\u00e9 tantomeno un happening artistico.\n\"Le Grand Don\" a Parigi.\nLe modalit\u00e0 d'azione e i princ\u00ecpi del \"grand don\" sono stati stabiliti nelle loro linee generali dai primi organizzatori della manifestazione, un anonimo gruppo di ragazzi parigini, sul loro sito. Il primo \"grand don\" \u00e8 stato organizzato a Parigi il 18 ottobre 2003, sui muretti del \"Pont Marie\" sulla Senna, che da allora \u00e8 rimasto la sede stabile dell'evento. Sin da quel momento, il \"grand don\" ha coinvolto un discreto numero di persone e di curiosi, che sono aumentati in modo esponenziale nelle successive manifestazioni, solitamente organizzate ogni due mesi (il tempo necessario per raccogliere nuovi oggetti da donare). Il carattere innovativo dell'evento ha attirato anche l'attenzione dei media francesi, e successivamente dei media di molti altri Paesi. A questo si aggiungano anche le numerose riproposizioni del \"grand don\" in varie citt\u00e0 della Francia e d'Europa, stimolate e incoraggiate dal gruppo organizzatore parigino, che hanno contribuito a rendere l'evento un fenomeno globale.&lt;br&gt;\nLa manifestazione si \u00e8 svolta a intervalli pi\u00f9 o meno regolari a Parigi fino al 29 giugno 2005. Dopo questa data, il nuovo \"grand don\" si \u00e8 infatti svolto solo il 17 dicembre 2005, sotto il nome di Le Grand DinDon. Per la prima volta in periodo natalizio, l'intento era probabilmente di contestare e affiancarsi ad una delle poche situazioni di \"dono istituzionalizzato\" che permangono nella societ\u00e0 occidentale, nonch\u00e9 festeggiare un \u00ab\"jubil\u00e9 extraordinaire\"\u00bb per il terzo anno dall'ideazione del \"grand don\". Dopo il \"grand don\" dell'11 febbraio 2006 l'attivit\u00e0 del gruppo parigino si \u00e8 nuovamente interrotta, fino all'organizzazione di Le Grand Don nomade per il 1\u00ba luglio 2006. Questo evento ha presentato delle sostanziali differenze rispetto al \"grand don\" abituale. L'intento principale \u00e8 stato infatti di rinnovare le modalit\u00e0 d'azione per ritrovare i princ\u00ecpi-guida dell'evento. Princ\u00ecpi che erano stati parzialmente persi - secondo il gruppo - durante le manifestazioni precedenti, a causa di approfittatori, venditori, parassiti e in generale di gente che aveva snaturato il significato della manifestazione. Il \"grand don nomade\" si \u00e8 perci\u00f2 svolto diversamente: partendo dal \"Pont Marie\", si \u00e8 sviluppato come una manifestazione itinerante per la citt\u00e0, durante la quale i partecipanti hanno fermato personalmente dei passanti, donando loro i propri oggetti senza chiedere alcuna contropartita, e cos\u00ec diffondendo con pi\u00f9 forza l'idea che sta alla base del \"grand don\" e la sua bont\u00e0.&lt;br&gt;\nDa quel momento, il sito ufficiale del \"grand don\" parigino non \u00e8 pi\u00f9 stato aggiornato, n\u00e9 si hanno notizie dell'organizzazione di nuove manifestazioni.\n\"Le Grand Don\" in Italia (Il Grande Dono).\nIl gruppo parigino del \"grand don\" ha sempre incoraggiato esplicitamente chiunque ad organizzare un \"grand don\" nella propria citt\u00e0. L'idea \u00e8 stata recepita particolarmente in Italia, dove, a partire dal 2005, Il Grande Dono \u00e8 stato organizzato pi\u00f9 volte, da vari gruppi autonomi e spesso con sfumature e intenti leggermente eterodossi.\nColazza (NO).\nIl primo \"grande dono\" italiano \u00e8 stato organizzato il 7 agosto 2005 a Colazza, paesino in provincia di Novara, sulle colline sopra Arona. L'organizzazione dell'evento \u00e8 stata curata dai gestori dell\"'Osteria della Luna Piena\", un bar-ristorante del paese, che hanno allestito dei gazebo nella piazza antistante il ristorante stesso.&lt;br&gt;\nL'idea \u00e8 nata a seguito della lettura di un articolo su di una rivista che parlava del \"Grand Don\" di Parigi. Gli organizzatori hanno in seguito ripetuto pi\u00f9 volte l'evento, proponendo, a partire dal 2008, la prima domenica di agosto come data fissa.\nDurante la seconda edizione del \"Grande Dono\" (questa volta invernale) i gestori del ristorante hanno offerto il dessert a tutti quei partecipanti all'evento che avessero deciso di pranzare nel locale, come spirito d'iniziativa.\nPalermo.\nQuello che, a tutti gli effetti, pu\u00f2 essere considerato il primo \"grande dono\" italiano rispondente ai princ\u00ecpi originari dell'evento, \u00e8 il \"grande dono\", organizzato a Palermo per la prima volta il 13 novembre 2005. La manifestazione \u00e8 stata organizzata pi\u00f9 volte dal \"Gruppo arte urbana Fermento\", un gruppo di giovani sorto nel 2004 con interessi artistici, culturali, sociali e urbanistici. Tra gli scopi del \"grande dono\" di \"Fermento\" c'\u00e8 quindi la critica all'utilitarismo economico e al mercato globale, nonch\u00e9 il tentativo di rivitalizzare gli spazi urbani (quelli che l'antropologo Marc Aug\u00e9 definisce nonluoghi), ponendosi come momento di socializzazione e aggregazione tra i cittadini del capoluogo siciliano.&lt;br&gt;\nLa prima edizione del \"grande dono\" palermitano, col motto \u00abDona i tuoi oggetti ai passanti, accetta regali dagli sconosciuti!\u00bb, ha avuto infatti luogo presso il \"Palchetto della Musica\" di piazza Castelnuovo, ormai inutilizzato per i suoi scopi originari, e dunque da rivalorizzare e da \"restituire\" ai cittadini. Nonostante la notevole diffidenza del pubblico palermitano, la manifestazione \u00e8 riuscita comunque a raggiungere il suo scopo, attirando l'interesse di molti.&lt;br&gt;\nL'idea \u00e8 stata quindi riproposta una seconda volta, domenica 12 marzo 2005, cambiando per\u00f2 il luogo d'incontro. In quell'occasione \u00e8 stata scelta la via Ruggero Settimo, luogo simbolo dello shopping e del consumismo palermitano: la partecipazione \u00e8 stata pi\u00f9 numerosa ed entusiasta, e la manifestazione ha attirato l'interesse dei media locali e nazionali, diffondendo maggiormente il principio-base del \"piacere del dono\" in tutta Italia.&lt;br&gt;\nIl terzo - e finora ultimo - \"grande dono\" organizzato a Palermo ha avuto luogo il 15 maggio 2006 presso la cittadella universitaria di Palermo, inserito tra le attivit\u00e0 collaterali della mostra di arti visive \"Homo urbanus\": la mostra, sempre organizzata da \"Fermento\", intendeva indagare i rapporti tra individuo, collettivit\u00e0 e citt\u00e0, e quindi la scelta di organizzare un \"grande dono\" in concomitanza dell'esposizione \u00e8 sembrata appropriata e ha portato materiali per ulteriori riflessioni sul tema.\nRoma.\nIl \"grande dono\" \u00e8 arrivato anche a Roma, grazie a \"i creAttivi\", associazione sorta nel 2006 con lo scopo di promuovere vari interventi di riqualificazione sociale e culturale nelle zone degradate, tramite la partecipazione della cittadinanza e soprattutto dei pi\u00f9 piccoli.&lt;br&gt;\nIl primo \"grande dono\" romano ha avuto luogo all'interno della \"Festa della solidariet\u00e0\", organizzata dal IV municipio cittadino, il 27 maggio 2007. In questo caso \u00e8 stato allestito un gazebo, per raccogliere ed esporre i doni che venivano offerti ai passanti. L'accento, considerato anche il contesto in cui si \u00e8 svolto l'evento, era puntato principalmente sulla solidariet\u00e0 e sul dono come rappresentazione di uguaglianza e coesione sociale.&lt;br&gt;\nNonostante la consueta diffidenza iniziale, sembra che la manifestazione abbia raccolto consensi anche da parte delle autorit\u00e0, tanto che l'associazione ha allestito un secondo \"grande dono\" a circa un mese di distanza, il 29 giugno 2007, e nuovamente nell'ambito di una grande festa organizzata da associazioni, fondazioni e cooperative sociali, la \"Notte bianca della Solidariet\u00e0\". Il Grande Dono, in contrapposizione allo shopping selvaggio durante il periodo natalizio \u00e8 stato replicato, a Trastevere, Piazza Trilussa e Ponte Sisto, anche il 23 dicembre 2007, durante la replica natalizia dell'evento.\nGrande Dono Permanente.\nA febbraio del 2011 nasce, a Roma, un progetto legato a questa manifestazione; si tratta del \"Grande Dono Permanente\" realizzato da un gruppo di volontari del progetto \"Possibilmente - Nuovi spazi Possibili per la Mente\". Una postazione fissa in cui donare e ricevere seguendo i principi legati al Grande Dono. Attualmente il Grande Dono a Roma si svolge nella sede del Circolo Legambiente Mondi Possibili e dell'Associazione Tavola Rotonda di Via Nizza."}
{"id": "1208764", "revid": "767487", "url": "https://it.wikipedia.org/wiki?curid=1208764", "title": "Externsteine", "text": "Externsteine \u00e8 un complesso megalitico situato in Germania, nella regione Renania Settentrionale-Vestfalia, nella foresta di Teutoburgo, presso la citt\u00e0 di Horn-Bad Meinberg. Si ritiene che l'etimologia del nome sia legata alla vicina area montuosa chiamata \"Egge Range\" (il nome significherebbe, dunque, \"rocce dell'Egge\"). I resti del complesso sono costituiti da un cerchio di circa 80 metri di diametro, un fossato, un tumulo e due palizzate di legno all'interno delle quali si aprono tre porte (una a nord, una a sud-est, una a sud-ovest).\nStoria.\nDal punto di vista geologico, le rocce sono costituite di arenaria, originarie del Cretaceo (circa 120 milioni di anni fa).\nAlcuni studiosi hanno ipotizzato che si possa trattare di un santuario proprio della cultura pagana e dunque orientato prevalentemente al culto del sole. Con l'aiuto di alcuni astronomi si \u00e8 osservato come, ponendo al centro del cerchio una figura umana, il giorno del solstizio d'inverno questa potrebbe osservare il sole sorgere e tramontare attraverso le due porte poste a sud, il che ne farebbe un osservatorio solare. Il legame con il sole e il relativo culto sembra essersi rafforzato con la recente scoperta - avvenuta a circa 20\u00a0km da Goseck - del cosiddetto Disco di Nebra, un disco astronomico di bronzo.\nLa prima notizia storicamente documentata relativamente al sito, in ogni caso, risale al 1093, quando il territorio circostante fu acquistato dal monastero Abdinghof di Paderborn. Tracce di attivit\u00e0 umane estensive, tra cui la realizzazione di numerose immagini cristiane, prendono il via proprio da questa data. Gli ultimi abitanti pagani della regione furono i Sassoni, sconfitti e convertiti da Carlo Magno. Le cronache testimoniano che Carlo Magno distrusse l'Irminsul sassone nel 772 ma, dato il carattere fortemente \"pagano\" che impregna il luogo, proib\u00ec che vi si costruissero chiese e che vi si praticasse qualsiasi forma di culto.\nNegli anni venti del secolo scorso, lo storico tedesco Wilhelm Teudt sugger\u00ec che Irminsul si trovasse proprio ad Externsteine. Nel 1933 Teudt ader\u00ec al Partito Nazionalsocialista e propose di rendere Externsteine il \"bosco sacro\" per la commemorazione degli antenati. Il capo delle SS Heinrich Himmler appoggi\u00f2 tale idea e costitu\u00ec la \"Externstein Foundation\". Grande interesse nella localit\u00e0 fu in seguito ricoperto da parte della Ahnenerbe, la \"Societ\u00e0 di ricerca ed insegnamento dell'eredit\u00e0 ancestrale\" fondata dallo stesso Himmler.\nAlcuni neopagani continuano a ritenere che l'Irminsul fosse localizzato presso Externsteine, basandosi soprattutto su una particolare incisione del XII secolo, in cui un albero veniva piegato dal peso della Croce. L'interesse per il sito continua ad essere molto alto da parte di gruppi nazionalisti."}
{"id": "1208765", "revid": "181279", "url": "https://it.wikipedia.org/wiki?curid=1208765", "title": "Grand don", "text": ""}
{"id": "1208767", "revid": "181279", "url": "https://it.wikipedia.org/wiki?curid=1208767", "title": "Grande dono", "text": ""}
{"id": "1208769", "revid": "181279", "url": "https://it.wikipedia.org/wiki?curid=1208769", "title": "Il Grande Dono", "text": ""}
{"id": "1208770", "revid": "36426", "url": "https://it.wikipedia.org/wiki?curid=1208770", "title": "Chiesa di San Niccol\u00f2 a Montepescali", "text": ""}
{"id": "1208771", "revid": "36426", "url": "https://it.wikipedia.org/wiki?curid=1208771", "title": "Chiesa della Madonna delle Grazie a Montepescali", "text": ""}
{"id": "1208772", "revid": "36426", "url": "https://it.wikipedia.org/wiki?curid=1208772", "title": "Chiesa di San Giorgio a Montemerano", "text": ""}
{"id": "1208774", "revid": "287204", "url": "https://it.wikipedia.org/wiki?curid=1208774", "title": "Ram\u00f3n Delgado", "text": "Carriera.\nDelgado divenne professionista nel 1995. Nel Roland Garros 1998 sconfisse a sorpresa nel secondo turno Pete Sampras, testa di serie n.1. Non \u00e8 riuscito a vincere alcun torneo, sia in singolare che in doppio. Destro di nascita, raggiunse il suo miglior ranking ATP il 26 aprile 1999 quando divenne numero 52 al mondo.\n\u00c8 il giocatore contro cui Rafael Nadal nel 2002 ha ottenuto la sua prima vittoria in un torneo ATP."}
{"id": "1208775", "revid": "36426", "url": "https://it.wikipedia.org/wiki?curid=1208775", "title": "Chiesa di San Michele Arcangelo a Paganico", "text": ""}
{"id": "1208776", "revid": "36426", "url": "https://it.wikipedia.org/wiki?curid=1208776", "title": "Pieve di San Donato a Porrona", "text": ""}
{"id": "1208778", "revid": "486946", "url": "https://it.wikipedia.org/wiki?curid=1208778", "title": "Pieve di Santa Cristina a Rocchette di Fazio", "text": ""}
{"id": "1208781", "revid": "767487", "url": "https://it.wikipedia.org/wiki?curid=1208781", "title": "Perfect (film)", "text": "Perfect \u00e8 un film del 1985, diretto da James Bridges.\nTrama.\nIl giornalista del \"Rolling Stone\" Adam Lawrence, nello scrivere un articolo sugli Health Club degli anni ottanta come luoghi d'incontro per single, conosce e si innamora di Jessie, una istruttrice d'aerobica che in passato \u00e8 stata oggetto di uno scandalo e che diffida dei giornalisti, Adam compreso.\nNonostante tutto lei ricambia, ma nel leggere la bozza d'articolo di Adam si infuria per aver gettato discredito su alcuni frequentatori della palestra che hanno dimostrato invece simpatia per Adam, e non vuole pi\u00f9 sentirlo. Adam riscrive allora il pezzo, ma non piacendo al redattore capo viene riscritto usando la sua vecchia bozza da un altro e va in stampa, riportando anche il vecchio scandalo che aveva coinvolto anni prima Jessie, con disastrose conseguenze. Adam nel frattempo \u00e8 coinvolto in un processo che riguarda Joe McKenzie, accusato di traffici illeciti e che aveva intervistato senza pubblicare niente, ma il procuratore lo accusa di favoreggiamento e lo rinchiude. Scarcerato dopo il processo, trova Jessie ad aspettarlo fuori dal tribunale: quest'ultima aveva infatti saputo dell'innocenza di Adam nella stampa dell'articolo che la riguardava dal redattore del giornale. Ricomincia cos\u00ec la storia d'amore tra i due."}
{"id": "1208785", "revid": "256896", "url": "https://it.wikipedia.org/wiki?curid=1208785", "title": "Associazione Nazionale San Paolo Italia", "text": ""}
{"id": "1208788", "revid": "729019", "url": "https://it.wikipedia.org/wiki?curid=1208788", "title": "Kevin Thorn", "text": "\u00c8 conosciuto per i suoi trascorsi nella World Wrestling Entertainment (WWE) con i ringname Mordecai e Kevin Thorn\nCarriera.\nPer perseguire la sua carriera nel wrestling, Fertig si allen\u00f2 con Sid Vicious nella Gold's Gym di Memphis. Dopo aver iniziato la sua carriera nel 2000, Fertig cominci\u00f2 a lottare nella Memphis Championship Wrestling (MCW) e altre federazioni indipendenti con il nome di Seven, personaggio ispirato ai sette vizi capitali. Il 7 luglio 2001, vinse il MCW Souther Heavyweight Championship sconfiggendo Steve Bradley. Inoltre vinse il MCW Southern Tag Team Championship con Trash, e l'MCW Hardcore Championship.\nWorld Wrestling Entertainment (2002\u20132005).\nNell'aprile 2002, Fertig firm\u00f2 un contratto con la World Wrestling Entertainment (WWE) e fu assegnato alla federazione di sviluppo della WWE, l'Ohio Valley Wrestling (OVW), dove continu\u00f2 a usare il nome di Seven. Dopo aver lottato sporadicamente nell'OVW tra il 2002 e il 2003 contro wrestler come Chris Cage e Johnny Jeter, si un\u00ec alla \"stable\" dei Disciples of Synn. Il 5 marzo 2003 insieme al suo compagno di coppia Travis Bane, conquist\u00f2 l'OVW Southern Tag Team Championship sconfiggendo Lance Cade e Ren\u00e9 Dupr\u00e9e. Dopo aver mantenuto il titolo di coppia poco pi\u00f9 di un mese, il 10 aprile resero vacante il titolo a causa dell'infortunio di Bane. Verso la fine del 2003 e l'inizio del 2004, Seven e Bane lottarono dei dark match a \"Raw\" con i loro nomi reali.\nNell'aprile 2004, Fertig fu promosso nel roster di \"SmackDown!\" e vennero mandate in onda delle vignette che annunciavano il debutto di Mordecai, un religioso zelota, parzialmente basato sul personaggio di Seven. Durante i suoi \"promo\", Mordecai afferm\u00f2 di intraprendere una crociata per liberare il mondo dal peccato. Mordecai fece il suo debutt\u00f2 il 16 maggio a Judgment Day sconfiggendo Scotty 2 Hotty. Nelle successive apparizioni, Mordecai incolp\u00f2 il pubblico per i loro peccati costringendoli a pregare.\nNel mese di luglio, il personaggio fu accantonato e Fertig venne mandato OVW. Il ritorno di Fertig in OVW fu a causa di un suo coinvolgimento in una rissa al bar, portando la WWE a rimuoverlo dai programmi televisivi. Torn\u00f2 in OVW acquisendo il nome di Vengeance, lottando sporadicamente contro wrestler come Elijah Burke, Mark Henry, Johnny Jeter e Matt Cappotelli. Nel luglio 2005, fu rilasciato dalla WWE.\nCircuito indipendente (2005\u20132006).\nDopo essere stato rilasciato dalla WWE, Fertig us\u00f2 di nuovo il nome di Mordecai nelle federazioni indipendenti. Lott\u00f2 nella Memphis Wrestling, dove vinse il Southern Championship nel marzo del 2005. Il 16 aprile, difese con successo il titolo contro Garrison Cade.\nRitorno nella World Wrestling Entertainment.\nECW (2006\u20132007).\nNel giugno 2006, Fertig torn\u00f2 in WWE nel roster della \"ECW\" con la \"gimmick\" del vampiro. Nelle sue prime apparizioni a \"ECW on Sci Fi\", apparve in delle vignette senza che il suo nome fosse rivelato e venne soprannominato il \"vampiro della ECW\". Nell'idea originale, Fertig avrebbe dovuto formare una stable di vampiri con Gangrel e Ariel; tuttavia, l'idea venne scartata a causa del licenziamento di Gangrel. Le vignette furono estese includendo Ariel nel ruolo di lettrice di tarocchi.\nIl suo debutto avvenne nella puntata di \"ECW on Sci Fi\" del 25 luglio, sconfiggendo Little Guido Maritato, con Ariel nel ruolo di valletta. La settimana successiva in un'altra vignetta, Ariel rivel\u00f2 che il suo era Kevin Thorn. Ariel inizi\u00f2 sempre pi\u00f9 spesso ad apparire e interferire negli incontri di Thorn, che inizi\u00f2 una rivalit\u00e0 con Balls Mahoney. Per bilanciare la presenza di Ariel, Mahoney inizi\u00f2 a essere accompagnato da Francine. Le coppie continuarono la rivalit\u00e0 per due settimane, fino al rilascio di Francine. Mentre Ariel inizi\u00f2 una rivalit\u00e0 con Kelly Kelly, Thorn venne coinvolto in essa e al pay-per-view December to Dismember, Thorn e Ariel sconfissero Kelly Kelly e il suo fidanzato Mike Knox in un mixed tag team match, dopo che Knox aveva abbandonato Kelly.\nNella puntata di \"ECW on Sci Fi\" del 6 febbraio 2007, Thorn e Ariel si allearono con Elijah Burke, Matt Striker e Marcus Cor Von formando il New Breed, in cui Thorn era l\"'enforcer\" descrivendosi come \"il muscolo\" del gruppo. Il New Breed inizi\u00f2 una rivalit\u00e0 con gli ECW Originals (Rob Van Dam, Tommy Dreamer, Sabu e The Sandman). Per diverse settimane, i membri del New Breed affrontarono separatamente gli ECW Originals, portando a un match per WrestleMania 23. A WrestleMania 23, il New Breed fu sconfitto dagli ECW Originals in un 8-man tag team match, per poi vincere in una rivincita nella puntata successiva di \"ECW on Sci Fi\". Nel mese di aprile, CM Punk si alle\u00f2 con il New Breed. Due settimane pi\u00f9 tardi, Punk trad\u00ec il New Breed e attacc\u00f2 Burke dopo un match. La settimana seguente, Burke annunci\u00f2 un match tra Punk e Thorn, vinto dal primo. Dopo il match, Thorn abbandon\u00f2 il New Breed, poich\u00e9 nessuno dei membri interfer\u00ec durante l'incontro per aiutarlo.\nIl 18 maggio, Ariel venne rilasciata dalla WWE. La settimana successiva, Thorn apparve da solo, mentre i commentatori sostenevano che Thorn era \"solitario\". Dopo il rilascio di Ariel, Thorn ricevette un \"push\" sconfiggendo wrestler come Tommy Dreamer e Stevie Richards. La sua striscia di vittorie si concluse nella puntata di \"ECW on Sci Fi\" del 3 luglio, quando fu sconfitto da CM Punk. Thorn inizi\u00f2 poi una rivalit\u00e0 con Stevie Richards, dopo essere stato sconfitto da Richards in due occasioni. In seguito a ci\u00f2, Thorn attacc\u00f2 Richards nel backstage. La settimana successiva, sconfisse Richards ma l'arbitro rovesci\u00f2 la decisione assegnando la vittoria a quest'ultimo a causa degli attacchi di Thorn ai danni di Richards dopo il match. Nonostante ci\u00f2, Thorn sconfisse Richards la settimana successiva, per poi combattere in coppia Elijah Burke sconfiggendo Richards e Tommy Dreamer in un tag team match. Nella puntata di \"ECW\" del 18 settembre, Thorn insieme a Burke, Dreamer e Richards, presero parte al Elimination Chase che avrebbe decretato il primo sfidante all'ECW Championship di CM Punk per No Mercy. Nel primo match, un fatal four-way, Thorn vinse l'incontro eliminando Richards, poi essersi eliminato da solo la settimana successiva a causa di uno schienamento durante un triple threat match.\nNella puntata di \"ECW on Sci Fi\" del 20 novembre, Thorn debutt\u00f2 con un nuovo look dai capelli corti e diverso \"ring attire\", sconfiggendo Nunzio. Poco tempo dopo, Thorn fu rimosso dai programmi televisivi e venne mandato nell'Ohio Valley Wrestling.\nTerritori di sviluppo (2008\u20132009).\nNel 2008, Fertig torn\u00f2 nell'Ohio Valley Wrestling (OVW) con il suo vero nome affrontando diversi wrestler come Pat Buck, J.D. Michaels e Kofi Kingston. Verso la met\u00e0 dell'anno, Fertig si spost\u00f2 nel nuovo territorio di sviluppo, la Florida Championship Wrestling (FCW), tornando a usare il nome di Kevin Thorn. Il 3 maggio nel suo primo match in FCW, sconfisse Afa Jr. in uno Street Fight match. Il 6 maggio, in coppia con Atlas DaBone sconfisse Afa Jr. e Tyrone Jones. Il 3 giugno, sub\u00ec la sua prima sconfitta contro Shawn Spears.\nA met\u00e0 anno, Fertig avrebbe dovuto far parte di una stable per iniziare una rivalit\u00e0 con The Undertaker, tuttavia, si sottopose a un intervento chirurgico nel mese di settembre e i piani vennero accantonati. Il 4 dicembre lott\u00f2 il suo ultimo match in \"FCW\", dove in coppia con Sheamus e Gavin Spears perse un six-man elimination match contro Joe Hennig, Johnny Prime e Eric Escobar. Nel gennaio del 2009, la WWE gli offr\u00ec un nuovo contratto, che decise di non rinnovare. Di conseguenza, il 9 gennaio la federazione annunci\u00f2 il suo rilascio, tuttavia, il contratto non gli permise di firmare con altre federazioni indipendenti fino al 5 aprile.\nCircuito indipendente (2009\u2013presente).\nDopo essere stato rilasciato dalla WWE, Fertig lott\u00f2 in europa con l'identit\u00e0 di Kevin Thorn e Seven in diverse federazioni indipendenti come la One Pro Wrestling e Dynamic Pro Wrestling. Il 1 settembre 2009 durante le registrazioni di \"Impact!\", Fertig combatt\u00e9 un dark match con il \"ring name\" di Serpent perdendo contro Kip James."}
{"id": "1208790", "revid": "486946", "url": "https://it.wikipedia.org/wiki?curid=1208790", "title": "Marina Militare Italiana", "text": ""}
{"id": "1208793", "revid": "62244", "url": "https://it.wikipedia.org/wiki?curid=1208793", "title": "Futisliiga 1990", "text": "La Veikkausliiga 1990, nota anche come Futisliiga 1990, fu l'ottantunesima edizione della massima serie del campionato finlandese di calcio, la prima come Veikkausliiga. Il campionato, con il formato a doppia fase e composto da dodici squadre, venne vinto dall'HJK. Capocannonieri del torneo furono Marek Czakon, calciatore dell'Ilves, e Kimmo Tarkkio, calciatore dell'HJK, con 16 reti realizzate.\nStagione.\nNovit\u00e0.\nDalla Mestaruussarja 1989 sono stati retrocessi il KePS e lo Jaro, mentre dalla I divisioona sono stati promossi il KPV e il Kumu, vincitore dello spareggio contro il KePS.\nFormula.\nLa prima edizione della Veikkausliiga prevedeva una doppia fase. Nella prima fase le dodici squadre si affrontavano in un girone all'italiana con partite di andata e ritorno, per un totale di 22 giornate. Le prime otto classificate accedevano ai play-off per decretare la squadra campione. Nei play-off le squadre si affrontavano al meglio delle tre gare con la disputa dei tiri di rigore nel caso la partita fosse finita in parit\u00e0. L'ultima classificata al termine della stagione regolare veniva retrocessa direttamente in I divisioona, mentre l'undicesima classificata affrontava la seconda classificata in I divisioona in uno spareggio promozione/retrocessione.\nStagione regolare.\nClassifica finale.\nLegenda:\nNote:\nPlay-off.\nTabellone.\nNel tabellone il risultato riportato si riferisce al numero di partite vinte, non al risultato della singola partita.\nFinale terzo posto.\nL'MP, vincitore della finale per il terzo posto, venne ammesso alla Coppa UEFA 1991-1992.\nFinale.\nL'HJK vinse la finale, divenne campione di Finlandia e venne ammesso alla Coppa dei Campioni 1991-1992. Il Kuusysi, finalista, venne ammesso alla Coppa UEFA 1991-1992.\nStatistiche.\nClassifica marcatori.\nLa classifica marcatori include sia la stagione regolare sia i play-off."}
{"id": "1208798", "revid": "181699", "url": "https://it.wikipedia.org/wiki?curid=1208798", "title": "Transdanubio", "text": "Al termine Transdanubio (in ungherese \"Dun\u00e1nt\u00fal\") si possono attribuire due significati, entrambi riferibili alla stessa entit\u00e0 fisica:\nGeografia.\nIl Transdanubio costituisce la parte occidentale del bacino pannonico. Occupa un territorio di circa 37.000\u00a0km\u00b2, comprendendo oltre un terzo dell'intero territorio ungherese. Esso \u00e8 composto da un certo numero di subregioni assai diverse fra loro:\nKisalf\u00f6ld.\nIl Kisalf\u00f6ld \u00e8 una zona perlopi\u00f9 pianeggiante di circa 8.000\u00a0km\u00b2 costituita dalla pianura della R\u00e1ba e delimitata dal Danubio a nord e dai monti della Selva Baconia a sud. Nella parte nord alla confluenza della R\u00e1ba nel Danubio \u00e8 tuttora presente una zona paludosa. Al confine con l'Austria nella parte pi\u00f9 bassa del territorio si trova il lago di Neusiedl (in ungherese \"Fert\u0151-t\u00f3\"), di cui solo la parte meridionale in territorio ungherese. Nella zona pi\u00f9 occidentale al confine con l'Austria il terreno si rialza in corrispondenza delle propaggini delle Alpi orientali. I rilevi pi\u00f9 alti di questa zona sono i massicci di Sopron (557 m) e di K\u00f6szeg (883 m), facenti parti delle Alpokalja, che anche se di modesta altitudine, dominano le colline circostanti.\nSelva Baconia.\nLa Selva Baconia (in ungherese \"Bakony\" o \"Bakonyerd\u0151\", in tedesco \"Bakonywald\") \u00e8 un complesso di rilievi posto tra il fiume R\u00e1ba ed il lago Balaton, che costituisce una specie di collegamento fra le Alpi e i Carpazi. \u00c8 suddiviso in Selva Baconia meridionale e settentrionale da una linea immaginaria che passa attraverso V\u00e1rpalota-Veszpr\u00e9m-Ajka-Devecser. La cima pi\u00f9 alta \u00e8 il K\u0151ris-hegy (706 m) nella parte settentrionale, mentre il Kab-hegy (599 m) \u00e8 il monte pi\u00f9 alto della catena meridionale.\nIl territorio della Selva Baconia ha una morfologia molto varia che alterna profonde valli con pianori ondulati. Sono frequenti fenomeni carsici dovuti alle rocce calcaree. A nord-est, in direzione di Budapest vi sono i gruppi di monti di V\u00e9rtes, di Gerecse, di Pilis e le colline di Buda, sovrastanti la capitale.\nA 20\u00a0km a nord di Veszpr\u00e9m si trova il paese di Zirc detto anche la \"Capitale della Selva Baconia\" a causa della sua posizione al centro della Selva Baconia settentrionale: vi si trova il Museo della Selva Baconia in cui si possono trovare animali, piante e minerali della zona.\nLago Balaton.\nIl lago Balaton si trova al centro della regione transdanubiana, tra il margine sudorientale della Selva Baconia, la regione collinare di Somogy e la campagna del Mez\u0151f\u00f6ld. Ha una superficie 594\u00a0km\u00b2 ed \u00e8 quindi il pi\u00f9 grande lago dell'Europa centrale. La riva meridionale del lago \u00e8 pianeggiante e sede di numerosi impianti termali e di balneazione, quella settentrionale \u00e8 lambita dalle propaggini della Selva Baconia e dai vigneti del Badacsony che costituiscono un'importante risorsa economica della zona insieme alla pesca.\nTransdanubio meridionale.\nIl Transdanubio meridionale \u00e8 un'area di circa 14.000\u00a0km\u00b2 delimitata a nord dal Balaton, a ovest e sud dalla Drava e ad est dal Danubio.\nLa regione pianeggiante compresa tra il lago Balaton e la sponda destra del Danubio viene detta \"Mez\u0151f\u00f6ld\".\nOccupa la parte meridionale del comitato di Fej\u00e9r e del comitato di Tolna.\nIn questa area \u00e8 molto sviluppata l'agricoltura con coltivazioni di cereali e barbabietole da zucchero. Il centro principale \u00e8 Sz\u00e9kesfeh\u00e9rv\u00e1r.\nNella zona ad ovest, fra il Balaton e la Drava, corrispondente al comitato Somogy, si trova la parte centrale delle colline transdanubiane. \u00c8 costituita da due zone: quella a nord, detta Somogy esterno, e quella a sud, detta Somogy interno.\nNella valle al centro delle due zone si trova la citt\u00e0 di Kaposv\u00e1r.\nQuest'area \u00e8 fittamente ricoperta da boschi ed il suo clima diventa pi\u00f9 continentale man mano che ci si muove verso est.\nLa parte pi\u00f9 a sud, occupata dal comitato Baranya, ha un territorio piuttosto vario.\nLa parte orientale \u00e8 abbastanza pianeggiante, mentre la parte centrale \u00e8 caratterizzata dalla presenza del rilievo collinare dei Monti Mecsek (683 m) ai cui piedi, nel versante sud, sorge la citt\u00e0 di P\u00e9cs.\nA sud dei Mecsek, tra questi e la Drava, si trova la zona collinare di Vill\u00e1ny (442 m).\nLa zona ha un clima submediterraneo che ben si presta alla colture agricole in generale ed a quella della vite in particolare. La zona \u00e8 inoltre ricca di minerali quali carbone e uranio.\nRaggruppamento regioni a livello NUTS 1.\nIl Transdanubio \u00e8 un raggruppamento territoriale europeo di livello 1 (NUTS 1) del territorio ungherese.\nQuesto raggruppamento \u00e8 composto al secondo livello (NUTS 2) delle regioni ungheresi di:\nLa popolazione complessiva della zona transdanubiana \u00e8 di circa 3.100.000 abitanti su una superficie di circa 37.000\u00a0km\u00b2."}
{"id": "1208799", "revid": "116944", "url": "https://it.wikipedia.org/wiki?curid=1208799", "title": "Northern Exposure", "text": ""}
{"id": "1208801", "revid": "287204", "url": "https://it.wikipedia.org/wiki?curid=1208801", "title": "A1 Ethniki", "text": "L'A1 Ethniki (gr. \u03911 \u039a\u03b1\u03c4\u03b7\u03b3\u03bf\u03c1\u03af\u03b1) \u00e8 la prima divisione del campionato greco di pallacanestro, ed \u00e8 organizzato dalla Hellenic Basketball Association (HEBA).\nStoria.\nIl primo incontro di pallacanestro in Grecia si svolse nel 1910. A partire dalla stagione 1927-1928 inizi\u00f2 un campionato organizzato dalla Associazione Atletica Amatoriale Ellenica (SEGAS, \"\u03a3\u03cd\u03bd\u03b4\u03b5\u03c3\u03bc\u03bf\u03c2 \u0395\u03bb\u03bb\u03b7\u03bd\u03b9\u03ba\u03ce\u03bd \u0393\u03c5\u03bc\u03bd\u03b1\u03c3\u03c4\u03b9\u03ba\u03ce\u03bd \u0391\u03b8\u03bb\u03b7\u03c4\u03b9\u03ba\u03ce\u03bd \u03a3\u03c9\u03bc\u03b1\u03c4\u03b5\u03af\u03c9\u03bd\"), dove il torneo includeva il campione regionale di ogni distretto per decidere poi il campione greco.\nA partire dalla stagione 1963-64 venne creato un vero e proprio campionato, la \"A Nazionale\" (\u0391' \u0395\u03b8\u03bd\u03b9\u03ba\u03ae \u039a\u03b1\u03c4\u03b7\u03b3\u03bf\u03c1\u03af\u03b1). Nel 1969 la Federazione cestistica greca preso il controllo dell'organizzazione del campionato, che mantenne fino al 1992.\nNel 1986, dallo separazione dell'A1 Nazionale, fino ad allora unico torneo professionistico, in due divisioni \"pro\", nel 1992 rinominata \"A1 Ethniki\", che divenne la nuova prima serie, e l'A2 Ethniki, che divenne il secondo livello.\nLa squadra pi\u00f9 titolata \u00e8 il Panath\u012bna\u00efkos, con 38 successi, seguita dall'Olympiakos con 12, e dall'Aris Salonicco con 10.\nFormula.\nIl formato prevede la retrocessione diretta in A2 per le ultime due squadre classificate, mentre per l'assegnazione del titolo si svolgono dei normali play-off a eliminazione tra le prime otto classificate."}
{"id": "1208803", "revid": "4175", "url": "https://it.wikipedia.org/wiki?curid=1208803", "title": "Cienciano", "text": ""}
{"id": "1208812", "revid": "125172333", "url": "https://it.wikipedia.org/wiki?curid=1208812", "title": "Alan Arkin", "text": "Biografia.\nArkin \u00e8 nato a Brooklyn, borough di New York, nel 1934 in una famiglia ebraica ashkenazita d'origini ucraine, russe e tedesche, figlio del pittore e scrittore David I. Arkin e dell'insegnante Beatrice Wortis. All'et\u00e0 di 11 anni, il futuro attore si trasfer\u00ed con la propria famiglia a Los Angeles, in California, dove il padre s'impieg\u00f2 ben presto come decoratore scenografico presso degli \"studios\" di Hollywood, da cui venne per\u00f2 licenziato a seguito della sua partecipazione attiva ad uno sciopero della categoria durato oltre otto mesi; durante gli anni cinquanta poi, sull'onda della \"paura rossa\" alimentata dall'allora imperante vulgata maccartista, venne posto all'indice a causa della sua presunta adesione al comunismo (il fatto poi che si fosse rifiutato di \"chiarire\" le proprie posizioni politiche dinanzi alle autorit\u00e0 competenti non fece che aggravarne la situazione).\nStudia recitazione da quando non aveva che 10 anni, formandosi presso varie scuole di recitazione, specie quella di Benjamin Zemach, un vecchio allievo di Stanislavskij, che seppe indirizzarlo ad un'appoccio di tipo psicologico dell'arte drammatica. Frattanto, una volta che ebbe finito il liceo, frequent\u00f2 il \"Los Angeles City College\" dal 1951 al 1953, per poi laurearsi presso il \"Bennington College\". Nel 1958 inizia dunque a recitare in teatro, solcando i palcoscenici al seguito della compagnia d'improvvisazione teatrale \"The Second City\" per quasi tutto il corso degli anni sessanta. Si cimenta anche nella composizione ed esecuzione di canzoni folk, e pubblica racconti di fantascienza sulla rivista \"Galaxy\".\nCarriera.\nDopo una fugace apparizione nel film \"Cuban Calypso\" (1957) di Fred F. Sears, ottiene il primo ruolo importante nel 1966 con la commedia \"Arrivano i russi, arrivano i russi\" di Norman Jewison, al fianco di Carl Reiner ed Eva Marie Saint, in seguito recita in \"Sette volte donna\" (1967) di Vittorio De Sica e interpreta la parte dell'assassino in \"Gli occhi della notte\" (1967) di Terence Young, accanto ad Audrey Hepburn. Tra le sue interpretazioni successive, \"L'infallibile ispettore Clouseau?\" (1968) di Bud Yorkin, \"L'urlo del silenzio\" (1968) di Robert Ellis Miller, per il quale viene candidato al premio Oscar, \"Pap\u00e0... abbaia piano!\" (1969) di Arthur Hiller, \"Comma 22\" (1970) di Mike Nichols, \"Amiamoci cos\u00ec, belle signore\" (1972) di Gene Saks, \"Pazzo pazzo West!\" (1975) di Howard Zieff\", \" (1976) di Herbert Ross, \"Una strana coppia di suoceri\" (1979) di Arthur Hiller, \"Il mago di Lublino\" (1979) di Menahem Golan, \"Il grande imbroglio\" (1986) di John Cassavetes.\nInserito nella cosiddetta scuola comica ebraico-americana, che conta autori-attori quali Woody Allen, Carl Reiner, Mel Brooks e Gene Wilder, Arkin debutta come regista nel 1971 realizzando \"Piccoli omicidi\", interpretato da Elliott Gould e Marcia Rodd; l'esperienza verr\u00e0 ripetuta con \"Quella pazza famiglia Fikus\" (1977). Nel corso degli anni passa con disinvoltura da un genere cinematografico all'altro. Nel 1990 \u00e8 al fianco di Johnny Depp e Winona Ryder in \"Edward mani di forbice\" di Tim Burton, e a Robert Redford in \"Havana\" (1990) di Sydney Pollack. Negli anni successivi partecipa, tra gli altri, a \"Gattaca\" (1997) di Andrew Niccol, \"Jakob il bugiardo\" (1999) di Peter Kassovitz, \"I perfetti innamorati\" (2001) di Joe Roth e \"Tredici variazioni sul tema\" (2001) di Jill Sprecher.\nAll'inizio degli anni ottanta prende parte ad alcuni episodi della serie televisiva \"A cuore aperto\", e da allora lavora moltissimo per il piccolo schermo. Nel 2001 prende parte alla serie tv \"100 Centre Street\" e partecipa come guest star a \"Will &amp; Grace\", nel ruolo del padre di Grace Adler. \nNel 2006 recita nel film \"Little Miss Sunshine\" di Jonathan Dayton e Valerie Faris, nel ruolo del nonno, interpretazione che gli fa vincere un Oscar al miglior attore non protagonista. Nel 2007 appare in \"Rendition - Detenzione illegale\" di Gavin Hood. Nel 2013 ottiene la sua quarta candidatura al premio Oscar per l'interpretazione in \"Argo\" di Ben Affleck, ma alla notte degli Oscar viene battuto da Christoph Waltz, interprete di \"Django Unchained\".\nVita privata.\nArkin si \u00e8 sposato tre volte, la prima dal 1955 al 1961 con Jeremy Yaffe, matrimonio da cui nasceranno due figli, Adam (1956, attore e regista) e Matthew (1960, attore). Il secondo matrimonio nel 1964 con l'attrice Barbara Dana termina col divorzio nel 1999. Dal matrimonio con la Dana nasce Anthony (1967). Nel 1999 si sposa con l'attuale moglie, l'attrice Suzanne Newlander.\nDoppiatori italiani.\nNelle versioni in italiano dei suoi film, Arkin \u00e8 stato doppiato da:\nDa doppiatore \u00e8 sostituito da:"}
{"id": "1208815", "revid": "1543377", "url": "https://it.wikipedia.org/wiki?curid=1208815", "title": "Buon viaggio della vita", "text": "Buon viaggio della vita, pubblicato nel 2007, \u00e8 un triplo album dal vivo di Claudio Baglioni.\nIl disco.\nSi presenta come una raccolta di pezzi della data zero del tour Tutti qui e che contiene in pi\u00f9 l'omonimo pezzo inedito ed altre esecuzioni riarrangiate per l'occasione, eseguita davanti ad un pubblico di 500 persone, in uno studio di registrazione, la cui ubicazione e nome non sono inclusi nei credits inseriti nel booklet del CD. "}
{"id": "1208816", "revid": "110157", "url": "https://it.wikipedia.org/wiki?curid=1208816", "title": "The Adventures of Mimi Tour", "text": "The Adventures of Mimi Tour \u00e8 il sesto tour della cantante Mariah Carey, per promuovere l'album \"The Emancipation of Mimi\"; ha inizio nel luglio del 2006, e si conclude nell'ottobre dello stesso anno, dopo 2 tappe in Africa, 25 negli Stati Uniti, 7 in Canada e 7 in Asia.\nLa storia del Tour.\nIn origine Mariah Carey non voleva intraprendere un nuovo tour: il suo \"The Emancipation of Mimi\" vendeva molto e stazionava ancora nelle classifiche dei principali mercati mondiali.\nTuttavia, dopo le insistenze e le petizioni di molti fan, la cantante decide di partire per una nuova serie di concerti, con prima tappa in Africa, a Tunisi.\nIl concerto.\nIl palcoscenico di questo nuovo tour consiste in un palco principale e in un palco B, situato al centro dell'arena, dove la cantante interpreta \"Fantasy\", \"Don't forget about us\" e \"Always be my baby\".\nUna novit\u00e0 \u00e8 anche il cosiddetto momento \"Snippets\", durante il quale Mariah dialoga e scherza col pubblico, interpretando alcuni pezzi in maniera integrale o parziale (snippet, appunto), a seconda della serata."}
{"id": "1208819", "revid": "399", "url": "https://it.wikipedia.org/wiki?curid=1208819", "title": "Kevin di Glendalough", "text": "Fu priore dell'abbazia di Glendalough, nella contea di Wicklow, in Irlanda\n\"Kevin\" \u00e8 la versione in lingua inglese del nome irlandese \"Caoimh\u00edn\" (\"Coemgen\" in irlandese antico, latinizzato \"Coemgenus\"). Nato nel Leinster, in Irlanda, era discendente di una famiglia nobile, forse addirittura dai re del Leinster, figlio di Coemlog e Coemell. Il nome \"Coemgen\" significa \"di nascita nobile\", e fu indicato da un angelo, il giorno del suo battesimo.\nLa leggenda che lo riguarda \u00e8 inverosimile , ma ci restano poche notizie sue contemporanee. Secondo la tradizione la madre, mettendolo al mondo, non soffr\u00ec le doglie del parto e la neve, che scendeva il giorno in cui nacque, si scioglieva cadendo attorno alla sua casa.\nBiografia.\nFu battezzato da San Cronan di Roscrea ed all'et\u00e0 di sette anni fu mandato in Cornovaglia per essere educato da San Petroc. Fece vita monacale dall'et\u00e0 di 12 anni. Studi\u00f2 per l'ordinazione a Cell na Manach (Killnamanagh), fu discepolo di San Eonagh, suo zio paterno, e fu ordinato sacerdote dal vescovo Lugidus (Lugaidh). Conobbe i maggiori santi irlandesi suoi contemporanei. Dopo la sua ordinazione, poich\u00e9 San Eonagh doveva trasferirsi nell'Irlanda settentrionale, voleva nominare Kevin abate del monastero, ma Kevin scapp\u00f2. Visse da eremita per sette anni a Glendalough, \"la valle tra i due laghi\", in una grotta sulle rive del lago superiore (\"Upper lake\"), nota come \"il letto di San Kevin\", verosimilmente una tomba dell'et\u00e0 del Bronzo. La leggenda dice che vi fu condotto da un angelo. Visse di stenti, cibandosi di erbe selvatiche e passando il tempo in preghiera. Nei dintorni si sparsero voci sulla sua virt\u00f9 e santit\u00e0 che attirarono seguaci da tutta Irlanda: San Moling fu suo seguace. Allora Kevin fond\u00f2 a Glendalough un monastero, attorno al quale crebbe un villaggio. Fu abate del monastero fin quando questo non fu ben avviato e poi torn\u00f2 ad una vita di solitudine. Ma, quattro anni dopo, i suoi monaci lo supplicarono di tornare a Glendalough, dove fu abate fino alla sua morte. San Kevin si rec\u00f2 un giorno a Roma per procurare sante reliquie per il suo monastero. Gi\u00e0 anziano, gli nacque il desiderio di tornare a Roma, ma non era sicuro che fosse giusto abbandonare il suo monastero. Allora chiese consiglio a San Ciar\u00e1n di Clonmacnoise, che gli rispose che sarebbe stato meglio non abbandonare i suoi monaci, quando non erano ancora pronti per la missione: \u00able uova degli uccelli non si schiudono mentre questi volano\u00bb. Pertanto Kevin rinunci\u00f2 al suo desiderato viaggio a Roma. San Ciar\u00e1n di Clonmacnoise era grande amico di San Kevin. Sapendo che Ciar\u00e1n stava per morire, Kevin lo and\u00f2 a trovare a Clonmacnoise, ma arriv\u00f2 tre giorni dopo la sua morte. Allora lo spirito di san Ciar\u00e1n rientro nel suo corpo cos\u00ec che pot\u00e9 abbracciare l'amico ospite. Stettero insieme molto tempo in conversazione. Ciar\u00e1n regal\u00f2 a Kevin una campana d'argento come segno di amicizia. La leggenda dice che San Kevin visse fino all'et\u00e0 di 120 anni. Glendalough divenne un famoso luogo di pellegrinaggio in Irlanda: sette viaggi a Glendalough valevano come uno a Roma.\nCulto.\nSan Kevin \u00e8 ricordato il 3 giugno, sia dalla Chiesa Cattolica sia dalle Chiese Ortodosse.\nI miracoli.\nSan Kevin era famoso per la sua purezza: fino al XIX secolo il suo nome in Irlanda era usato per indicare un uomo freddo con le donne. Si racconta che una volta, allorch\u00e9 una donna volle mettere alla prova la sua castit\u00e0, egli l'abbia spinta in un cespuglio di ortiche. Un'altra sua pretendente fu gettata da una scogliera. Al contrario, San Kevin amava la compagnia delle bestie selvatiche, ed era da loro ricambiato. La leggenda riporta alcuni suoi miracoli:"}
{"id": "1208820", "revid": "773636", "url": "https://it.wikipedia.org/wiki?curid=1208820", "title": "Pieve di San Martino (Batignano)", "text": "La pieve di San Martino \u00e8 un edificio religioso situato a Batignano, nel comune di Grosseto, Toscana.\nStoria.\nLa chiesa sorse nel corso del XII secolo e fu costruita con materiali di recupero di epoca romana e altomedievale provenienti da edifici della vicina citt\u00e0 di Roselle.\nNel corso dei secoli successivi, l'edificio religioso ha subito varie ristrutturazioni, tra cui \u00e8 da segnalare un intervento in epoca rinascimentale che ne ha modificato la pianta.\nInfine, nel XIX secolo furono effettuati restauri all'interno, con l'eliminazione di alcuni altari che erano stati aggiunti in epoca barocca; tra il 1960 e il 1966 furono eseguiti altri interventi con l'eliminazione di alcuni intonaci per far riemergere tracce di affreschi tardomedievali e rinascimentali.\nDescrizione.\nLa pieve di San Martino a Batignano, originariamente a navata unica, si presenta adesso con un impianto a croce greca dovuto alla ristrutturazione avvenuta in epoca rinascimentale. La facciata \u00e8 rivestita da un intonaco che nasconde l'originario tessuto murario; sopra il portale centrale si apre un oculo.\nUn'altra porta d'ingresso si trova su un fianco laterale, preceduta da una breve scalinata, ed \u00e8 sormontata da un architrave in travertino dove poggia un arco a sesto acuto in conci di pietra. Questa \u00e8 la parte pi\u00f9 antica dell'edificio, corrispondente all'interno alla cappella della Madonna delle Grazie dove si trova un altare barocco, nella nicchia \u00e8 collocata un'immagine della Vergine.\nL'interno, illuminato da 4 monofore, si presenta con la navata suddivisa in quattro campate e due cappelle laterali (una delle quali la gi\u00e0 citata della Madonna delle Grazie) ricavate nei due bracci della croce greca. Sulle pareti emergono tracce di alcuni affreschi di scuola senese, risalenti alla fine del XIV secolo e al XV secolo.\nIl monumentale battistero marmoreo fu realizzato nel periodo rinascimentale, con l'aggiunta successiva della cupola a base esagonale.\nLa statua lignea di san Michele Arcangelo \u00e8 un'opera di scuola senese del XVII secolo, originariamente collocata nel perduto oratorio di Batignano dedicato al santo.\nNella chiesa sono conservate anche le reliquie di padre Giovanni Nicolucci da San Guglielmo, uno dei fondatori del vicino convento di Santa Croce, ivi trasferite a seguito della soppressione napoleonica del vicino convento.\nInfine, sono da segnalare anche una serie di opere d'arte di epoca moderna, tra cui spiccano alcune opere ottocentesche, una statua di san Martino vescovo, collocata nei pressi del fonte battesimale, e due tele raffiguranti san Giuseppe e l'Immacolata Concezione."}
{"id": "1208831", "revid": "171091", "url": "https://it.wikipedia.org/wiki?curid=1208831", "title": "Parco naturale del Mont Avic", "text": "Il parco naturale del Mont Avic (in francese, \"Parc naturel du Mont Avic\") \u00e8 un'area naturale protetta della Valle d'Aosta e ha una superficie di oltre 5.747 ettari. Primo parco naturale regionale della regione, dopo il parco nazionale del Gran Paradiso, creato nel 1989 ed ampliato nel 2003, \u00e8 esteso tra il vallone di Champdepraz e la Valle di Champorcher, solcato dal torrente Chalamy, in posizione appartata rispetto alle grandi rotte turistiche valdostane. Le alte vette aguzze dei monti Avic (3003 metri), Iverta(2936 metri) e Glacier (3186 metri) separano il vallone di Champdepraz dalla valle di Champorcher. Nel parco \u00e8 presente la pi\u00f9 estesa foresta di pini uncinati (\"Pinus mugo\" subsp. \"uncinata\") della Valle d'Aosta: oltre 980 ettari.\nI sentieri del parco.\nDiversi sono i sentieri del parco: il pi\u00f9 frequentato \u00e8 quello che parte dalla valle di Champorcher ed attraverso il Colle del Lago Bianco (in francese, \"Col du lac blanc\") scende nel vallone di Champdepraz, con in sfondo il Cervino e il Monte Rosa, tocca il lac Blanc, affiancato dal Rifugio Barbustel (2200 metri), ed il lac Cornu, per raggiungere poi il Gran Lago (\"Grand Lac\"), il pi\u00f9 esteso lago naturale della Valle d'Aosta; percorrendo invece la Valle di Champorcher si pu\u00f2 raggiungere il lago Mis\u00e9rin (22 ettari) a 2576 metri di quota, e, lungo l'antica strada di caccia dei Savoia, la Fen\u00eatre de Champorcher, valico situato a 2826 metri di quota che permette l'accesso al vallone dell'Urtier.\nEsistono altri sentieri che partono dalle frazioni di Chevr\u00e8re e di Veulla (capoluogo) di Champdepraz, a quota 1300 metri, e toccano altri laghi, altre foreste e alcune testimonianze di attivit\u00e0 minerarie del passato.\nGestione.\nIl parco ha una gestione ambientale verificata ed \u00e8 il primo parco in Europa ad aderire all'EMAS.\nIl parco accoglie i turisti nel centro visite di Champorcher, situato nella Villa Biamonti in localit\u00e0 Ch\u00e2teau, e nel centro visite di Champdepraz, in localit\u00e0 Chevr\u00e8re nel villaggio di Covarey."}
{"id": "1208834", "revid": "773636", "url": "https://it.wikipedia.org/wiki?curid=1208834", "title": "Chiesa di San Salvatore (Istia d'Ombrone)", "text": "La chiesa di San Salvatore si trova nel territorio comunale di Grosseto, nel centro storico della localit\u00e0 di Istia d'Ombrone.\nStoria.\nLa chiesa fu costruita nel corso del XII secolo e vi sono documenti che attestano il passaggio dei Templari da Istia; a partire dal XIII secolo ha subito una serie di interventi di ristrutturazione. Tra questi, sono da segnalare i restauri avvenuti in pi\u00f9 riprese tra la fine del Trecento e il Quattrocento, che hanno conferito in larga parte l'aspetto attuale all'edificio religioso.\nInfine, nella prima met\u00e0 del secolo scorso, venne completamente rifatta la facciata in stile neoromanico.\nDescrizione.\nLa chiesa di San Salvatore a Istia d'Ombrone si caratterizza per le strutture murarie completamente rivestite in laterizio; il campanile a torre, con base a scarpa, \u00e8 situato all'estremit\u00e0 posteriore sinistra e si presenta interamente intonacato.\nLa facciata si presenta a capanna, il portale centrale, preceduto da una coppia di gradini, \u00e8 munito di architrave in travertino e sormontato da un arco a tutto sesto poggiante su una cordonatura che attraversa trasversalmente l'intera parete; sopra di esso, si apre un oculo. Da ciascuna delle due sommit\u00e0 laterali della facciata si eleva un pinnacolo poggiante su un contrafforte angolare.\nNella parte bassa a sinistra, \u00e8 inserito uno stemma gentilizio.\nL'interno, a navata unica, \u00e8 illuminato da 4 monofore con arco a tutto sesto e custodisce alcune pregevoli opere d'arte.\nTra esse, spiccano una statua lignea in noce di inizio Quattrocento di Domenico di Niccol\u00f2 raffigurante la \"Madonna in trono col Bambino\", una tavola rinascimentale di Giovanni di Paolo raffigurante la \"Madonna col Bambino\", una tavola del 1528 di Vincenzo Tamagni raffigurante l\"Incontro di Sant'Anna e San Gioacchino alla Porta Aurea\". Tra le altre opere, sono da segnalare un frammento di affresco tardomedievale, un capitello coevo riutilizzato come acquasantiera, una tela seicentesca raffigurante la \"Madonna col Bambino e santi\" e un Crocifisso ligneo del Settecento dietro l'altare maggiore."}
{"id": "1208839", "revid": "326822", "url": "https://it.wikipedia.org/wiki?curid=1208839", "title": "Back Chokeslam", "text": ""}
{"id": "1208840", "revid": "293377", "url": "https://it.wikipedia.org/wiki?curid=1208840", "title": "San Jose Earthquakes (1974)", "text": ""}
{"id": "1208841", "revid": "339392", "url": "https://it.wikipedia.org/wiki?curid=1208841", "title": "Incausto", "text": ""}
{"id": "1208854", "revid": "293377", "url": "https://it.wikipedia.org/wiki?curid=1208854", "title": "Golden Bay Earthquakes", "text": ""}
{"id": "1208860", "revid": "80598", "url": "https://it.wikipedia.org/wiki?curid=1208860", "title": "Det (casa discografica)", "text": "La Det (acronimo di Discografica Editrice Tirrena) \u00e8 stata una casa discografica italiana attiva nella seconda met\u00e0 degli anni sessanta.\nStoria della Det.\nLa Det \u00e8 stata creata nel 1966 dalla famiglia Campi (oggi Editoriale Campi), fondatrice e proprietaria del settimanale TV Sorrisi e Canzoni, che, dopo aver fondato la CAM, etichetta specializzata nelle colonne sonore, aveva deciso di ampliare la propria presenza discografica nella musica leggera, dando vita alla Det e alla Tank.\nLa sede fu stabilita a Roma, in via Virgilio 8, nello stesso palazzo sede di \"TV Sorrisi e Canzoni\". Per qualche tempo fu anche attiva una filiale a Milano, in via Tertulliano 41; il direttore artistico era Luigi Campi.\nTra gli artisti che incisero per la Det sono da ricordare Peppino Gagliardi e Catherine Spaak; inoltre distribu\u00ec attraverso la CA.DI. (Campi Distributrice) etichette minori come l'Amico di Don Backy e la Mama Records di Herbert Pagani. Per un certo periodo attraverso la trasmissione Schermo Musicale trasmise settimanalmente su Radio Rai le sue novit\u00e0 discografiche.\nTra le sue pubblicazioni la Det ha spesso privilegiato le colonne sonore.\nI dischi pubblicati.\nLa datazione \u00e8 basata sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "1208862", "revid": "30753", "url": "https://it.wikipedia.org/wiki?curid=1208862", "title": "Super Chokeslam", "text": ""}
{"id": "1208865", "revid": "146092", "url": "https://it.wikipedia.org/wiki?curid=1208865", "title": "Fontana dell'Esedra (Napoli)", "text": "La fontana dell'Esedra \u00e8 la pi\u00f9 grande fontana di Napoli, situata nel vasto complesso architettonico della Mostra d'Oltremare.\nStoria.\nLa fontana fu progettata nel 1938 da due architetti, Carlo Cocchia e Luigi Piccinato, e inaugurata nel 1940. Fu voluta dal regime fascista, in quanto doveva celebrare la politica coloniale italiana. L'inaugurazione fu spettacolare: venne eseguita la sinfonia \"Fontane d'Oltremare\" (composta dal Maestro Guido Pannain) e i getti d'acqua erano sincronizzati con la musica.\nIl 23 maggio 2006, dopo circa trent'anni di pressoch\u00e9 totale abbandono e due anni e mezzo di lavori costati circa sei milioni di Euro, la fontana \u00e8 stata restaurata e nuovamente inaugurata.\nCaratteristiche.\nLa struttura, ispirata ai settecenteschi modelli della fontana della reggia di Caserta, con la sua estensione di 900 metri quadrati, \u00e8 in grado di contenere una massa d'acqua di 4000 metri cubi ed emettere getti alti fino a 40 metri. Intorno \u00e8 circondata da ottocento alberi d'alto fusto, soprattutto da pini e lecci. Attualmente la fontana pu\u00f2 contare su 76 vasche ad esedra, 1300 ugelli fatti di ottone e di bronzo, dodici fontane a cascata e altrettante elettropompe. Grazie a circa 800 proiettori che emettono luci di vari colori e un impianto audio, la fontana \u00e8 in grado di offrire spettacoli molto suggestivi. La decorazione della fontana, eseguita in ceramica, \u00e8 opera di Giuseppe Macedonio."}
{"id": "1208866", "revid": "287204", "url": "https://it.wikipedia.org/wiki?curid=1208866", "title": "Rock Bottom", "text": ""}
{"id": "1208871", "revid": "125962937", "url": "https://it.wikipedia.org/wiki?curid=1208871", "title": "The Kingdom (film 2007)", "text": "The Kingdom \u00e8 un film del 2007 diretto da Peter Berg.\nTrama.\nDurante una partita di softball in un complesso residenziale di una compagnia petrolifera americana a Riyadh, in Arabia Saudita, i terroristi di al-Qaeda fanno esplodere una bomba, uccidendo americani e sauditi. Mentre una squadra dirotta un'auto e spara ai residenti, un attentatore suicida che indossa una falsa uniforme della polizia si fa esplodere, uccidendo tutti quelli che gli stanno vicino. Il sergente Haytham della polizia di Stato saudita uccide i ladri d'auto. L'addetto legale dell'FBI in Arabia Saudita, l'agente speciale Fran Manner, chiama il suo collega statunitense, l'agente speciale Ronald Fleury, per informarlo dell'attacco. Manner sta discutendo della situazione con l'agente speciale DSS Rex Burr quando un'ambulanza piena di esplosivi viene fatta esplodere, uccidendo Manner, Burr e molti altri.\nAl quartier generale dell'FBI a Washington D.C., Fleury informa la sua squadra di dispiegamento rapido sull'attacco. Sebbene il Dipartimento di Giustizia degli Stati Uniti e il Dipartimento di Stato degli Stati Uniti ostacolino gli sforzi dell'FBI per indagare sull'attacco, Fleury ricatta l'ambasciatore saudita per consentire a una squadra investigativa dell'FBI di entrare in Arabia Saudita. Fleury riunisce l'agente speciale Janet Mayes, un esaminatore forense, l'analista dell'FBI Adam Leavitt, un analista dell'intelligence, e l'agente speciale Grant Sykes, un tecnico di bombe, per andare in Arabia Saudita. All'arrivo vengono accolti dal colonnello Faris al-Ghazi, il comandante della polizia dello Stato saudita che garantisce la sicurezza nel complesso. L'indagine \u00e8 condotta dal generale Al Abdulmalik del SANG, che non d\u00e0 a Fleury e alla sua squadra il permesso di indagare.\nLa squadra dell'FBI \u00e8 invitata al palazzo del principe saudita Ahmed bin Khaled per una cena. Mentre \u00e8 a palazzo, Fleury convince il principe che il colonnello al-Ghazi \u00e8 un detective naturale e dovrebbe essere autorizzato a condurre le indagini. Con questo cambio di leadership, agli americani \u00e8 consentito l'accesso diretto alla scena del crimine. Durante la ricerca di prove, il sergente Haytham e Sykes scoprono che la seconda bomba \u00e8 stata fatta esplodere in un'ambulanza. Fleury scopre che il fratello di uno dei terroristi morti aveva accesso alle ambulanze e alle uniformi della polizia. Il colonnello al-Ghazi ordina a una squadra delle forze speciali di fare irruzione in una casa, riuscendo a uccidere alcuni terroristi pesantemente armati. Dopo il raid, la squadra scopre degli indizi, comprese le foto degli Stati Uniti e di altre ambasciate occidentali a Riyadh. Poco dopo, il vice capo della missione dell'ambasciata degli Stati Uniti, Damon Schmidt, informa Fleury e la sua squadra che \u00e8 stato loro ordinato di tornare negli Stati Uniti.\nSulla strada per l'aeroporto internazionale King Khalid, il loro convoglio viene attaccato e reso inutilizzabile. Leavitt viene trascinato fuori dall'auto distrutta e rapito mentre Fleury riesce a ferire un aggressore. Al-Ghazi requisisce un veicolo civile per inseguire il quarto SUV e l'altra auto che sta portando Leavitt nel pericoloso quartiere Al-Suwaidi di Riyadh. Mentre si fermano, un uomo armato spara loro granate con propulsione a razzo e inizia un feroce scontro a fuoco. Leavitt \u00e8 legato all'interno di un complesso.\nMentre Sykes e Haytham sorvegliano l'ingresso del complesso, al-Ghazi, Fleury e Mayes seguono una scia di sangue e uccidono molti uomini armati all'interno. Mayes, separato dagli altri, trova Leavitt e i suoi aggressori, che stanno preparando un video dell'esecuzione di Leavitt. Uccide i rimanenti insorti e al-Ghazi e la squadra iniziano ad andarsene. Fleury poi si rende conto che c'\u00e8 una scia di sangue che porta sul retro dell'appartamento. Dopo essere entrati, Mayes conforta una ragazza nell'appartamento e le offre delle caramelle. In cambio, la ragazza offre a Mayes una biglia, simile a quelle incastonate nei corpi di alcune vittime dei bombardamenti. Al-Ghazi vede il nonno, allunga la mano e si offre di aiutarlo ad alzarsi. Quando il vecchio gli d\u00e0 la mano, al-Ghazi vede che all'uomo mancano le stesse dita di Abu Hamza al-Masri nei numerosi video del gruppo terroristico e conferma il suo sospetto che il nonno sia il capo dei terroristi. Il nipote adolescente di Abu Hamza esce dalla camera da letto e spara ad al-Ghazi al collo, poi inizia a puntare la pistola contro Mayes, spingendo Fleury ad ucciderlo. Abu Hamza poi tira fuori un fucile d'assalto e Haytham lo uccide. Mentre Abu Hamza muore, un altro nipote lo abbraccia e Abu Hamza gli sussurra qualcosa all'orecchio per calmare il bambino. Al-Ghazi muore tra le braccia di Fleury.\nA casa di al-Ghazi, Fleury e Haytham incontrano la sua famiglia. Fleury dice a suo figlio che al-Ghazi era un suo buon amico, una scena simile a un'altra precedente in cui confortava il figlio dell'agente speciale Manner. Fleury e la sua squadra tornano negli Stati Uniti, dove vengono elogiati dal direttore dell'FBI James Grace per il loro eccezionale lavoro. Leavitt chiede a Fleury e Mayes cosa egli avesse sussurrato per calmarli. La scena si interrompe mostrando la figlia di Abu Hamza che chiede al proprio figlio cosa gli avesse sussurrato suo nonno mentre stava morendo. Il nipote dice a sua madre: \"Non temerli, bambina mia. Li uccideremo tutti\", una frase simile a quella che Fleury aveva sussurrato a Mayes.\nProduzione.\nLe riprese del film sono iniziate nel mese di giugno del 2006. Si sono svolte prevalentemente a Phoenix ma anche a Mesa e Gilbert. I maggiori set del film sono stati costruiti nel politecnico dell'Arizona State University e Washington, D.C. intorno al Memoriale della Seconda guerra mondiale e al Dipartimento di giustizia.\nDurante le riprese del film, l'attrice Jennifer Garner (Janet Mayes) \u00e8 svenuta pi\u00f9 volte a causa del caldo eccessivo. A causa di tali avvenimenti, i media ipotizzarono una sua seconda gravidanza (notizia che si rivel\u00f2 successivamente essere falsa).\nDistribuzione.\nIl film usc\u00ec nei cinema americani e in buona parte del resto del mondo il 28 settembre 2007, riscuotendo critiche pi\u00f9 positive nel mondo arabo che in quello occidentale \nIl film \u00e8 uscito nelle sale italiane il 30 novembre 2007.\n\"The Kingdom\" \u00e8 stato pubblicato in Italia in versione home video il 23 aprile 2008, piazzandosi in prima posizione tra i DVD pi\u00f9 venduti nella prima settimana d'uscita. Esiste anche in formato Blu-ray ad alta definizione.\nAccoglienza.\nIncassi.\nNegli Stati Uniti il film ha ottenuto un buon successo con oltre $ 47.450.000 di incasso totale. In Italia, invece, ha raccolto la cifra di \u20ac 575.000.\nPromozione.\nPer promuovere la pellicola, Jamie Foxx (Ronald Fleury) e Jennifer Garner hanno fatto un tour mondiale fermandosi particolarmente a Parigi, Londra e Berlino. Inoltre, insieme hanno anche presentato gli MTV Video Music Awards 2007."}
{"id": "1208872", "revid": "30753", "url": "https://it.wikipedia.org/wiki?curid=1208872", "title": "Queen Suplex", "text": ""}
{"id": "1208878", "revid": "43570543", "url": "https://it.wikipedia.org/wiki?curid=1208878", "title": "Book End", "text": ""}
{"id": "1208879", "revid": "30753", "url": "https://it.wikipedia.org/wiki?curid=1208879", "title": "Sit Down Chokeslam", "text": ""}
{"id": "1208880", "revid": "536103", "url": "https://it.wikipedia.org/wiki?curid=1208880", "title": "Atrium", "text": ""}
{"id": "1208881", "revid": "30753", "url": "https://it.wikipedia.org/wiki?curid=1208881", "title": "Chokebreaker", "text": ""}
{"id": "1208882", "revid": "30753", "url": "https://it.wikipedia.org/wiki?curid=1208882", "title": "Chokeslam Backbreaker", "text": ""}
{"id": "1208884", "revid": "78273", "url": "https://it.wikipedia.org/wiki?curid=1208884", "title": "Sindrome di Stendhal (film)", "text": ""}
{"id": "1208885", "revid": "767487", "url": "https://it.wikipedia.org/wiki?curid=1208885", "title": "Hybodus", "text": "Per Hybodus si intende un genere estinto di squali che prosper\u00f2 fin dalla loro comparsa alla fine del Permiano, per poi scomparire nel Cretaceo inferiore.\nUno squalo primitivo.\nL\"'Hybodus\", a differenza degli odierni squali che popolano i nostri mari, era estremamente pi\u00f9 primitivo: innanzitutto era pi\u00f9 piccolo (2 metri di lunghezza); inoltre era un carnivoro che si nutriva di prede che erano indifese o almeno in difficolt\u00e0, attaccandole con la sua dentatura munita di due tipi di denti che servivano per due funzioni differenti, ovvero per trattenerle e rompere i loro gusci se ne avevano. La differenza pi\u00f9 notevole era certamente quella di avere due minuscole \"corna\", che dovevano certamente servire durante l'accoppiamento con la femmina prescelta."}
{"id": "1208886", "revid": "256896", "url": "https://it.wikipedia.org/wiki?curid=1208886", "title": "Fontana dell'Esedra", "text": ""}
{"id": "1208895", "revid": "173933", "url": "https://it.wikipedia.org/wiki?curid=1208895", "title": "Motorstorm", "text": ""}
{"id": "1208897", "revid": "287204", "url": "https://it.wikipedia.org/wiki?curid=1208897", "title": "Anna Jurkiewicz", "text": "Biografia.\nDa bambina, Anna era ritenuta una delle migliori giovani pattinatrici al mondo. Dopo diversi infortuni ha lasciato il pattinaggio per tornare a d allenarsi nel 2006 e a gareggiare nella stagione 2006-2007. Nel 2007 ha partecipato ai campionati nazionali polacchi, laureandosi campionessa nazionale."}
{"id": "1208898", "revid": "301422", "url": "https://it.wikipedia.org/wiki?curid=1208898", "title": "Heike monogatari", "text": " \u00e8 un romanzo epico giapponese del XIV secolo di autore anonimo, tratto da storie trasmesse oralmente e cantate con accompagnamento del liuto biwa. Questo genere di canto epico \u00e8 detto \"heikyoku\".\nLa parola indica la famiglia Taira ed \u00e8 composta dal primo kanji di pi\u00f9 il suffisso relazionale .\nDescrizione dell'opera.\n\u00c8 uno dei pi\u00f9 importanti \"gunki monogatari\", racconti di guerra, insieme allo \"Heiji monogatari\" e lo \"H\u014dgen monogatari\". Lo \"Heike monogatari\" \u00e8 basato sugli scontri avvenuti durante il periodo Kamakura fra i potenti clan Taira e Minamoto. In particolare fa riferimento alla Guerra Genpei (1180-1185), che vide la definitiva rovina dei Taira. \u00c8 incentrato sulla figura di Taira no Kiyomori, generale dei Taira, ma \u00e8 narrato dal punto di vista dei Minamoto. Kiyomori \u00e8 descritto infatti come un condottiero crudele e sanguinario.\nL'autore.\nL'epica storica \u00e8 probabilmente il frutto di diversi canti, nati ad opera di monaci itineranti, che narravano presso le varie corti dei signori daimy\u014d le avventure dei tempi tumultuosi di fine epoca Heian. Questi artisti erano conosciuti come \"biwa hoshi\", poich\u00e9 secondo la tradizione erano ciechi.\nUn'interessante riflessione sulla paternit\u00e0 dell'opera \u00e8 offerta da Kenko Hoshi (Yoshida Kenk\u014d), autore dello \"Tsurezuregusa\", che al riguardo afferma: \"Yukinaga scrisse lo Heike Monogatari e in seguito l'affid\u00f2 ad un uomo chiamato Shobutsu affinch\u00e9 lo cantasse\". L'identificazione dell'autore rimane controversa, anche in virt\u00f9 dello stile eterogeneo dell'opera, frutto probabilmente della mano di diversi autori.\nStile.\nLo \"Heike monogatari\", concepito per un'aristocrazia guerriera, fa mostra di un linguaggio che non possiede la raffinatezza dei precedenti capolavori di epoca Heian, poich\u00e9 rappresenta con crudo realismo le difficolt\u00e0 della guerra e della vita, ma non \u00e8 interamente dimentico della romantica eleganza e dello stretto rapporto con la natura riscontrato nel \"Genji monogatari\". Con l'avvento del medioevo si affievoliscono i sentimenti provocati dal termine estetico , e la sensibilit\u00e0 letteraria si evolve sfociando nel cosiddetto , termine chiave dell'estetica medioevale, tradotto spesso con \"profondit\u00e0\" e \"mistero\"). \u00c8 una sorta di risonanza mistica e di incanto sottile che nella sua oscura ambiguit\u00e0 ha tutto il fascino e la suggestione della grazia di un effimero fiore di ciliegio, lievemente coperto da leggeri lembi di nebbia alla fatua luce della luna d'inverno gi\u00e0 presente nello \"Heike monogatari\".\nL'influenza buddhista.\nLa storia degli Heike \u00e8 incentrata su sentimenti pi\u00f9 prettamente buddisti, che nella letteratura medioevale prendono vita soprattutto nelle opere a carattere zen di coloro che si erano ritirati dal mondo e dalle guerre continue, quali Kamo no Ch\u014dmei e Yoshida Kenk\u014d: il , impermanenza di tutte le cose. Degno di citazione a questo proposito \u00e8 il celebre inizio dello \"Heike\":\nFortuna dell'opera.\nNumerosi episodi dello \"Heike monogatari\" sono stati ripresi in drammi n\u014d, come ad esempio \"Sanemori\" di Zeami."}
{"id": "1208901", "revid": "74173", "url": "https://it.wikipedia.org/wiki?curid=1208901", "title": "Miracolo della Vistola", "text": ""}
{"id": "1208909", "revid": "767487", "url": "https://it.wikipedia.org/wiki?curid=1208909", "title": "Most Precious Blood", "text": "I Most Precious Blood sono una band hardcore punk statunitense. Anche se classificato in questo genere, questo complesso presenta influenze provenienti da thrash metal, gothic rock e drum and bass. Essi rientrano nel filone dello straight edge, filosofia basata sul vegetarianismo e sulla privazione di alcol e droghe.\nGruppi da loro citati come massima fonte di ispirazione sono Agnostic Front, Unbroken, The Cure, The Sisters of Mercy, Sick of It All, Outspoken, Cro-Mags, Undertow. Sono, inoltre, supportatori delle associazioni animaliste PETA e ASPCA.\nBiografia.\nIl gruppo si form\u00f2 a Brooklyn (New York) nell'estate del 2000, ad opera dei chitarristi Justin Brannan e Rachel Rosen, appena usciti dagli \"Indecision\".\nA loro si aggiunse anche il cantante e il batterista di questa band, ovvero Tom Sheehan e Pat Flynn. Con questa formazione fu possibile pubblicare il primo album, \"Nothing in Vain\" nel 2001 con la produzione di ROn Thal, il quale poi and\u00f2 a suonare per la band Guns N' Roses. La sua uscita era prevista per settembre ma dopo gli attentati terroristici contro le Torri Gemelle e il Pentagono venne posticipata nel mese di novembre.\nIn questo album, mentre gli altri membri suonano i loro rispettivi strumenti, Rosen, anzich\u00e9 la chitarra, suon\u00f2 il basso, in quanto il gruppo non riuscirono a trovare qualcuno che potesse ricoprire questo ruolo. Flynn se ne and\u00f2 appena finite le registrazioni del disco e fu sostituito da Sean McCann.\nIn seguito, i Most Precious Blood iniziarono l'attivit\u00e0 live in varie zone degli Stati Uniti, supportando artisti come Sick of It All, Andrew W.K. e Throwdown.\nTornati dalle tourn\u00e9e, il cantante Sheehan annunci\u00f2 la sua dipartita e fu sostituito da Rob Fusco, proveniente dai \"One King Down\" nonch\u00e9 istruttore di scacchi. Oltre a Fusco, fu ingaggiato il bassista Matt Miller, permettendo il ritorno alla chitarra di Rachel Rosen.\nLa rinomata formazione ritorn\u00f2 in studio incidendo \"Our Lady of Annihilation\", pubblicato poi nel 2003. L'album ricevette molte attenzioni dagli amanti dell'hardcore punk ma dest\u00f2 anche moltissime critiche per la sua copertina, la quale presenta la Madonna imbottita di dinamite e fu immediatamente censurata, inserendo l'illustrazione di un adesivo commerciale sugli esplosivi. Nello stesso anno, il gruppo partecip\u00f2 ad un disco tributo agli Slayer, \"Covered in Blood\", eseguendo una cover di \"Necrophobic\".\nNel 2005 hanno pubblicato sul mercato il loro disco pi\u00f9 recente, \"Merciless\" con il nuovo batterista Colin Kercz. Anche questa volta, i Most Precious Blood suscitarono polemiche per la copertina del lavoro, raffigurante un cadavere in decomposizione in primo piano, e fu subito censurata.\nNel 2007 diedero il loro contributo nel produrre un album tributo alla band Sick of It All, intitolato Our Impact Will Be Felt e commercializzato l'8 maggio dello stesso anno, con l'aiuto della casa discografica Abacus Recordings.\nAttualmente i membri del gruppo sono impegnati in altri progetti musicali; sembrerebbe che il novo album che uscir\u00e0 nel 2009 si intitoler\u00e0 Do Not Resuscitate"}
{"id": "1208916", "revid": "110157", "url": "https://it.wikipedia.org/wiki?curid=1208916", "title": "Circondario di Tirschenreuth", "text": "Il circondario di Tirschenreuth \u00e8 uno dei circondari dello stato tedesco della Baviera.\nFa parte del distretto governativo dell'Alto Palatinato."}
{"id": "1208917", "revid": "1305772", "url": "https://it.wikipedia.org/wiki?curid=1208917", "title": "Chiesa dei Santi Stefano e Lorenzo", "text": ""}
{"id": "1208922", "revid": "46291", "url": "https://it.wikipedia.org/wiki?curid=1208922", "title": "Echinopsis eyriesii", "text": "Echinopsis eyriesii \u00e8 una tra le tante specie di piante succulente appartenente al genere Echinopsis.\nCome tutto il genere a cui appartiene, essa proviene dall'America meridionale; pi\u00f9 precisamente il suo areale \u00e8 rappresentato dalle pianure del Gran Chaco e delle \"pampas\" settentrionali (Argentina settentrionale, Bolivia, Brasile meridionale estremo, Uruguay, Paraguay).\nLa sua coltivazione in vaso richiede un terriccio ben drenato, anche se rispetto ad altri generi di cactacee essa \u00e8 meno sfavorita da una moderata componente argillosa (questa regola vale un po' per tutte le Echinopsis), purch\u00e9 le innaffiature vengano effettuate ad intervalli pi\u00f9 lunghi. Come tutte le cactacee va esposta al sole. Se viene lasciata all'aperto durante l'inverno le innaffiature vanno sospese per tutta la stagione, a meno che il clima non sia particolarmente mite: \u00e8 opinione comune che nei climi dell'Italia settentrionale l'ultima annaffiatura autunnale vada effettuata non oltre la met\u00e0 di Novembre. Questa specie tollera modeste gelate, purch\u00e9 tenuta all'asciutto ed al riparo dalla neve. Se durante la buona stagione viene annaffiata pi\u00f9 del necessario, essa produce numerosi polloni spesso gi\u00e0 muniti di radichette.\nIn commercio \u00e8 spesso presente una variet\u00e0 di \"Echinopsis eyriesii\" a fiori bianchi, chiamata \"Echinopsis eyriesii hibrida\"."}
{"id": "1208923", "revid": "287204", "url": "https://it.wikipedia.org/wiki?curid=1208923", "title": "Corocastel Conegliano", "text": "Il Corocastel \u00e8 un coro maschile con sede a Conegliano (TV) diretto dal maestro Giorgio Susana.\nStoria.\nNel 1966, un gruppo di giovani, alcuni appena reduci dalla naia alpina, altri invece puri appassionati della montagna e dei suoi canti, si radunarono attorno a don Angelo Visentin e a Toni Battistella, trascinati dalla passione per il canto, dando origine al Corocastel.\nI canti tradizionali costituiscono il repertorio del coro, che varia dalle ballate e storie pi\u00f9 antiche del Tre-Quattrocento a composizioni pi\u00f9 recenti; canti che rievocano storie della cultura popolare, canti d'amore, di lavoro, dell'emigrazione, d'osteria, di naia e di guerra: stati d'animo, ricordi, paure, nostalgie che rivivono e si rinnovano attraverso le elaborazioni e le reinvenzioni di compositori quali Luigi Pigarelli, Antonio Pedrotti, Renato Dionisi, Arturo Benedetti Michelangeli, Gianni Malatesta, Paolo Bon, Flaminio Gervasi, Toni Battistella.\nDal 1976 al 1986, con la direzione artistica di Efrem Casagrande, il Corocastel ha organizzato undici stagioni concertistiche, strumentali e vocali, con sedici conferenze e sessantacinque concerti, tra i quali: Trio di Trieste, Uto Ughi, duo Gorini-Bagnoli, Orchestra dei Solisti di Sofia, Severino Gazzelloni, Arturo Sacchetti, duo Fabbriciani-Fricelli, Nova Schola Gregoriana, Cecilia Gasdia, Giuliano Carmignola, ensemble de I Solisti Veneti.\nIl Corocastel attualmente si propone anche in uno spettacolo teatrale dal titolo \"Conflitto e castigo\" (regia di M. Mune con Milena Vukotich e l'orchestra Art Ensemble) e nell'oratorio per voce recitante, soli, coro e orchestra \"Francesco d'Assisi\", su testi di Donatella Pavan e musiche di Giorgio Susana e di Giuliano Pavan\nAttivit\u00e0 artistica.\nIl coro ha svolto concerti in Brasile, Bulgaria, Francia, Germania, Italia, Jugoslavia, Repubblica Ceca, Svizzera, Ungheria, partecipato a concorsi e a rassegne corali tra cui la Rassegna internazionale di canto corale di Mel ed effettuato registrazioni audio e video.\nDirezione.\nAlla direzione del coro si sono succeduti i maestri Don Angelo Visentin (1966-1967), Toni Battistella (1967-1989), Diego Tomasi (1989-2004), Toni Battistella (2004-2006). Dal 2006 il coro \u00e8 diretto dal maestro Giorgio Susana, coadiuvato da Toni Battistella."}
{"id": "1208925", "revid": "1654832", "url": "https://it.wikipedia.org/wiki?curid=1208925", "title": "Closer (Marber)", "text": "Closer \u00e8 un dramma del 1997 composto dal drammaturgo inglese Patrick Marber. Si tratta del secondo dramma scritto da Marber ed \u00e8 la seconda parte di una trilogia teatrale che sfrutta la Londra contemporanea come scenario. Le altre due opere che compongono la trilogia sono \"La scelta del mazziere\" del 1995 e \"Howard Katz\" del 2001.\nTrama.\nIl dramma \u00e8 ambientato nella Londra degli anni novanta del XX secolo e racconta le vicende di quattro personaggi: Alice, una giovane spogliarellista statunitense, Dan, giornalista londinese, Larry, dermatologo londinese ed Anna, una fotografa statunitense.\nI quattro, nel corso degli anni, intrecciano delle relazioni tra loro. Dan ed Alice si incontrano casualmente ad un semaforo sul Blackfriars Bridge, quando Alice viene investita. In ospedale, i due fanno conoscenza ed iniziano una relazione: il medico che visita velocemente Alice \u00e8 Larry, che nota una cicatrice particolare, precedente l'incidente, su una gamba della ragazza. Mesi dopo Dan, che nel frattempo ha un libro in pubblicazione e convive con Alice che ha intrapreso il lavoro di cameriera abbandonando i club di spogliarello, fa la conoscenza di una fotografa chiamata Anna, innamorandosene perdutamente. Anna ha, per\u00f2, un divorzio alle spalle e non vuole intrecciare una relazione con un uomo gi\u00e0 impegnato.\nPer sfogare il suo desiderio represso, Dan chatta su internet spacciandosi per Anna, finendo per combinare un appuntamento al buio proprio con Larry. I due si incontrano casualmente e si innamorano, decidendo di sposarsi.\nDopo alcuni mesi, Dan e Alice presenziano ad un vernissage di Anna, dove avviene un secondo incontro tra Alice e Larry, il quale prova un'infatuazione per lei. Parlando del loro primo incontro, Larry le chiede la causa della strana cicatrice sulla gamba ed Alice fornisce una risposta evasiva, differente dalla prima versione riferitagli in ospedale. Dan ed Anna hanno modo di parlare, ma di fronte alle avances di Dan, Anna sembra opporre un netto rifiuto. In realt\u00e0 Dan ed Anna iniziano a frequentarsi e la situazione viene a galla quando i due confessano ai rispettivi partner i loro tradimenti. Alice abbandona la casa di Dan e la stessa cosa fa Larry, al quale viene inoltrata una richiesta di divorzio da parte di Anna.\nAnna e Dan vivono ora insieme, e l'unica cosa che sembra opporsi alla loro felicit\u00e0 \u00e8 il matrimonio, ancora valido, tra Larry e lei. Per la firma delle carte Anna accetta di fare del sesso con Larry e Dan, il quale scopre la verit\u00e0 proprio grazie alla sincerit\u00e0 della sua compagna, si reca allo studio di Larry per chiarire la situazione. Nel frattempo Larry, disperato per l'abbandono da parte di Anna, si reca in uno strip club dove incontra Alice, irrintracciabile da tempo, che fa di nuovo la spogliarellista e si fa chiamare Jane Jones. Inutilmente Larry sembra parlare con lei, perch\u00e9 Alice nega di essere la donna che ha conosciuto all'ospedale e che ha incontrato al vernissage di Anna.\nAllo studio di Larry avviene uno scontro tra Dan ed il dermatologo, durante il quale Larry mette al corrente Dan che Anna non ha mai presentato le carte per il divorzio all'avvocato e che \u00e8 intenzionata a ricostruire il matrimonio. Dan \u00e8 disperato e piange per la perdita di Alice: Larry gli svela di sapere dove lei si trovi ma non nasconde di aver avuto con lei un'avventura di carattere sessuale. Gli confida anche di avere a che fare con una masochista: la cicatrice che tanto incuriosiva Larry \u00e8 il segno di una ferita autoinfertasi da Alice.\nLe coppie si sono ricomposte: Anna e Larry sono di nuovo marito e moglie e Alice e Dan ricominciano la loro vita di coppia, decidendo di passare una vacanza insieme a New York. L'insistenza di Dan per avere informazioni sull'avventura tra lei e Larry sconfortano Alice, che si sente defraudata nella fiducia. Decide cos\u00ec di lasciare Dan, il quale la lascia picchiandola dopo aver ricevuto uno sputo in faccia da lei.\nMesi dopo Larry ed Anna, che hanno messo fine al loro matrimonio, si incontrano in un piccolo cimitero vittoriano, il Postman's Park, dove \u00e8 celebrata la memoria di persone comuni che hanno dato la loro vita per gli altri. Qui trovano la tomba di Alice Ayres, una sconosciuta morta nel XIX secolo che aveva ispirato l'identit\u00e0 fasulla di Jane Jones, la ragazza che tutti conoscevano come Alice."}
{"id": "1208926", "revid": "709565", "url": "https://it.wikipedia.org/wiki?curid=1208926", "title": "Episodi di Summerland (seconda stagione)", "text": "La seconda stagione della serie televisiva \"Summerland\" \u00e8 andata in onda negli USA dal 28 febbraio 2005 al 18 luglio 2005 sul canale The WB. In Italia \u00e8 andata in onda su Italia 1 dal 18 agosto 2005 al 24 settembre 2005."}
{"id": "1208939", "revid": "78273", "url": "https://it.wikipedia.org/wiki?curid=1208939", "title": "Search engine Marketing", "text": ""}
{"id": "1208942", "revid": "125742125", "url": "https://it.wikipedia.org/wiki?curid=1208942", "title": "Battle in Seattle - Nessuno li pu\u00f2 fermare", "text": "Battle in Seattle - Nessuno li pu\u00f2 fermare (\"Battle in Seattle\") \u00e8 un film del 2007 scritto e diretto da Stuart Townsend, al debutto come regista.\nLa pellicola \u00e8 incentrata sugli scontri avvenuti il 30 novembre 1999 a Seattle, durante il meeting del WTO. Il film ripercorre la \"Battaglia di Seattle\", attraverso il punto di vista di alcuni personaggi.\nTrama.\nMigliaia di attivisti arrivano a Seattle per protestare contro la conferenza ministeriale del WTO, organizzazione da essi considerata responsabile dell'aumento del divario tra ricchi e poveri a livello mondiale. Nonostante inizi come una protesta pacifica, la dimostrazione diventa in seguito una vera e propria guerriglia urbana, fomentata anche da infiltrati della polizia, che porta le autorit\u00e0 a dichiarare lo stato di emergenza, facendo intervenire cos\u00ec la Guardia Nazionale e dando il via a una violenta repressione.\nDistribuzione.\nIn Italia il film \u00e8 uscito direttamente in DVD l'8 luglio 2009."}
{"id": "1208946", "revid": "712828", "url": "https://it.wikipedia.org/wiki?curid=1208946", "title": "Blue (Pok\u00e9mon)", "text": ""}
{"id": "1208947", "revid": "638792", "url": "https://it.wikipedia.org/wiki?curid=1208947", "title": "Blu (Pok\u00e9mon)", "text": ""}
{"id": "1208948", "revid": "46291", "url": "https://it.wikipedia.org/wiki?curid=1208948", "title": "Echinopsis subdenudata", "text": "Echinopsis subdenudata \u00e8 una pianta succulenta appartenente al genere Echinopsis.\nDescrizione.\nQuesta Echinopsis tende a rimanere bassa e ad allargarsi.\nVerso la met\u00e0 del fusto spesso partono lunghi fiori che impiegano circa un mese ad aprirsi (da quando le areole iniziano ad ingrossarsi).\nFioritura spettacolare notturna a fiori bianchi, imbutiformi e leggermente profumati di breve durata (max 24 h). Predilige aree soleggiate ma riparate dal sole delle ore pi\u00f9 calde."}
{"id": "1208949", "revid": "15756", "url": "https://it.wikipedia.org/wiki?curid=1208949", "title": "Kifisi\u00e0", "text": "Kifisi\u00e0 () \u00e8 un comune della Grecia situato nella conurbazione di Atene (unit\u00e0 periferica di Atene Settentrionale) nella periferia dell'Attica di abitanti secondo i dati del censimento 2001.\nA seguito della riforma amministrativa detta \"piano Kallikratis\" in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 35\u00a0km\u00b2 e la popolazione \u00e8 passata da a abitanti.\nSorge alle pendici del Monte Pentelico a 281 metri di altitudine.\nStoria.\nGi\u00e0 demo ateniese con 6-8 delegati presso la boul\u00e9, sotto il regno di Adriano la citt\u00e0 divenne un importante centro artistico e filosofico, grazie anche al famoso retore Erode Attico che si trasfer\u00ec qui costruendo Villa Kifisi\u00e0 e dando lezioni gratuite a giovani rampolli selezionati tra le migliori famiglie ateniesi.\nNel 342 a.C. d\u00e0 i natali a Menandro, commediografo, raffigurato anche sullo stemma della citt\u00e0.\nAvendo una temperatura media inferiore a quella di Atene centro, fin dagli anni immediatamente successivi all'indipendenza cominci\u00f2 a essere meta di villeggiatura estiva da parte di notabili del nuovo Stato greco. Con l'arrivo della ferrovia nel 1885, l'area divenne una meta ancor pi\u00f9 ambita e le ricche famiglie ateniesi iniziarono a frequentarla assiduamente costruendo ville e seconde case, creando un ambiente architettonico unico dove proliferarono ville negli stili pi\u00f9 insoliti.\nOggi Kifisi\u00e0 \u00e8 meta rinomata di divertimento e shopping, con molti negozi alla moda, centri commerciali, locali serali, multisala cinematografici, una pista da bowling e diversi musei.\nMusei e luoghi di interesse.\nA Kifisi\u00e0 sono presenti vari musei, i pi\u00f9 famosi dei quali sono il Museo di Storia Naturale \"Goulandris\", con l'annesso \"Gaia Centre\", un centro per la didattica e la ricerca scientifica e geologica, e la \"pinacoteca Kouvoutsakis\", che vanta opere del greco Nikolaos Gysis, e di alcuni artisti internazionali fra i quali Eug\u00e8ne Delacroix, Rodin e Giorgio de Chirico.\nInnumerevoli inoltre le dimore storiche in diversi stili architettonici (neoclassico, neogotico, modernistico), tra le quali \"Villa Atlant\u00eds\", progettata dall'architetto Ernst Ziller.\nIl cimitero monumentale municipale di Kifisi\u00e0 \u00e8 entrato nel 2017 a far parte dell'Association of Significant Cemeteries in Europe."}
{"id": "1208951", "revid": "123791259", "url": "https://it.wikipedia.org/wiki?curid=1208951", "title": "Chris Weitz", "text": "Biografia.\nFiglio dello stilista John Weitz e dell'attrice Susan Kohner, si \u00e8 laureato in letteratura inglese al Trinity Hall dell'Universit\u00e0 di Cambridge. Ha iniziato la sua carriera collaborando con il fratello Paul alla stesura di film come \"Z la formica\" e \"La famiglia del professore matto\" e hanno recitato assieme nei film indipendenti \"Chuck &amp; Buck\" e \"Il club dei cuori infranti\".\nAiuta il fratello nella direzione della commedia \"American Pie\", mentre il suo esordio vero e proprio dietro alla macchina da presa risale al 2001 con \"Ritorno dal paradiso\", in seguito dirige \"About a Boy - Un ragazzo\" tratto dal romanzo di Nick Hornby. Nel 2007 adatta per il grande schermo \"La bussola d'oro\" di Philip Pullman, facente parte della trilogia \"Queste oscure materie\".\nNel 2009 firma come regista per la realizzazione del seguito di \"Twilight\", \"\", uscito nelle sale il 18 novembre del 2009. Nel 2014 comincia a scrivere il suo primo libro, \"The Young World\" (edito in Italia da Sperling &amp; Kupfer nel 2015), primo di un'omonima trilogia che si concluder\u00e0 il 19 luglio 2016."}
{"id": "1208952", "revid": "174852", "url": "https://it.wikipedia.org/wiki?curid=1208952", "title": "Jayasi", "text": ""}
{"id": "1208953", "revid": "990473", "url": "https://it.wikipedia.org/wiki?curid=1208953", "title": "Daihatsu Taft", "text": "Il Daihatsu Taft \u00e8 un veicolo a quattro ruote motrici costruito dalla Daihatsu a partire dal 1974, commercializzato anche come Daihatsu Scat, venne sostituito nel 1984 dal Daihatsu Rocky.\nIl primo Taft fu l'F10, introdotto nel 1974, era equipaggiato con un motore benzina a 4 cilindri in linea di 1000cm\u00b3 e da un cambio a 4 marce con riduttore. L'F10 era disponibile a passo corto in allestimento cabriolet oppure con hardtop. Intorno al 1977 l'F10 venne rimpiazzato dall'F20 che era equipaggiato da un motore 1600\u00a0cm\u00b3 sempre a benzina e contemporaneamente venne lanciata la versione con motore diesel 2500\u00a0cm\u00b3, denominata F50.\nNel 1979, venne commercializzata la versione da lavoro del Taft con pianale di carico al posteriore le cui sigle erano F25 per la benzina e F55 per la diesel. Nel 1983, venne introdotta la versione De Luxe dotata di cambio a 5 marce, e gli F50/F55 vennero rimpiazzati dall'F60/F65 munito di un motore diesel da 2800\u00a0cm\u00b3.\nNel periodo tra il 1981 e il 1984, la Toyota vendette il \"Blizzard\", un Daihatsu Taft rimarchiato che montava un motore da 2200\u00a0cm\u00b3 Diesel, il Blizzard offriva di serie le dotazioni del Taft De Luxe. Nel 1984 il Taft venne sostituito dal Daihatsu Rocky (conosciuto come Fourtrak in molte parti del mondo). In Indonesia, il Daihatsu Rocky \u00e8 ancora oggi commercializzato come Daihatsu Taft GT.\nIn Italia i pi\u00f9 diffusi furono i Taft F20 a causa delle alte imposte che sfavorivano l'acquisto di vetture alimentate a gasolio."}
{"id": "1208954", "revid": "697352", "url": "https://it.wikipedia.org/wiki?curid=1208954", "title": "Ascanidi", "text": "Il Casato di Ascania (tedesco: \"Askanier\") era una dinastia di sovrani tedeschi. Era noto anche come Casato di Anhalt, in onore di Anhalt, suo possesso di lunga data.\nGli Ascanidi derivano il loro nome dal Castello di Ascania (o Ascaria), \"Schloss Askanien\", che si trova vicino e prende il nome da Aschersleben. Il castello fu sede della Contea di Ascania, un titolo che fu poi inglobato nei titoli dei principi di Anhalt.\nStoria.\nIl primo membro della famiglia di cui si abbia memoria fu Esico di Ballenstedt, conte dal 1036.\nUno dei successori di Esico, Adalberto o Alberto III, figlio del conte Ottone il Ricco di Ballenstedt, eredit\u00f2 l'11 giugno 1157 il Brandeburgo dal principe Jaxa von K\u00f6penick; il 3 ottobre 1157 fu insignito del titolo di \"Margravio di Brandeburgo\", insediandosi definitivamente in queste terre e passando alla storia come Alberto I l'Orso.\nI figli di Alberto divisero il territorio fra di loro, dando origine ai diversi rami della famiglia.\nLinee collaterali degli Ascanidi.\nLa famiglia degli Ascanidi si suddivise nelle seguenti linee collaterali alla principale:\nPrincipi e Duchi di Anhalt.\nAnhalt-Aschersleben.\nIl territorio del ducato venne annesso al vescovato di Halberstadt.\nAnhalt-Bernburg.\nIl ducato pass\u00f2 al ramo di Anhalt-Zerbst.\nIl Ducato ridivent\u00f2 autonomo nel 1603.\nIl Ducato pass\u00f2 a Leopoldo IV Federico di Anhalt-Dessau.\nAnhalt-Harzgerode.\nIl territorio pass\u00f2 al ramo di Anhalt-Bernburg.\nAnhalt-K\u00f6then.\nIl territorio pass\u00f2 agli Anhalt-Pl\u00f6tzkau, mantenendo per\u00f2 il nome originario.\nIl territorio pass\u00f2 al ramo di Anhalt-Bernburg\nAnhalt-Pl\u00f6tzkau.\nI territori di Anhalt-K\u00f6then e Anhalt-Pl\u00f6tzkau passarono al ramo di Anhalt-Bernburg.\nAnhalt-Pless.\nIl territorio pass\u00f2 al Duca Enrico di Anhalt-K\u00f6then.\nAlla sua morte il territorio pass\u00f2 al nipote, il conte Anselmo Enrico X di Hochberg-F\u00fcrstenstein.\nAnhalt-Zerbst.\nIl territorio venne diviso in Anhalt-K\u00f6then e Anhalt-Dessau.\nIl territorio venne diviso in Anhalt-Pl\u00f6tzkau, Anhalt-Dessau e Anhalt-Zerbst.\nIl territorio venne diviso in Anhalt-Dessau, Anhalt-Bernburg, Anhalt-K\u00f6then, Anhalt-Pl\u00f6tzkau e Anhalt-Zerbst.\nIl territorio venne diviso tra Anhalt-Dessau, Anhalt-K\u00f6then e Anhalt-Bernburg."}
{"id": "1208955", "revid": "30753", "url": "https://it.wikipedia.org/wiki?curid=1208955", "title": "Sitout Chokebomb", "text": ""}
{"id": "1208956", "revid": "43570567", "url": "https://it.wikipedia.org/wiki?curid=1208956", "title": "Crossarm Rock Bottom", "text": ""}
{"id": "1208959", "revid": "19933", "url": "https://it.wikipedia.org/wiki?curid=1208959", "title": "Chaco Canyon", "text": ""}
{"id": "1208960", "revid": "110157", "url": "https://it.wikipedia.org/wiki?curid=1208960", "title": "Museo di storia locale Ildebrando Imberciadori", "text": "Il Museo di storia locale Ildebrando Imberciadori, situato nel territorio comunale di Grosseto, si trova nella localit\u00e0 di Montepescali, della quale rappresenta il museo etnografico.\nLe aree espositive ospitano una collezione di macchine agricole e di strumenti della vita contadina, ma sono presenti anche testimonianze archeologiche e documenti che illustrano un lunghissimo periodo di tempo dall'epoca etrusca al periodo lorenese, che abbraccia anche l'et\u00e0 romana, il Medioevo e l'epoca medicea."}
{"id": "1208961", "revid": "712828", "url": "https://it.wikipedia.org/wiki?curid=1208961", "title": "Difesa Chewbacca", "text": "La difesa Chewbacca \u00e8 una finta strategia legale usata nel corso del ventisettesimo episodio (il quattordicesimo della seconda stagione) del cartone animato \"South Park\" intitolato \"Chef rischia la prigione\". La difesa \u00e8 una satira dell'arringa finale pronunciata dall'avvocato Johnnie Cochran in difesa del celebre giocatore O.J. Simpson, accusato di omicidio. L'espressione \"difesa Chewbacca\" \u00e8 stata in seguito utilizzata in altri contesti per indicare una difesa basata su argomenti insensati, tesi solo a confondere la giuria.\nDiffusione dell'uso del termine in altri contesti.\nIl necrologio dell'Associated Press su Cochran fa riferimento alla \"difesa Chewbacca\" come uno dei mezzi grazie ai quali il famoso avvocato \u00e8 entrato nella cultura pop.\nIl criminologo Mark Stevens afferma che quando la prova del DNA arriva a incastrare il cliente dell'avvocato difensore, egli possa avvalersi unicamente della \"difesa Chewbacca\" e con essa tentare di portare la giuria a perdersi nei complessi meandri delle spiegazioni scientifiche alla base delle prove che l'accusa ha fornito. Il dottore in scienze forensi Erin Kenneally sostiene che l'uso della \"difesa Chewbacca\" \u00e8 molto frequente per screditare, o anche per sostenere molte e confuse possibili spiegazioni a prove digitali fornite dall'accusa. Kenneally presenta anche dei metodi per poter confutare tali strategie difensive. Kenneally e la collega Anjali Swienton hanno avuto modo di presentare tali argomentazioni al Florida State Court System e al 2005 American Academy of Forensic Sciences annual meeting.\nIl termine \u00e8 inoltre utilizzato nell'ambito di blog (come Slashdot) o di commenti sulla politica. Ellis Weiner ha scritto sull'Huffington Post che Dinesh D'Souza l'aveva adoperato per criticare Nancy Pelosi, all'epoca Presidente della Camera dei Rappresentanti, definendo la \"difesa Chewbacca\" come uno strumento con il quale \"qualcuno afferma il proprio disappunto dicendo qualcosa di talmente insensato che il cervello dell'ascoltatore non pu\u00f2 far altro che esplodere\".\nLa difesa Chewbacca in \"South Park\".\nNell'episodio di \"South Park\" \"Chef rischia la prigione\" Chef scopre che la nuova canzone di Alanis Morissette, \"Stinky Britches\", (\"Brache puzzolenti\"), \u00e8 identica a una sua vecchia composizione. Contatta quindi la major che ha prodotto la canzone chiedendo solamente di essere accreditato come compositore di \"Brache puzzolenti\". Chef supporta la sua tesi con una registrazione fatta quando aveva vent'anni.\nLa major, oltre a rifiutare la proposta, cita Chef in giudizio per molestie. In tribunale Johnnie Cochran, che rappresenta la casa discografica, utilizza la famosa e micidiale \"difesa Chewbacca\", la stessa che, secondo Gerald Broflovski, il legale avrebbe sostenuto durante il Processo Simpson. In tal senso, il dialogo chiave del nuovo processo \u00e8 il seguente:\nL'uso di questa difesa ha successo, e la giuria dichiara Chef colpevole di \"molestie a major discografica\", condannandolo a una multa di due milioni di dollari, da pagarsi entro ventiquattro ore, per non scontare quattro anni di prigione.\nPoich\u00e9 il condannato non dispone di una simile cifra, viene organizzato un concerto benefico, lo \"Chef Aid\", con lo scopo di raccogliere fondi e per far s\u00ec che Johnnie Cochran rappresenti legalmente Chef in una causa contro la major. Durante il concerto l'avvocato, folgorato dalla bont\u00e0, decide di rappresentare Chef pro bono. Utilizza nuovamente (e sempre con successo) la \"difesa Chewbacca\", questa volta per sconfiggere la major discografica e rendere noto il vero autore della canzone \"Brache puzzolenti\". In questa seconda controversia giudiziaria, Cochran conclude l'arringa tirando fuori (non si sa bene da dove) una scimmia, affermando: \u00abEhi, guardate la scimmia, guardate la scimmia sciocchina!\u00bb, causando l'esplosione della testa di un giurato."}
{"id": "1208962", "revid": "287204", "url": "https://it.wikipedia.org/wiki?curid=1208962", "title": "Sambo Suplex", "text": ""}
{"id": "1208964", "revid": "2122884", "url": "https://it.wikipedia.org/wiki?curid=1208964", "title": "Cinzia Massironi", "text": "Biografia.\nTra i vari personaggi dei cartoni animati o degli anime cui ha prestato la voce, Lady Kale in \"Starla e le sette gemme del mistero\", Delia Ketchum in \"Pok\u00e9mon\", Ilenia in \"Sailor Moon\", Laura e Videl in \"Dragon Ball\", Maggie in \"\u00c8 un po' magia per Terry e Maggie\", Caska in \"Berserk\", Comet in \"Gira il mondo principessa stellare\". Inoltre, la Massironi d\u00e0 la voce a vari personaggi maschili.\nTra le attrici doppiate Rebecca De Mornay. Nel 2008 recita nel primo episodio del film di Aldo, Giovanni e Giacomo, \"Il cosmo sul com\u00f2\", per la regia di Marcello Cesena, nei panni della moglie di Giacomo. Si tratta della seconda collaborazione con il trio comico, otto anni dopo l'apparizione in Chiedimi se sono felice, nel cui cast figura anche la cugina Marina Massironi.\nNel campo dei videogiochi ha prestato la voce a Wonder Woman, a Kitana di \"Mortal Kombat vs DC Universe\", a Maya di \"Il Mio Coach di Fitness: Sempre in Forma\", a Luke e Flora della serie \"Professor Layton\", a Lachesi di \"God of War II\". Inoltre \u00e8 sua la voce della versione femminile del comandante Shepard nei primi tre giochi della saga di \"Mass Effect\".\nAppartenente all'ADAP (Associazione Doppiatori Attori Pubblicitari), lavora a Milano.\nSua cugina Marina \u00e8 anch'essa una doppiatrice."}
{"id": "1208965", "revid": "33689", "url": "https://it.wikipedia.org/wiki?curid=1208965", "title": "Romilda (duchessa)", "text": "Biografia.\nForse figlia di Garibaldo I di Baviera, era moglie di Gisulfo II. Essi ebbero otto figli: quattro maschi (Caco, Tasone, Radoaldo e Grimoaldo) e quattro femmine (Appa, Gaila e altre due delle quali nemmeno Paolo Diacono ricorda i nomi).\nLa sua memoria, tramandata da Paolo Diacono nella sua \"Historia Langobardorum\" (, 37), \u00e8 legata soprattutto all'assedio subito da Cividale, capitale del ducato, intorno al 610 in seguito alla sconfitta e all'uccisione di Gisulfo II da parte degli Avari che avevano invaso l'Italia. La duchessa si rinchiuse nella citt\u00e0 insieme ai pochi Longobardi superstiti e alle mogli e ai figli dei caduti; altri guerrieri si trincerarono nelle vicine fortezze di Cormons, Nimis, Osoppo, Artegna, Ragogna, Gemona e Ibligo. Gli Avari si diedero allora a scorrerie per tutto il ducato, assediando la capitale. Mentre il loro sovrano ispezionava le sue truppe, fu scorto dalla duchessa: allora\nIl sovrano avaro accett\u00f2 la proposta e Romilda spalanc\u00f2 le porte di Cividale alle sue orde, che devastarono la citt\u00e0, l'incendiarono e presero prigioniera l'intera popolazione. Gli Avari, tornati in Pannonia, stabilirono di uccidere tutti i maschi adulti longobardi e dividersi come schiavi le donne e i bambini, ma i quattro figli di Gisulfo e Romilda riuscirono a fuggire; le figlie femmine, invece, si sottrassero alla violenza degli Avari con un astuto stratagemma: si misero sotto le vesti pezzi di carne cruda che, putrefacendosi per il calore, emanavano un odore fetido, disgustando gli Avari che tentavano di avvicinarle. Furono vendute come schiave e ottennero poi matrimoni degni del loro rango.\nIl re avaro mantenne comunque il giuramento fatto a Romilda: la spos\u00f2 e la tenne come moglie per una notte, ma subito dopo la consegn\u00f2 a dodici avari che la torturarono e la violentarono ripetutamente. In seguito ordin\u00f2 che fosse impalata in mezzo al campo Sacro (l'accampamento avaro), rivolgendole queste parole:"}
{"id": "1208966", "revid": "647919", "url": "https://it.wikipedia.org/wiki?curid=1208966", "title": "Lo chiamavano trinit\u00e0", "text": ""}
{"id": "1208967", "revid": "767487", "url": "https://it.wikipedia.org/wiki?curid=1208967", "title": "Holacanthus tricolor", "text": "Holacanthus tricolor \u00e8 un pesce d'acqua salata appartenente alla famiglia Pomacanthidae, inizialmente descritto come \"Chaetodon tricolor.\"\nDistribuzione e habitat.\nQuesto pesce \u00e8 diffuso nell'Atlantico occidentale, dal Golfo del Messico (Stati Uniti, Messico, Bermuda) al Brasile. Abita le barriere coralline.\nEcologia ed etologia.\nSpecie di abitudini diurne, di notte \u00e8 possibile\nosservarla \u201caddormentata\u201d fra i coralli, vive fino a 100 m di profondit\u00e0 fra le\nrocce e i raggruppamenti di corallo della barriera. I giovani, in particolare,\nsembrano preferire, come rifugi, i coralli di fuoco (genere \"Millepora\") e\ni gusci vuoti dei grossi Molluschi Gasteropodi. Si tratta di un pesce di taglia\nmedia, non supera i 30\u201335\u00a0cm di lunghezza (25\u00a0cm in acquario), che mostra per\u00f2\nspiccate abitudini territoriali, puntualmente manifestate anche in acquario. \u201d. In natura gli adulti formano coppie stabili e di\nlunga durata, in genere monogame, con i due partner indistinguibili dal punto\ndi vista della livrea. Questa specie dal punto di vista della riproduzione \u00e8\nclassificabile come ermafrodita proteroginico, in che vuol dire che tutti gli individui passano\nprima per lo stadio femminile, diventando solo in alcuni casi maschi col\npassare degli anni. Le modalit\u00e0 riproduttive sono praticamente uguali a quella\ndi \"H. ciliaris\", con i maschi che costituiscono un piccolo harem di\nfemmine, all'interno di un ristretto territorio protetto. I giovani, di\ncrescita molto rapida e anch'essi spiccatamente territoriali, non sembra invece\nsvolgano funzioni di pulitori nelle \u201cstazioni di pulizia\u201d che caratterizzano i\nreef corallini, sia nell'Indo-pacifico sia ai caraibi.\nAlimentazione.\nSi nutre prevalentemente di tunicati (spugne) e di coralli duri (Cnidaria).\nAcquariofilia.\nSeppur non molto diffuso in commercio, \u00e8 allevato da molti acquariofili esperti, ed ospite di grandi acquari di barriera."}
{"id": "1208968", "revid": "9593522", "url": "https://it.wikipedia.org/wiki?curid=1208968", "title": "Shuangjiegun", "text": ""}
{"id": "1208970", "revid": "375960", "url": "https://it.wikipedia.org/wiki?curid=1208970", "title": "Francesco Sabatini", "text": "Trascorse la maggior parte della sua carriera professionale in Spagna, al servizio della casa reale.\nBiografia.\nFamiglia.\nFrancesco Sabatini, figlio di Erasmo e di Olimpia Giuliani, nacque a Palermo, all'epoca capitale del Regno di Sicilia e studi\u00f2 architettura a Roma dove spos\u00f2 Maria Cecilia Vanvitelli, figlia del celebre architetto Luigi Vanvitelli autore della Reggia di Caserta, da cui ebbe quattro figli: Luigi (1766), Anna Maria (1771), Maria Teresa (1772) e Luigi (1773), nati tutti a Madrid e battezzati nella chiesa parrocchiale di San Martino e San Pietro Reale. Pietro e Francesco Vanvitelli, fratelli di Maria Cecilia, furono chiamati in Spagna dal cognato Francesco Sabatini come suoi aiutanti e furono anche i padrini di battesimo di tre dei suoi figli.\nCarriera.\nI primi contatti con la dinastia dei Borbone risalgono alla sua partecipazione nella costruzione della Reggia di Caserta per il re di Napoli, Carlo VII di Borbone (poi divenuto Carlo III di Spagna).\nQuando Carlo di Borbone sal\u00ec al trono spagnolo, convoc\u00f2 Sabatini a Madrid nel 1760 e lo inser\u00ec tra gli architetti spagnoli pi\u00f9 importanti del periodo. Inoltre il re lo nomin\u00f2 gran maestro delle Opere reali, con rango di tenente colonnello del corpo degli ingegneri, oltre ad essere designato accademico onorario della Reale accademia delle belle arti di San Fernando.\nLo stile di Sabatini rientra all'interno del Neoclassicismo, ma a differenza di altri autori del movimento, non si ispir\u00f2 fondamentalmente alle antichit\u00e0 greco-romane, bens\u00ec all'architettura rinascimentale.\nIl suo talento, unito ai favori da parte di re Carlo III, gli procur\u00f2 numerosi incarichi e progetti, premiati a pi\u00f9 riprese. In seguito fu promosso a tenente generale del corpo degli ingegneri, fu rivestito dell'abito di cavaliere dell'ordine di Santiago ed ottenne accesso diretto al circolo di confidenza del re dopo la sua designazione a gentiluomo della camera reale.\nOpere.\nTra le numerose opere compiute da Sabatini si segnalano:\nI Giardini di Sabatini, situati di fronte alla facciata nord del Palazzo reale di Madrid, sebbene non siano stati disegnati dall'architetto, presero il suo nome dopo la loro realizzazione negli anni trenta del XX secolo, in quanto si trovano nei luoghi dove erano collocate le stalle costruite da Sabatini per la servit\u00f9 del palazzo.\nInoltre, al di fuori della corte reale, l'architetto costru\u00ec la \"F\u00e1brica de Armas de Toledo\", un quartier generale per la Guardia vallone a Legan\u00e9s (oggi parte dell'Universit\u00e0 Carlo III di Madrid), il convento di Sant'Anna a Valladolid, quello delle Comendadoras de Santiago a Granada, e la cappella dell'Immacolata nella cattedrale di Burgo de Osma, chiamata anche cattedrale di Palafox. Un'altra opera dell'architetto si trova all'interno della Cattedrale di Segovia: trattasi dell'altare maggiore, dedicato alla Vergine della Pace, che fu realizzato in marmi di vari colori e bronzi, di chiaro stile neoclassico. Il suo completamento ha dato origine alla consacrazione della Cattedrale nell'anno 1768."}
{"id": "1208981", "revid": "124134406", "url": "https://it.wikipedia.org/wiki?curid=1208981", "title": "Impianto cocleare", "text": "Un impianto cocleare \u00e8 un orecchio artificiale elettronico in grado di ripristinare la percezione uditiva nelle persone con sordit\u00e0 profonda, ed \u00e8 utilizzato quando gli apparecchi acustici non ottengono il risultato sperato. L'impianto cocleare (CI) \u00e8 definito come \u201ccoclea artificiale\u201d o \u201corecchio bionico\u201d ed \u00e8 uno strumento che si sostituisce alla coclea \"naturale\" inviando direttamente al nervo acustico linguaggio e rumori ambientali. Proprio per la funzione di sostituzione della trasmissione dell'informazione sensoriale al sistema nervoso, \u00e8 considerata una neuroprotesi. Si comporta come una vera e propria coclea, che ha funzione di filtro acustico e di traduzione.\nComponenti.\nL'impianto cocleare \u00e8 costituito da una componente esterna ed una interna.\nLa parte esterna \u00e8 composta di un microfono-ricevitore, posizionato a livello retro-auricolare, simile all'apparecchio acustico convenzionale, o con una scatola. Trasforma i suoni in segnali elettrici e li invia ad un processore del linguaggio. Il processore \u00e8 programmato specificamente per trasmettere le informazioni pi\u00f9 importanti per il riconoscimento del linguaggio. Questa porzione \u00e8 la vera coclea artificiale; il segnale acustico viene convertito in segnale elettrico. \nLa parte interna, posizionata mediante intervento chirurgico, \u00e8 composta di un ricevitore-stimolatore ed un sistema di elettrodi. Il ricevitore-stimolatore \u00e8 rappresentato da un modulo in ceramica o titanio che contiene un'antenna ricevente ed un microchip. L'antenna viene tenuta in sede sulla cute esterna sopra il ricevitore per mezzo di un magnete. Il microchip decodifica le informazioni ricevute dal processore esterno, trasmette agli elettrodi intracocleari alla disposizione tonotopica e per questo vengono stimolate le fibre del nervo cocleare. La porzione esterna dell'impianto cocleare viene rimossa nelle ore notturne e in situazioni particolari, lasciando piena libert\u00e0 al paziente di svolgere attivit\u00e0 in acqua.\nStoria.\nLa scoperta secondo cui la stimolazione elettrica nel sistema auditivo potesse portare alla percezione del suono risale al 1970.\nLe prime stimolazioni dirette del nervo acustico mediante un elettrodo vennero effettuate, durante gli anni cinquanta del Novecento, dai chirurghi Andr\u00e9 Djourno e Charles Eyri\u00e8s. Il primo tentativo di sviluppare un impianto cocleare clinico avvenne nel 1957. Nel 1961, il dottor William F. House, professore di otologia considerato essere il padre dell'impianto cocleare, il neurochirurgo John Doyle e l'ingegnere elettrotecnico James Doyle, intrapresero la progettazione di un dispositivo cocleare a canale singolo. William F. House continu\u00f2 a sviluppare impianti sempre pi\u00f9 complessi, per tutti gli anni settanta, con l'aiuto di Jack Urban. Il nuovo apparecchio, costruito da 3M, venne impiantato in alcune migliaia di pazienti ed apr\u00ec la strada allo sviluppo di nuovi impianti clinici multicanale.\nNel 1964, Blair Simmons impiant\u00f2 alcuni pazienti con un dispositivo a sei canali presso l'Universit\u00e0 di Stanford. Il congegno sfruttava un collegamento percutaneo cos\u00ec da permettere una stimolazione individuale degli elettrodi. I pazienti non riuscivano ancora a distinguere le parole ma, attraverso il nuovo dispositivo, si cap\u00ec che stimolando le varie aree della coclea avrebbero potuto percepire diversi toni. Nel 1970, Robin Michelson pubblic\u00f2 i risultati preliminari delle performance di un apparecchio costituito da elettrodi in oro montato su tre pazienti adulti audiolesi. Lo studio che Michelson present\u00f2 alla American Academy of Otolaryngology and Ophthalmology scaten\u00f2 un forte dibattito, poich\u00e9 la teoria uditiva ortodossa non riteneva possibile il trasferimento di suoni significativi al cervello attraverso la stimolazione elettrica diretta del tessuto neurale. Robin Michelson continu\u00f2 i suoi studi presso il Coleman Laboratory dell'Universit\u00e0 della California. In questo periodo Robin Michelson conobbe un giovane otorinolaringoiatra californiano, C. Robert Pettit, col quale intraprese una serie di sperimentazioni al fine di migliorare i prototipi di impianti a due canali. I nuovi elettrodi bipolari venivano incorporati nel silastic. Il dipartimento di medicina della UCSF chiese ad un giovane ricercatore, Michael Merzenich, di effettuare una serie di test per capire la bont\u00e0 del progetto di Michelson e Pettit. I primi esperimenti avvennero su dei gatti impiantati. Nel 1972, ad uno dei pazienti di Michelson, venne fatta ascoltare una versione di \"Where Have All the Flowers Gone?\" attraverso l'impianto cocleare, riproducendola grazie ad un Moog synthesizer. Il paziente incominci\u00f2 a bisbigliarla, tenendo il tempo con una matita. Questo test convinse il dipartimento della UCSF ad investire nel progetto e la comunit\u00e0 scientifica ad accettare la teoria secondo cui fosse possibile trasmettere suoni significanti al cervello umano tramite la stimolazione elettrica del nervo acustico.\nGli impianti cocleari, inclusi quelli prodotti dalle tre aziende maggiori (Cochlear Corporation, Advanced Bionics e Med-El), incorporano lo stesso design di base. Infatti, il fine ultimo degli impianti cocleari \u00e8 \u201cpercepire\u201d o \u201cdemodulare\u201d informazioni dalla voce umana quando quelle informazioni sono presenti in un segnale elettronico. Un impianto cocleare deve anche essere in grado di convertire il campione dell'informazione percepita in un formato elettronico adeguato a raggiungere il nervo vestibolococleare (ottavo cranico), il quale trasmette il campione codificato al centro uditivo del cervello, dove l'informazione \u00e8 interpretata come informazione significativa. Questo \u00e8 il motivo per cui possiamo dire che il funzionamento di base dei dispositivi delle tre maggiori aziende sono analoghi. Tuttavia, sono molto diversi per design e funzioni.\nLa paternit\u00e0 della creazione del primo impianto cocleare \u00e8 stata attribuita a Adam Kissiah, Jr., impiegato presso il John F. Kennedy Space Center della NASA, che nel Dicembre 1977 ottenne il rilascio del brevetto 4063048. Nel 1976 venne pubblicato un articolo riportante la notizia secondo cui, nei sei mesi precedenti alla sua stesura, sette pazienti erano stati impiantati con un dispositivo ad otto canali. Nel 1972 l'impianto mono-elettrodo di House e 3M fu il primo ad essere commercializzato sul mercato.\nParallelamente agli sviluppi tecnologici in California, negli anni \u201870 ci furono due altri gruppi di studiosi interessati allo sviluppo degli impianti cocleari a Vienna, e Melbourne.\nIl 16 dicembre 1977, il professor Kurt Burian impiant\u00f2 un dispositivo multicanale. L'impianto era stato sviluppato dagli scienziati Ingeborg Desoyer-Hochmair e Erwin Hochmair, fondatori di MED-EL, azienda produttrice di impianti cocleari, nel 1989. Graeme Clark, professore dell'Universit\u00e0 di Melbourne, e il suo team costruirono il primo prototipo australiano di orecchio elettronico, che fu impiantato per la prima volta nel 1978. Il prototipo \u00e8 in mostra presso il National Museum of Australia di Canberra. A partire dagli anni novanta, i componenti esterni dell'impianto iniziarono a ridurre le proprie dimensioni grazie alla miniaturizzazione dell'elettronica.\nCasi di necessit\u00e0.\nIndicazioni generali all'impianto cocleare nell'adulto:\nIndicazioni generali all'impianto cocleare nel bambino:\nLa privazione della stimolazione acustica provoca un'atrofia dei nuclei uditivi centrali con conseguente involuzione morfologica delle aree uditive, che a sua volta influenza l'organizzazione del sistema nervoso centrale. Le conseguenze si riflettono su tutte le funzioni collegate al buon funzionamento dei centri e delle vie nervose, precisamente su: la percezione acustica (la detezione, la discriminazione, l'identificazione dello stimolo sonoro-verbale, il riconoscimento, la comprensione del messaggio), l'attenzione, la memoria, l'attivit\u00e0 spazio-temporale, il livello cognitivo, il carattere e i rapporti sociali.\nLa selezione.\nLa selezione dei pazienti viene attuata considerando tutti gli aspetti clinici, psicologici, ambientali che riguardano la persona sorda intesa globalmente, in relazione al suo contesto familiare e sociale. Si distinguono stadi diversi:\nInfine si completa l'informazione al paziente, per quanto riguarda le modalit\u00e0 dell'intervento chirurgico, i rischi e le complicanze, raccogliendo infine un consenso informato. \nLe controindicazioni.\nLe immagini possono mostrare l'assenza o un ridotto calibro del condotto uditivo interno, associato ad una displasia (deformazione) cocleare. Bambini con sordit\u00e0 secondaria a meningite possono rapidamente sviluppare un'ossificazione del labirinto, che impedisce l'infissione degli elettrodi nella coclea. Una sordit\u00e0 post-meningite deve essere avviata subito all'IC, anche se il bambino ha meno di 1 anno di et\u00e0, ma gli elettrodi attivabili sono pochi e l'attivazione neurale \u00e8 meno efficace. Un'altra controindicazione \u00e8 rappresentata dall'agenesia (non sviluppato) completa del nervo acustico, associata ad un'aplasia della coclea. Malformazioni con coclea ipoplasica possono far sorgere il dubbio sulla consistenza del nervo VIII.\nLa chirurgia.\nL'impianto richiede un intervento chirurgico da parte di un chirurgo specializzato in otorinolaringoiatria. Esso viene eseguito in un lato solo ed eventualmente successivamente anche l'altro lato. L'intervento pu\u00f2 durare dalle due ore e trenta alle cinque ore. Prima dell'intervento, il paziente andr\u00e0 controllato per escludere infiammazioni delle vie aero-digestive superiori (VADS). Si pu\u00f2 suddividere la chirurgia in due parti:\nLa durata del ricovero necessario per l'intervento chirurgico \u00e8 mediamente 3 giorni. Nel mese successivo alla dimissione vengono effettuati ripetuti controlli della situazione locale della ferita chirurgica.\nA circa 20 giorni dall'intervento, l'impianto cocleare viene attivato gradualmente su tutti i canali. Seguono altre sessioni, mediamente 3-4 il primo mese di utilizzo, poi progressivamente pi\u00f9 intervallate. Il processore del paziente \u00e8 poi connesso ad un computer per mezzo di un'interfaccia speciale, cos\u00ec da poter regolare i parametri dell'IC.\nIl mappaggio.\nL'attivazione parte dagli elettrodi inseriti pi\u00f9 profondamente nella coclea (apicali) per proseguire sino ai pi\u00f9 esterni (basali). Vengono ricercati per ogni elettrodo la soglia di detezione del segnale elettrico (T-level) corrispondente alla minima udibilit\u00e0, ed il livello massimo che genera il migliore comfort (C-level). Tutti questi parametri definiscono la cosiddetta mappa, che viene memorizzata nel processore del linguaggio. Il processore contiene quattro mappe. Gli stimoli acustici raccolti dal microfono verranno processati secondo i parametri costruiti e verranno collocati nei limiti del range dinamico del paziente. La mappa dovr\u00e0 essere rivista periodicamente, durante il monitoraggio dell'abilitazione uditiva del soggetto.\nTerapia uditiva.\nPer ripristinare la percezione uditiva e capirla, molte volte si ricorre alla terapia uditiva data dal logopedista. Per i bambini pre- e periverbale comprende lo sviluppo delle abilit\u00e0 uditive e la maturazione cognitiva e metacognitiva. Nel soggetto udente, questi due processi interagiscono l'un l'altro fino a fondersi e a condurlo alla completa maturazione globale (evoluzione fisiologica). Per gli impiantati post-verbali le abilit\u00e0 uditive vanno stimolate in maniera analitica, in modo da creare una nuova mappa acustica cerebrale. Seguendo la detezione, la discriminazione, l'identificazione, il riconoscimento e la comprensione di vari elementi."}
{"id": "1208983", "revid": "30753", "url": "https://it.wikipedia.org/wiki?curid=1208983", "title": "Cactus clothesline", "text": ""}
{"id": "1208984", "revid": "123597375", "url": "https://it.wikipedia.org/wiki?curid=1208984", "title": "C\u00e9dric Carrasso", "text": "Biografia.\nAnche suo fratello minore Johann Carrasso \u00e8 un portiere. Ha origini italiane.\nStatistiche.\nPresenze e reti nei club.\n\"Statistiche aggiornate al 23 gennaio 2017.\""}
{"id": "1208985", "revid": "30753", "url": "https://it.wikipedia.org/wiki?curid=1208985", "title": "Short-arm clothesline", "text": ""}
{"id": "1208986", "revid": "767487", "url": "https://it.wikipedia.org/wiki?curid=1208986", "title": "Argantonio", "text": "Biografia.\nArgantonio favor\u00ec il commercio con i Greci, in particolare con la citt\u00e0 di Focea che, durante il suo regno, istitu\u00ec proprie colonie costiere nei pressi di Tartesso.\nI rapporti con Focea, secondo quanto riferisce Erodoto, furono particolarmente amichevoli, tanto che, di fronte alle pressioni dei Medi, il re tent\u00f2 di convincerli ad abbandonare la Ionia, invitandoli ad insediarsi nei dintorni, in qualsiasi luogo scegliessero.\nVista per\u00f2 l'inutilit\u00e0 dei suoi sforzi, si decise a remunerarli con generose donazioni in denaro, destinate a rinforzare le mura di Focea e far fronte alle minacce esterne.\nFu cos\u00ec che le mura di Focea, costituite di grossi blocchi ben connessi, si svilupparono su un esteso perimetro.\nLongevit\u00e0.\nVisse, secondo Erodoto, 120 anni e il suo regno ne dur\u00f2 80. \nL'eccezionalit\u00e0 del dato anagrafico fa ritenere che sotto il suo nome possano essere in realt\u00e0 raggruppati vari regnanti conosciuti con il medesimo nome."}
{"id": "1208987", "revid": "30753", "url": "https://it.wikipedia.org/wiki?curid=1208987", "title": "Corner clothesline", "text": ""}
{"id": "1208988", "revid": "2122884", "url": "https://it.wikipedia.org/wiki?curid=1208988", "title": "Flavio Arras", "text": "Biografia.\nNel 1996, ha lavorato nel programma per bambini \"L'albero azzurro\".\nTra gli attori doppiati Terrell Anthony (Rusty Shayne) in \"Sentieri\"\nNell'ambito del doppiaggio nei cartoni animati si possono ricordare Mr. Popo in \"Dragon Ball\", \"Dragon Ball Z\" e \"Dragon Ball GT\", il Cavalieri d'oro Ioria, Megres e Albione in \"I cavalieri dello zodiaco\", Ryo in \"I cinque Samurai\", la voce del Pok\u00e9dex nelle varie stagioni dei \"Pok\u00e9mon\" e Pell il falcone in \"One Piece\". Nel campo dei telefilm tokusatsu ha doppiato il Ranger Rosso Andros nella serie e Ryuuma Kagawa in Winspector."}
{"id": "1208994", "revid": "30753", "url": "https://it.wikipedia.org/wiki?curid=1208994", "title": "Elevated DDT", "text": ""}
{"id": "1208995", "revid": "767487", "url": "https://it.wikipedia.org/wiki?curid=1208995", "title": "Nuvole in viaggio", "text": "Nuvole in viaggio \u00e8 un film del 1996 diretto da Aki Kaurism\u00e4ki. Presentato in concorso al 49\u00ba Festival di Cannes, costituisce la prima parte della trilogia dedicata alla Finlandia, assieme a \"L\u2019uomo senza passato\" (2002) e \"Le luci della sera\" (2006).\nTrama.\nIlona lavora da capocameriera al Dubrovnik, un ristorante che aveva visto il proprio massimo splendore dopo la guerra ma ora non pi\u00f9 rinomato. In questo ruolo d\u00e0 prova di capacit\u00e0 professionale, oltre a essere una figura carismatica per i colleghi, alcuni dei quali sono decisamente pi\u00f9 anziani di lei. La sera, alla fine del turno, prende l'ultima corsa del tram, guidato dal marito Lauri e assieme tornano a casa.\nQualche giorno dopo Lauri e gli altri dipendenti dell'azienda tranviaria sono convocati dall'anziano principale: la gente usa sempre pi\u00f9 altri mezzi, le linee del tram devono essere ridimensionate, alcuni di loro dovranno essere licenziati. Come criterio il principale decide di far pescare i dipendenti da un mazzo di carte e licenziare chi estrarr\u00e0 le carte pi\u00f9 basse. Lauri pesca un tre.\nIlona, forte del suo impiego al Dubrovnik, esorta il marito a non scoraggiarsi e cercare un nuovo lavoro, o almeno fare domanda per un sussidio di disoccupazione. Lauri non \u00e8 ancora vecchio e per orgoglio personale, non chiede il sussidio sebbene poi la sera torni a casa senza un lavoro e ubriaco. Tocca a Ilona aspettarlo e trascinarlo a letto.\nUna mattina, trova davanti al Dubrovnik degli uomini discutere della posizione e del potenziale economico del ristorante. Poco dopo entrano chiedendo della proprietaria. La proprietaria, che stima Ilona, le spiega che quei signori sono i rappresentanti di una catena di fast food decisa a rilevare lo stabile del Dubrovnik, su cui grava un mutuo non ancora pagato. Dalle parole della padrona traspare il rammarico per non essere stata capace di impugnare la situazione e rammodernare il locale quando sarebbe ancora stata in tempo. Quando arriva l'ultima serata, il ristorante vede i suoi affezionati clienti, ormai anziani, che risalgono ai tempi d'oro del ristorante. Il locale chiude definitivamente e tutto il personale si ritrova sulla strada.\nOra sia Ilona che Lauri sono disoccupati. Ilona cerca un posto in vari ristoranti ma si vede opporre una serie di rifiuti: chi le rinfaccia l'impiego al Dubrovnik, scarsamente prestigioso, chi i suoi trentotto anni, un'et\u00e0 troppo avanzata per servire in un locale.\nLauri intanto trova un posto come autista di pullman turistici per San Pietroburgo, presso cui potr\u00e0 prendere servizio gi\u00e0 dal giorno dopo una formale visita medica. La sera stessa festeggiano e Ilona prepara a Lauri l'abito di servizio. Lauri \u00e8 di ritorno solo dopo qualche ora: la visita lo ha trovato sordo da un orecchio: il posto gli \u00e8 stato tolto, la patente superiore \nNella trafila tra le agenzie di collocamento, Ilona incappa nella Nelja. Dopo essere rimasta tutta la notte ad attendere l'apertura del mattino, cade addormentata e quando si sveglia, la gente entra gi\u00e0 ed esce dall'agenzia. Il responsabile le comunica che i posti di capocameriere sono stati dati proprio quella mattina e ne \u00e8 rimasto solo uno da lavapiatti. Ilona, che da sguattera era diventata capocameriera, con alle spalle molte ricerche infruttuose, finisce per chiedere il posto: scopre per\u00f2 che il servizio della Nelja \u00e8 a pagamento e per avere il nome del locale deve ritirare tutto quello che le rimane sul conto corrente.\nIl padrone \u00e8 completamente disinteressato al locale, il locale stesso assomiglia a una bettola e la maggior parte degli avventori vi consuma solo qualche alcolico. Nonostante ci\u00f2, Ilona si impegna di persona per migliorare il locale, che \u00e8 visto dal proprietario come una fonte di reddito da spremere finch\u00e9 possibile. In seguito a un controllo dell'ispettorato del lavoro, che trova il locale non in regola, Ilona \u00e8 di nuovo disoccupata.\nLauri cerca il proprietario del locale per esigere gli stipendi non percepiti della moglie: lo trova a giocare con dei compagni. Non appena reclama i soldi della moglie, viene subissato di botte e per poco non viene gettato in mare. Abbandonato lungo la strada e ridotto in pessime condizioni, non ha il coraggio di presentarsi dalla moglie e rimane lontano da casa per alcune settimane, nell'attesa che le ferite si rimarginino, senza dare notizie. Manca poco che Ilona decida di lasciarlo per sempre.\nIlona incontra periodicamente l'ex-portiere del Dubrovnik che in un'occasione le suggerisce di aprire lei stessa un locale in cui tutti avrebbero potuto trovare il posto perduto. Presenta il progetto alla banca chiedendo un prestito con i soldi ricavati dalla vendita della macchina del marito ma la banca non vede sufficienti garanzie.\nLa coppia allora decide di giocare i soldi della macchina a un casin\u00f2. La mattina presto Lauri esce dal casin\u00f2 dopo aver perso tutto.\nIlona allora pur di lavorare chiede un impiego presso una parrucchiera e concorda di iniziare con il giorno dopo, se l\u00ec non avesse incontrato la signora Sj\u00f6holm, l'ex-proprietaria del Dubrovnik. La signora Sj\u00f6holm le racconta del periodo di depressione attraversato dopo aver perso il Dubrovnik, ma anche della sua rinata voglia di vivere. Decide di appoggiare il progetto di Ilona con il proprio capitale.\nIlona e Lauri radunano tutti gli ex-dipendenti del Dubrovnik e allestiscono il nuovo locale. Il primo giorno di apertura, nessuno sembra passare, qualcuno si ferma ma non entra e intanto l'ora di pranzo sta per passare. La fortuna sembra essersi beffata ancora di Ilona. Quando ormai l'ora di pranzo sembra trascorsa, entrano due commensali. Nell'ultima scena, in un locale pieno, dopo aver ricevuto una prenotazione dal club dei sommozzatori di Helsinki, Ilona e Lauri escono e guardano il cielo."}
{"id": "1208996", "revid": "745179", "url": "https://it.wikipedia.org/wiki?curid=1208996", "title": "Implant DDT", "text": ""}
{"id": "1208998", "revid": "1226", "url": "https://it.wikipedia.org/wiki?curid=1208998", "title": "Sud est Asiatico", "text": ""}
{"id": "1209000", "revid": "773636", "url": "https://it.wikipedia.org/wiki?curid=1209000", "title": "Chiesa della Santissima Annunziata (Montepescali)", "text": "La chiesa della Santissima Annunziata, sconsacrata e completamente trasformata, si trova nel territorio comunale di Grosseto, nella localit\u00e0 di Montepescali.\nStoria.\nLa chiesa fu costruita nel corso del Trecento fuori dalle mura, di fronte alla torre del Belvedere.\nNel corso dei secoli, l'edificio religioso, che originariamente ospitava i riti funebri, fu progressivamente dismesso ed abbandonato per cause ancora incerte; a seguito della definitiva sconsacrazione, fu ristrutturato ed adibito ad abitazioni private.\nDescrizione.\nLa chiesa della Santissima Annunziata a Montepescali si presentava originariamente in stile gotico a pianta rettangolare, quasi certamente a navata unica, sotto la quale si trovavano la cripta e la camera mortuaria dove venivano esposte le salme dei deceduti prima della celebrazione del funerale.\nLa trasformazione in edificio abitativo ha modificato completamente l'aspetto originario sopra descritto, pur potendo identificare con facilit\u00e0 il fabbricato dove sorgeva."}
{"id": "1209002", "revid": "22414", "url": "https://it.wikipedia.org/wiki?curid=1209002", "title": "Diane de Poitiers", "text": ""}
{"id": "1209003", "revid": "30753", "url": "https://it.wikipedia.org/wiki?curid=1209003", "title": "Tornado DDT", "text": ""}
{"id": "1209004", "revid": "1872303", "url": "https://it.wikipedia.org/wiki?curid=1209004", "title": "Regno di Castiglia", "text": "Il regno di Castiglia nacque nel 1029 d.c., quando, alla morte del conte di Castiglia, Garc\u00eda S\u00e1nchez (1010-1029), subentr\u00f2 al trono la sorella Munia, ultima contessa di Castiglia, la quale deleg\u00f2 a governare il marito Sancho III il Grande (ca. 990\u2013 1035), re di Navarra e di Aragona. Sancho III rifiut\u00f2 il vassallaggio al re di Le\u00f3n, Bermudo III (ca. 1017\u20131037), succeduto al padre Alfonso V, e consider\u00f2 la Castiglia alla stregua degli altri suoi due regni. Quando Munia abdic\u00f2 nel 1032, lasciando il titolo al marito, Sancho III assunse il titolo di primo re di Castiglia.\nSancho III dichiar\u00f2 guerra al regno di Le\u00f3n conquistando la regione di Palencia, fino a che tra i due regni fu stipulato un nuovo accordo di pace, che prevedeva il matrimonio tra Ferdinando (ca. 1016-1063), primogenito di Sancho III e Munia, e la sorella di Bermudo, Sancha (ca. 1013 \u2013 1067), gi\u00e0 promessa al defunto Garcia di Castiglia. Il matrimonio avvenne nel 1032, anno in cui fu siglata la pace tra i due regni.\nNonostante il nuovo matrimonio, la contesa col regno di Le\u00f3n riprese mediante l'attacco e la conquista di Zamora; nel 1034 Sancho III prosegu\u00ed la sua azione, occupando Astorga e la stessa Le\u00f3n, capitale del regno, e costringendo Bermudo a rifugiarsi in Galizia.Aveva a quel punto riunito la quasi totalit\u00e0 della cristianit\u00e0 in un unico stato che si estendeva, a nord del fiume Duero, dalla Galizia alla contea di Barcellona e comprendeva: il regno di Navarra, la contea di Aragona, le contee di Sobrarte e Ribagorza, il regno (ex contea) di Castiglia ed il regno del Le\u00f3n. A partire dal 1034 si fece chiamare \"Imperator Totus Hispaniae\" e con questo titolo batt\u00e9 moneta.\nPrima unione col regno di Le\u00f3n.\nAlla morte di Sancho, nel 1035, la contea di Castiglia fu distaccata dal regno di Navarra (come aveva promesso alla moglie Munia, quando abdic\u00f2, nel 1032) e and\u00f2 al figlio primogenito Ferdinando. Si dovette scontrare col cognato, Bermudo III del Le\u00f3n, che, dopo la morte di Sancho III, aveva recuperato i territori perduti (Palencia, Astorga, Zamora e la stessa capitale Le\u00f3n). Nel 1037, nella battaglia di Tamar\u00f3n, le truppe di Ferdinando I ebbero la meglio su quelle di Bermudo, che nello scontro perse la vita.\nNon avendo Bermudo III lasciato eredi diretti, la corona di Le\u00f3n passo a sua sorella Sancha I, gi\u00e0 regina consorte di Castiglia, la quale associ\u00f2 al trono il marito Ferdinando. Ferdinando occup\u00f2 tutto il regno del Le\u00f3n (inclusa la Galizia) ed al fratello Garcia (ca. 1020\u20131054), re di Navarra, che l'aveva aiutato nella guerra concesse di annettere alla Navarra il resto dei paesi Baschi ed una parte di terre castigliane, arrivando sino al porto di Santander. Poi il fratello Garcia cominci\u00f2 ad appetire i domini di Ferdinando e la rivalit\u00e0 provoc\u00f2 una guerra ed infine, nel 1054, Garcia invase la Castiglia ma fu sconfitto e ucciso in battaglia ad Atapuerca.\nFerdinando permise al giovane figlio di Garcia, Sancho IV Garc\u00e9s (1039-1076), di succedere al padre sul trono di Navarra e si accontent\u00f2 di riannettersi la Bureba e parte della Rioja, portando il confine orientale della Castiglia al fiume Ebro. Ferdinando rivolse quindi la sua attenzione ai regni di Taifa di al-Andalus, attaccando per prima Siviglia, che aveva mantenuto in apparenza un governo a forma repubblicana, ai confini nord-occidentali, conquistando Viseu e Lamego, nel 1057.\nPoi si spinse nel territorio del re di Saragozza, conquistandogli alcune fortezze a sud del fiume Duero. Quindi attacc\u00f2 il re di Toledo e le sue truppe si spinsero sino ad Alcal\u00e0 sul fiume Henares. Dopo un altro attacco al territorio di Siviglia, in territorio andaluso, nel 1063, per merito della sua supremazia militare, ridusse i regni di Taifa di Siviglia, Badajoz, Toledo e Saragozza a suoi tributari. Nel 1064, occup\u00f2 le citt\u00e0 di Viseu e Coimbra, nel nord dell'attuale Portogallo, portando il confine, del regno di Le\u00f3n e Castiglia sino al fiume Mondego.\nDopo la morte di Ferdinando I, nel 1065, la moglie Sancha I abdic\u00f2 ed il regno di Le\u00f3n e Castiglia fu diviso in tre regni assegnati ai suoi tre figli. Al primogenito, Sancho II (1036 - 1072) tocc\u00f2 la Castiglia, ad Alfonso VI di Castiglia (1040-1109) il Le\u00f3n e a Garcia I (1042 - 1090) la Galizia. Dopo la morte della madre, Sancho II di Castiglia, nel 1071, trovato l'accordo con Alfonso VI di Le\u00f3n, affrontarono, sconfissero, destituirono Garcia e occuparono la Galizia, e, nel 1072, Sancho rivolse le armi Alfonso, che venne sconfitto nella battaglia di Golpejera, dal braccio destro di Sancho, Rodrigo Diaz de Bivar, detto \"il Cid\"; Sancho II occup\u00f2 allora il Le\u00f3n, riunendo cos\u00ec nuovamente il regno che era stato governato da suo padre.\nSeconda unione col regno di Le\u00f3n.\nDopo l'assassinio di Sancho II, Alfonso VI, torn\u00f2 in Le\u00f3n, e, dato che il fratello non aveva lasciato eredi, fu riconosciuto anche re di Castiglia dai nobili castigliani, riunendo cos\u00ec nuovamente i due regni, che govern\u00f2 come regno di Le\u00f3n e Castiglia. Dopo aver aiutato, nel 1084, il re di Toledo, al-Qadir a conservare il suo trono, in cambio di alcune fortezze, nel 1085, Alfonso VI attacc\u00f2 il regno di Toledo, ne assedi\u00f2 la capitale che cadde ed il 25 maggio fece il suo ingresso in citt\u00e0 e si proclam\u00f2 Imperatore delle due religioni.\nI re di alcuni regni mori, soprattutto gli Emiri di Siviglia, Badajoz, Granada e Cordova, preoccupati dall'aggressivit\u00e0 di Alfonso VI, decisero di chiedere l'aiuto degli Almoravidi che governavano il Marocco. Uno dei principi Almoravidi, Yusuf ibn Tasfin sbarc\u00f2 in Spagna e sconfisse Alfonso VI nella Battaglia di al-Zallaqa, del 1086, ma nonostante vari tentativi non riusc\u00ec a riconquistare Toledo. Nel 1097, le truppe leonesi-castigliane contrattaccarono gli Almoravidi nella zona di Toledo ma nella battaglia, del 15 agosto del 1097, presso il castello di Consuegra, furono sconfitte dalle truppe di Y\u016bsuf Ibn T\u0101shf\u012bn, divenuto emiro di Cordoba e del Marocco. Negli ultimi anni del suo regno Alfonso cerc\u00f2 di impedire il consolidamento degli Almoravidi nella Spagna musulmana, ma senza successo. I regni del sud della Spagna furono occupati, a uno a uno, dagli Almoravidi che guidati dal nuovo emiro Ali ibn Yusuf sconfissero nuovamente le truppe leonesi-castigliane, comandate da \u00c1lvar F\u00e1\u00f1ez, nel 1108, a Ucl\u00e9s, dove perse la vita l'erede al trono di Le\u00f3n e Castiglia, Sancho, l'unico figlio maschio di Alfonso VI.\nNel 1109, divenne regina Urraca, ma i nobili leonesi-castigliani che avrebbero preferito avere un re combattivo spinsero la regina a risposarsi, in seconde nozze, col re di Aragona e Navarra, Alfonso I \"il Battagliero\". Furono proclamati entrambi re di Le\u00f3n e di Castiglia, mentre il figlio di Urraca, il giovane erede Alfonso Raimundez veniva incoronato re di Galizia, che praticamente veniva nuovamente staccata dal Le\u00f3n.\nFurono anni molto difficili perch\u00e9 scoppi\u00f2 subito una guerra civile tra marito e moglie, e ben presto necessario lo scioglimento del matrimonio che venne concesso dal papa Pasquale II che dichiar\u00f2 nullo il matrimonio per ragioni di parentela, lasciando la sola Urraca regina di Le\u00f3n e Castiglia. Ma la separazione, avvenuta nel 1114 diede inizio a un periodo di profonda instabilit\u00e0 nel regno, in una situazione di confusa guerra civile tra i sostenitori della regina, di Alfonso I, di Alfonso Raimundez di Galizia e la contessa del Portogallo Teresa, sorellastra di Urraca, con continui cambi di alleanza tra le varie fazioni ed il succedersi di ribellioni, e la fase di instabilit\u00e0 perdur\u00f2 fino alla morte della regina avvenuta nel 1126.\nVenne incoronato re di Le\u00f3n e Castiglia il figlio di Urraca, il re di Galizia, Alfonso Raimundez come Alfonso VII, che, fu subito in guerra con la zia, Teresa e poi col figlio di Teresa, il cugino, Alfonso Henriquez (nel 1128, era subentrato alla madre) che non riconobbero il Portogallo vassallo del regno di Le\u00f3n. Nel 1134, alla morte del patrigno, Alfonso I il Battagliero, re di Aragona e di Navarra, Alfonso VII rivendic\u00f2 immediatamente i territori castigliani invadendo la Navarra ed in seguito l'Aragona, occupandone la capitale, Saragozza (che sar\u00e0 abbandonata, nel 1140) e portando il confine della Castiglia al fiume Ebro.\nStabilita cos\u00ec la supremazia su tutti i regni cristiani assunse, nel 1135, il titolo di \"Imperatore\". Nel 1139, Alfonso Henriquez, inizi\u00f2 a considerarsi re del Portogallo, e, dal 1140, l'Imperatore, non annover\u00f2 pi\u00f9 il Portogallo tra i possedimenti del regno del Le\u00f3n; e nel 1143, a Zamora, fu sancita la pace, e di fronte al legato del papa Innocenzo II, in cambio della signoria di Astorga, Alfonso VII riconobbe il cugino, Alfonso I del Portogallo; contemporaneamente Alfonso VII riconobbe validit\u00e0 al contratto di matrimonio tra il conte di Barcellona Raimondo Berengario IV e Petronilla di Aragona, giovane regina d'Aragona, accettando cos\u00ec l'unione di tutte le contee catalane con l'Aragona, e di fatto un grande regno d'Aragona.\nDopo il 1140, l'impero degli Almoravidi, sotto l'emiro \u02bfAl\u012b b. Y\u016bsuf, si cominci\u00f2 a sgretolare e sotto il suo successore, T\u0101shf\u012bn ibn \u02bfAl\u012b (1143-1145) fin\u00ec di essere travolto da un'anarchia che port\u00f2 in al-Andalus un secondo periodo dei regni di Taifa; per cui Alfonso VII ne approfitt\u00f2 facendo diverse conquiste, tra cui il forte di Rueda, Cordova (1144), la fortezza di Aurelia, presso l'attuale Colmenar de Oreja, Coria e, nel 1147, Almer\u00eda. Nel 1151, firm\u00f2 il Trattato di Tudil\u00e9n, con Raimondo Berengario IV, che, oltre che ad essere in chiave anti navarrese, riservava al Le\u00f3n e alla Castiglia, la conquista delle terre musulmane a sud della Murcia. Alla sua morte il regno fu nuovamente diviso i due: Sancho (1134-1158), gli successe nel regno di Castiglia, mentre Ferdinando (1137-1188) gli successe nel regno di Le\u00f3n.\nRivalit\u00e0 col regno di Le\u00f3n.\nSancho III pass\u00f2 quasi tutto il suo primo anno di regno a combattere contro suo fratello Ferdinando II, poi i fratelli si riunirono a Sahag\u00fan nel 1158 e risolsero pacificamente le controversie territoriali, accordandosi sui dettagli della spartizione del regno paterno. Restitu\u00ec la citt\u00e0 di Saragozza e le altre piazzeforti occupate nel territorio aragonese a Raimondo Berengario IV, conte di Barcellona e principe d'Aragona, e questi in cambio si dichiar\u00f2 suo vassallo, mentre combatt\u00e9 contro Sancho VI di Navarra. Istitu\u00ec l'Ordine di Calatrava, col mandato di difendere la citt\u00e0 di frontiera di Calatrava.\nNel 1158, alla sua morte prematura, gli succedette il figlioletto di tre anni, Alfonso VIII e lo zio, Ferdinando cerc\u00f2 inutilmente di essere nominato tutore del nipote. Sul giovanissimo re si scatenarono le brame dei monarchi cristiani confinanti con la Castiglia e dei nobili castigliani aspiranti alla carica di tutore. I nobili di Castiglia e molti avventurieri e mercenari si raccolsero attorno alle due grandi famiglie rivali: la famiglia Lara e la famiglia Castro. Il re del Le\u00f3n, Ferdinando II si impadron\u00ec di molte citt\u00e0 e fortezze castigliane, mentre il re di Navarra, Sancho VI invase il distretto della Rioja. Era praticamente prigioniero della famiglia Lara, nella citt\u00e0 di Soria, quando, nel 1166, un gruppo di nobili lealisti lo liber\u00f2 e, a Toledo, fu incoronato re a soli undici anni.\nRiusc\u00ec quindi a sottomettere i nobili ribelli. Raggiunta la maggior et\u00e0, dopo aver stretto una alleanza con il re d'Aragona, Alfonso II, dopo il 1170, inizi\u00f2 un periodo di espansione del regno di Castiglia, con l'annessione, nel 1177, di Cuenca, tolta ai Mori e, in seguito, della regione di Rioja, tolta al re di Navarra. Nel 1179 a Cazorla, venne siglato un trattato tra Alfonso VIII ed il re d'Aragona, Alfonso II, in cui non solo si stabilivano gli attuali confini tra i due regni, ma venivano anche definiti i territori che sarebbero loro toccati in un'eventuale riconquista del territorio in possesso dei Mori. Nel 1180, si riappacific\u00f2 anche con lo zio, il re del Le\u00f3n, Ferdinando II. La reconquista venne per\u00f2 bloccata dalla sconfitta nella battaglia di Alarcos (18 luglio 1196), in cui il nuovo re di Le\u00f3n, Alfonso IX non partecip\u00f2 ed in cui il re di Navarra, Sancho VII, arrivando in ritardo, non pot\u00e9 dare il suo apporto.\nSi apr\u00ec nuovamente un periodo di conflitti con il Le\u00f3n, con cui per\u00f2 ritrov\u00f2 la pace per merito dell'intervento del re d'Aragona, Pietro II, suggellato dal matrimonio, nel 1197, di sua figlia Berengaria (1180-1246), con il re del Le\u00f3n, Alfonso IX. Allora Alfonso VIII attacc\u00f2 la Navarra e, oltre a portare a termine la riconquista della Rioja, approfitt\u00f2 del fatto che Sancho VII di Navarra stava combattendo in Murcia, Andalusia e Nordafrica, alleato degli Almohadi, per togliere, nel 1200, alla Navarra \u00c1lava, Guip\u00fazcoa, conquiste poi confermate dal trattato di Guadalajara (1207). Inoltre nello stesso periodo furono colonizzate da castigliani, molte citt\u00e0 della costa cantabrica come Castro-Urdiales, San Vicente de la Barquera, Santander, Laredo, San Sebasti\u00e1n, Fuenterrabia ecc. \nFinalmente Alfonso VIII, dopo che il papa Innocenzo III aveva ordinato di predicare una crociata, riusc\u00ec a preparare un esercito congiunto con gli altri sovrani cristiani della penisola iberica (escluso il re del Le\u00f3n, Alfonso IX), i re di Navarra, Sancho VII, Aragona, Pietro II, e Portogallo, Alfonso II il Grasso che inflissero agli Almohadi, guidati dal califfo in persona, nella storica battaglia di Las Navas de Tolosa (16 luglio 1212) una decisiva sconfitta, a partire dalla quale ebbe inizio l'irreversibile declino dei regno Almohade nella penisola iberica. Alfonso VIII mor\u00ec, nel 1214, lasciando il regno al figlio, Enrico (1204-1217), minorenne aprendo un periodo turbolento di scontri per ottenere la reggenza tra la sorella maggiore di Enrico, Berenguela (ex regina consorte del regno di Le\u00f3n) e Alvaro Nu\u00f1ez de Lara, della potente famiglia dei Lara, che ebbe il sopravvento e govern\u00f2 in quegli anni come un vero re, sostenuto dai cavalieri dell'Ordine di San Giacomo.\nNel 1217, alla morte di Enrico, la successione tocc\u00f2 alla sorella Berenguela, che rinunci\u00f2 quasi immediatamente al trono in favore del proprio figlio Ferdinando (1199-1252, che era anche figlio del re del Le\u00f3n Alfonso IX), che divenne cos\u00ec il nuovo re di Castiglia come Ferdinando III, segnando cos\u00ec il ridimensionamento del potere dei Lara e propiziando cos\u00ec la futura unione definitiva dei regni di Castiglia e di Le\u00f3n. Alfonso IX, che ambiva a governare la Castiglia dichiar\u00f2 guerra al figlio e non essendo riuscito a conquistare la Castiglia, fu costretto a patteggiare una tregua con l'ex moglie Berenguela, dove si impegn\u00f2 a non portare pi\u00f9 guerra alla Castiglia e nel contempo disered\u00f2 il figlio Ferdinando della corona del Le\u00f3n.\nAlfonso IX mor\u00ec nel 1230 e lasci\u00f2 il regno di Le\u00f3n alle figlie di primo letto (figlie di Teresa del Portogallo, figlia del re del Portogallo, Sancho I), Sancha e Dolce, che salirono al trono insieme con l'appoggio della nobilt\u00e0, mentre il clero e l'aristocrazia erano contrari, avrebbero preferito che i regni di Le\u00f3n e di Castiglia fossero riunificati sotto il re Ferdinando III. L'accordo fu raggiunto dalle due ex mogli di Alfonso IX, Berenguela e Teresa, che a nome dei rispettivi figli, firmarono il \"Tratado de las Tercer\u00edas\", dove dietro un cospicuo indennizzo la due regine abdicarono a favore del fratellastro, Ferdinando III il Santo, che pot\u00e9 finalmente riunire sotto un'unica corona i regni di Le\u00f3n e di Castiglia. Cos\u00ec i due regni di Castiglia e di Le\u00f3n furono unificati per la terza ed ultima volta e la capitale fu fissata a Burgos."}
{"id": "1209007", "revid": "228587", "url": "https://it.wikipedia.org/wiki?curid=1209007", "title": "Flagellazione di Ges\u00f9", "text": "La flagellazione di Ges\u00f9 \u00e8 un episodio della vita di Ges\u00f9 narrato dai Vangeli ().\nLa flagellazione \u00e8 una fustigazione, particolarmente cruenta, tramite bastoni, verghe o gatto a nove code, strumento quest'ultimo che consisteva, nella tipologia romana, in un corto bastone cui erano assicurati diversi lacci che terminavano con artigli metallici, piombi e schegge d'ossa che provocavano tremende lacerazioni e fratture al torturato.\nL'episodio.\nSecondo i vangeli canonici, Ges\u00f9 fu sottoposto al supplizio della flagellazione durante il processo celebrato dal procuratore romano Ponzio Pilato. Secondo il resoconto di Giovanni, Pilato fece flagellare Ges\u00f9 per dare soddisfazione ai notabili ebrei che lo accusavano e sedare il disordine che essi avevano sollevato nonch\u00e9 per impietosire il popolo giudaico, ma questi non si accontentarono e la folla, da essi sobillata, continu\u00f2 a chiedere a gran voce la sua condanna a morte, che Pilato infine concesse. &lt;br&gt;In merito alla flagellazione di Ges\u00f9, gli evangelisti () riportano differenti resoconti: Luca parla di una fustigazione (pena meno grave in cui si percuoteva il condannato senza frustarlo) e la pone a met\u00e0 processo, senza evidenziare che tale pena sia poi stata applicata; Giovanni pone la flagellazione (pena pi\u00f9 severa, in cui si colpiva il condannato con un flagello, cio\u00e8 una frusta, fatto di lacci di cuoio aventi in punta schegge d'ossa, piombi e pungiglioni) a met\u00e0 processo, stessa scelta temporale di Luca; Marco/Matteo fanno invece riferimento a una flagellazione a processo terminato; come nota Raymond Brown, \"ogni evangelista sta lottando con la consapevolezza che la flagellazione era parte della sentenza di crocifissione\". Secondo, infatti, autorevoli studiosi cristiani - come Raymond Brown, Bibbia TOB, \"Nuovo Grande Commentario Biblico\" - le versioni degli evangelisti furono: [in Luca] \"anche se Pilato menziona la \"fustigatio\", un castigo non troppo grave, Luca non dice mai che Ges\u00f9 venne percosso o flagellato. Egli va verso la croce in pieno dominio della situazione\" e \"nonostante l'omissione di Luca del castigo inferto a Ges\u00f9, forse per sua preferenza di non far sottostare Ges\u00f9 a una tale violenza fisica, la tradizione conteneva riferimento a una flagellazione di Ges\u00f9 che Marco/Matteo e Giovanni usarono in modi differenti\", inoltre in Luca \"questa pena non \u00e8 legata alla sentenza capitale, a differenza di Mt27,26 e Mc15,15 (che impiegano il termine tecnico \"flagellare\")\"; [in Giovanni]: \"nell'arrangiamento altamente teologico del processo Romano in 7 episodi di Giovanni la flagellazione \u00e8 parte di un episodio in met\u00e0 [e] la sequenza in Giovanni 19,1-5 implica che la flagellazione fu fatta dentro il pretorio, la sequenza in Marco 15,15-16; Matteo 27,26-27 implica che la flagellazione fu fatta fuori dal pretorio\" e teologicamente Giovanni \"considera senza dubbio gli eventi in un altro modo e suggerisce che si veda in Ges\u00f9 l'uomo vero che, con questa stessa umiliazione, inaugura la regalit\u00e0 messianica\"; infine, \"solo Marco/Matteo menzionano che Ges\u00f9 fu flagellato alla fine del suo processo. Piuttosto maldestramente Marco 15,15 piazza la flagellazione di Ges\u00f9 da parte di Pilato tra le parole \u00abgli consegnarono Ges\u00f9\u00bb e le parole \u00abperch\u00e9 fosse crocifisso\u00bb. Matteo rende pi\u00f9 scorrevole la situazione inserendo le parole \u00abessendo stato Ges\u00f9 flagellato\u00bb prima delle parole \u00ablo consegn\u00f2 loro perch\u00e9 fosse crocifisso\u00bb\". Osserva ancora Raymond Brown che la versione storicamente pi\u00f9 verosimile appare essere quella di Marco/Matteo: \"Marco/Matteo hanno il pi\u00f9 plausibile momento per la flagellazione, ovvero alla fine del processo Romano e dopo che Ges\u00f9 \u00e8 stato sentenziato, cos\u00ec che la flagellazione \u00e8 parte della pena per la crocifissione\".\nLa testimonianza della Sindone.\nNumerosi segni di flagellazione sono visibili nell'immagine della Sindone di Torino, che secondo la tradizione avvolse il corpo di Ges\u00f9 nella sepoltura. Questi segni mostrano chiaramente l'impronta del temibile \"flagrum\" romano, munito di palline di metallo o frammenti d'osso che laceravano la pelle e strappavano pezzettini di carne. I colpi sono distribuiti su quasi tutto il corpo esclusa la regione cardiaca, dove avrebbero potuto provocare la morte.\nIconografia.\nPittura.\nIl tema si riscontra nell'arte a partire dal nono secolo. \u00c8 completamente inesistente nell'arte bizantina e molto raro nella Chiesa ortodossa. Inizialmente rinvenuto nei manoscritti e in piccoli avori, il soggetto sopravvive in alcuni affreschi monumentali in Italia risalenti all'anno 1000. In principio erano raffigurate non pi\u00f9 di tre figure, con Cristo e due servi di Ponzio Pilato che lo percuotono. Nelle prime rappresentazioni, Cristo poteva essere nudo o rivestito di un abito, ma dal dodicesimo secolo, Cristo indossa solo un panno intorno ai fianchi e rivolge lo sguardo al fedele.\nSpesso Pilato \u00e8 ritratto mentre assiste alla scena, e un servo della moglie gli viene a riferire il suo messaggio.\n&lt;br&gt;La flagellazione di Ges\u00f9 \u00e8 stata rappresentata in diverse opere d'arte tra cui:\nCinema.\nE nei film sulla vita di Ges\u00f9:"}
{"id": "1209009", "revid": "1018378", "url": "https://it.wikipedia.org/wiki?curid=1209009", "title": "Bayazid Bistami", "text": "Al-Bis\u1e6d\u0101mi ebbe grande influenza sul misticismo sufi ed \u00e8 considerato uno dei primi importanti maestri sufi dell'Islam.\nIl precursore di al-Bis\u1e6d\u0101mi, Dhu l-Nun al-Misri (morto nell'859) formul\u00f2 la dottrina della \"ma\u02bfrifa\" (gnosi), formulando un sistema che aiutava la comunicazione tra \"Shaykh\" (la guida) e \"mur\u012bd\" (il discepolo, l'iniziato). Al-Bis\u1e6d\u0101mi fece un passo ulteriore ed enfatizz\u00f2 l'importanza dell'estasi, che lui chiam\u00f2 l\"'ubriacatura\" (\"sukr\" o \"wajd\"), un mezzo di annullamento del s\u00e9 alla presenza di Dio. Prima di lui, il sufismo era basato principalmente sulla piet\u00e0 e l'obbedienza, al-Bis\u1e6d\u0101mi gioc\u00f2 un ruolo fondamentale nel porre il concetto di amore divino al centro del sufismo.\nAl-Bis\u1e6d\u0101mi fu il primo a parlare apertamente di \u00abannullamento del s\u00e9 in Dio\u00bb (\"fan\u0101\u02be f\u012b All\u0101h \") e di \u00absopravvivenza attraverso Dio\u00bb (\"baq\u0101\u02be bi-Ll\u0101h\"). Le sue massime paradossali furono ampiamente diffuse ed esercitarono una attrattiva importante per gli studenti che desideravano comprendere il significato dell\"'Unicit\u00e0 dell'essere\" (\"wa\u1e25dat al-wuj\u016bd\").\nMor\u00ec a pi\u00f9 di settanta anni. Prima della morte, qualcuno gli chiese quanti anni avesse. Egli rispose: \u00abHo quattro anni. Per settanta ero offuscato. Mi sono accorto della foschia solo quattro anni fa\u00bb.\nMorto nell'874 \u00e8 sepolto a Bas\u1e6d\u0101m o a Semn\u0101n, in Iran."}
{"id": "1209010", "revid": "30753", "url": "https://it.wikipedia.org/wiki?curid=1209010", "title": "Swinging DDT", "text": ""}
{"id": "1209011", "revid": "647919", "url": "https://it.wikipedia.org/wiki?curid=1209011", "title": "Abu Yazid al-Bistami", "text": ""}
{"id": "1209012", "revid": "30753", "url": "https://it.wikipedia.org/wiki?curid=1209012", "title": "Spinning DDT", "text": ""}
{"id": "1209014", "revid": "709565", "url": "https://it.wikipedia.org/wiki?curid=1209014", "title": "Episodi de I Simpson (ottava stagione)", "text": "L'ottava stagione de \"I Simpson\" (serie di produzione 4F) \u00e8 andata in onda negli Stati Uniti dal 27 ottobre 1996 al 18 maggio 1997.\nLa stagione comprende due episodi della serie di produzione 3F, relativa alla precedente stagione, e due della serie 3G, curata da Al Jean e Mike Reiss (show-runner della terza e della quarta stagione).\nLa stagione ha vinto due Emmy: l'episodio \"La fobia di Homer\" per la migliore serie animata e Alf Clausen e Ken Keeler per il miglior pezzo musicale (\"We Put The Spring in Springfield\" dall'episodio \"Il notturno di Bart\"). Inoltre il medesimo episodio ha vinto anche il GLAAD Media Award per il miglior episodio in una serie TV.\nIn Italia ventuno episodi su Italia 1 sono stati trasmessi fra il 24 febbraio e il 24 marzo del 1998, mentre altri tre sono andati in onda il 5 maggio; l'episodio \"Si trasloca solo due volte\" \u00e8 stato trasmesso per la prima volta il 9 ottobre 1999.\nDal 2 ottobre 2006 \u00e8 in vendita il cofanetto contenente l'ottava stagione completa.\n\"La paura fa novanta VII\".\nL'episodio contiene tre storie di Halloween, introdotte da Homer che accende un Jack-o'-lantern che lo ricopre di fuoco.\n\"Si trasloca solo due volte\".\nLa Globex Corporation sta tentando di assumere nuovi dipendenti e, dopo aver provato ad assumere senza successo Smithers, decidono di prendere Homer, che deve andare a vivere con la sua famiglia a Cypress Creek, una comunit\u00e0 organizzata.\nCon questo nuovo lavoro, Homer spera di poter un giorno possedere i Dallas Cowboys. Egli per\u00f2 non si rende conto che Hank Scorpio, il simpatico e disponibile proprietario dell'azienda, \u00e8 un pericoloso terrorista che vuole conquistare il mondo. Nel frattempo per\u00f2 la famiglia Simpson \u00e8 molto infelice per la nuova sistemazione: Marge si annoia e inizia a bere (poich\u00e9 nella casa ogni compito \u00e8 affidato a un robot); Lisa \u00e8 allergica a vari tipi di piante e Bart \u00e8 stato inserito in un programma di recupero scolastico. Vedendo questa situazione, Homer decide di ritornare a Springfield per vedere tutti i suoi familiari felici e Hank Scorpio lo ringrazia per il suo aiuto (grazie a Homer infatti egli \u00e8 riuscito a conquistare la costa orientale degli Stati Uniti) regalandogli la squadra dei Denver Broncos.\n\"Homer toro scatenato\".\nDopo che Bart \u00e8 stato picchiato da alcuni compagni, Homer tenta di parlare con i genitori dei bulli, ma viene a sua volta picchiato. Sorpreso dal modo in cui Homer resiste ai colpi, Boe propone all'amico di entrare nel mondo della boxe, offrendosi come manager.\nL'unica strategia di Boe \u00e8 quella di far resistere Homer durante gli incontri, vincendo gli avversari per sfinimento. La carriera di Homer va abbastanza bene, fino a che Boe non accetta l'incontro contro il campione dei pesi massimi Drederick Tatum, promettendo a Lucius Sweet, manager di Tatum, di far resistere Homer per almeno tre round. Preoccupata Marge si fa promettere da Boe che chieder\u00e0 l'interruzione dell'incontro se le cose si metteranno troppo male. L'incontro, come previsto, \u00e8 una carneficina, ma alla fine, mosso dai sensi di colpa, Boe interviene volando con un jet pack per salvare la vita a Homer.\n\"Burns Baby Burns\".\nUn uomo di nome Larry riconosce in Burns, visto durante un viaggio in treno, il padre che non vedeva da anni.\nBurns effettivamente riconosce Larry come il frutto di una notte di passione e lo accetta. Tuttavia Larry si dimostrer\u00e0 un uomo rozzo e sgradevole, incapace di stare in societ\u00e0 e mette il padre in grande imbarazzo. Per via della personalit\u00e0 piuttosto simile, Larry fa amicizia con Homer, a cui confida come non si senta apprezzato dal padre. Insieme i due simulano un finto rapimento ai danni di Larry per mettere alla prova i sentimenti di Burns. La situazione finisce per avere un risvolto inaspettato quando Homer viene indagato come rapitore di Larry. Alla fine Larry \u00e8 costretto a rivelare l'inganno alla polizia e al padre e decide di ritornare dalla propria famiglia.\n\"Il notturno di Bart\".\nBart arreca alcuni danni all'abitazione di un'anziana signora di nome Belle, e Homer lo punisce costringendolo a svolgere alcuni lavoretti per la donna.\nTuttavia la casa della signora Belle si riveler\u00e0 essere un locale burlesque, assiduamente frequentato da alcuni cittadini di Springfield, compreso il direttore Skinner, il sindaco Quimby e nonno Simpson. Quando Marge viene a scoprire la verit\u00e0 sulla casa di Belle, dopo una riunione cittadina, si coalizza con alcuni cittadini per demolire il locale. Poco prima della distruzione, Homer e Bart cantano una canzone in stile musical per difendere la casa di Belle, facendo cambiare idea ai concittadini. La folla si ferma, ma Marge inavvertitamente distrugge una parete con un bulldozer. Per rimediare Marge sar\u00e0 costretta a lavorare come cabarettista nella casa di Belle.\n\"Due cuori due capanne\".\nIl matrimonio di Kirk e Luann Van Houten \u00e8 profondamente in crisi e, durante una cena organizzata a casa Simpson, Luann chiede il divorzio al marito. Homer, che si preoccupa di tirare su il morale a Kirk, \u00e8 convinto che lui e Marge non avranno mai problemi simili. Tuttavia alcuni segnali lo fanno convincere che in realt\u00e0 anche il suo matrimonio \u00e8 finito e, senza chiedere nulla a Marge, Homer ottiene il divorzio, soltanto per poi farle una sorpresa chiedendole nuovamente di sposarlo. Marge accetta e i due si confermano nuovamente il proprio amore. Kirk tenta la stessa strategia con Luann, che per\u00f2 rifiuta.\n\"L'appuntamento di Lisa col teppistello\".\nHomer trova un ripetitore automatico di telefonate e lo utilizza per truffare gli abitanti di Springfield. Nel frattempo, per aver vandalizzato l'auto di Chalmers, Nelson viene costretto ad aiutare il bidello Willie per punizione. \nLisa, dalla finestra della propria classe, osserva Nelson prendere in giro Willie e si scopre innamorata del ragazzo. Quando Nelson accetta la dichiarazione di Lisa, la ragazza decide di cambiare le cattive abitudini di Nelson, per renderlo una persona migliore. Nelson e Lisa si scambiano anche un bacio, ma quando Secco, Patata e Spada lo invitano a fare uno scherzo a casa del direttore Skinner, Nelson accetta. Inizialmente, credendo nell'innocenza di Nelson, Lisa difende il ragazzo, ma quando la verit\u00e0 viene a galla, Lisa preferisce interrompere la relazione.\n\"Uragano Neddy\".\nUn uragano abbattutosi su Springfield distrugge soltanto la casa di Ned, il quale, insieme alla propria famiglia, \u00e8 costretto a cercare rifugio in chiesa. La mattina seguente Ned scopre che la propria casa \u00e8 stata ricostruita dagli abitanti di Springfield, i quali l'hanno costruita in maniera talmente precaria da crollare non appena viene chiusa la porta. La cosa fa infuriare Ned che, dopo uno sfogo, decide di farsi rinchiudere in un istituto psichiatrico. Qui si viene a scoprire che in passato Ned era un bambino molto irruente e senza controllo poich\u00e9 i suoi genitori, che erano dei fricchettoni, non gli imponevano alcuna regola. Fu quindi sottoposto a una lunga terapia a base di sculacciate affinch\u00e9 reprimesse definitivamente l'ira. La terapia funzion\u00f2 a tal punto che Ned non \u00e8 stato pi\u00f9 capace di provare rabbia, perci\u00f2 l'unico rimedio possibile per guarire \u00e8 fare in modo che egli provi nuovamente ira nei confronti di qualcuno. A tal scopo, Homer viene convocato per tentare di curare Ned, ma tutte le sue provocazioni sono inefficaci, finch\u00e9 Flanders non inveisce contro i suoi stessi genitori, dicendo di detestarli e contro il servizio postale, da lui definito pessimo. A questo punto il dottor Foster ritiene che Ned sia guarito e lo fa uscire dal centro psichiatrico, accolto con gioia da tutti gli abitanti di Springflied.\n\"Il viaggio misterioso di Homer\".\nDopo aver mangiato del peperoncino piccantissimo (coltivato da un manicomio criminale del Guatemala) a una sagra locale di chili con carne, Homer ha delle strane allucinazioni, in cui incontra un coyote parlante, che gli chiede di cercare la propria anima gemella. Dopo aver litigato con Marge, Homer comincia a pensare che non sia davvero lei la sua anima gemella e incomincia a vagare per la citt\u00e0 alla ricerca di un'altra potenziale anima gemella. Alla fine decide che l'uomo del faro potrebbe essere la sua anima gemella, in quanto con lui condivide la profonda solitudine. Con grande sconforto Homer, scopre che il faro \u00e8 automatizzato. Dopo poco lo raggiunge Marge e gli chiede scusa per quanto accaduto. A quel punto Homer si rende conto che la sua vera anima gemella \u00e8 sempre stata Marge.\n\"Springfield Files\".\nDopo essersi ubriacato al locale di Boe, Homer torna a casa a piedi, attraversando un bosco. Sulla strada Homer incontra una strana creatura lucente, che lui si convince essere un alieno. L'indomani la storia di Homer \u00e8 riportata dal giornale locale e finisce per attirare l'attenzione dei due agenti dell'FBI Fox Mulder e Dana Scully (i protagonisti della serie televisiva \"X-Files\"), che si recano sul posto per indagare.\nDopo aver appreso che tipo di persona \u00e8 Homer per\u00f2 i due agenti abbandonano il caso. Non convinto Homer decide di accamparsi nella zona in cui aveva visto l'alieno insieme con Bart, l'unico che sembra credergli. I due riescono a videoregistrare l'apparizione dell'alieno convincendo la comunit\u00e0 dell'esistenza della creatura. Tuttavia l'alieno si riveler\u00e0 essere soltanto il signor Burns, ridotto in quello stato dall'esposizione alle radiazioni della propria centrale, e da un trattamento medico settimanale del dr. Nick, volto ad allungargli la vita di una settimana.\n\"Il mondo iellato di Marge Simpson\".\nMarge decide di avviare in proprio un'attivit\u00e0 di vendita di pretzel, dopo essere stata cacciata dal gruppo femminile delle investitrici in quanto troppo tradizionalista. In contrapposizione all'attivit\u00e0 di Marge, le investitrici decidono di vendere falafel, ottenendo maggior successo rispetto a lei. Per aiutare Marge, Homer chiede aiuto a Tony Ciccione, boss della mafia locale, che sabota le investitrici e gli altri venditori ambulanti facendo finalmente ottenere dei risultati a Marge.\nTuttavia quando Tony Ciccione reclama la propria parte di proventi, Marge rifiuta di assecondare le richieste della mafia. Tony Ciccione quindi invia i propri scagnozzi a casa Simpson per ottenere ci\u00f2 che gli spetta, ma i mafiosi si dovranno scontrare con la yakuza giapponese a cui hanno chiesto aiuto il gruppo delle investitrici. L'episodio si conclude con uno scontro fra i due gruppi malavitosi.\n\"La montagna della pazzia\".\nDopo una fallimentare simulazione di evacuazione della centrale, Burns organizza un ritiro in montagna per i propri dipendenti affinch\u00e9 rafforzino il proprio lavoro di squadra.\nGli impiegati, divisi per coppie, dovranno raggiungere una baita in cima alla montagna e la coppia che arriver\u00e0 per ultima sar\u00e0 licenziata. Burns stesso, in coppia con Homer, arriva per primo alla baita barando, ma essa viene sommersa da una valanga a causa del loro rumoroso festeggiare. All'interno della baita isolata, Burns e Homer incominciano a dare segni di squilibrio e lottano selvaggiamente fra loro. Durante la colluttazione, colpiscono una bombola di propano che, esplodendo, fa schizzare l'intera baita fuori dalla neve come un razzo e, grazie a questo intervento fortuito, riescono a essere salvati.\n\"Simpsoncalifragilistichespirali-d'oh-so\".\nStressata dal proprio lavoro di casalinga e madre, Marge assume una tata magica inglese di nome Sherry Bobbins (parodia di \"Mary Poppins\"), che arriva a casa Simpson volando con un ombrello. Sherry riesce a sistemare le cose a casa Simpson, insegnando a Bart e Lisa come tenere in ordine la propria stanza ed essere disciplinati.\nDopo un primo entusiasmo iniziale, per\u00f2, i Simpson non riescono a fare a meno della propria vita confusionaria. Sherry Bobbins, depressa, si rende conto che non \u00e8 riuscita a insegnare nulla alla famiglia per\u00f2 capisce che i Simpson amano vivere nella confusione ed \u00e8 questo il loro vero stile di vita. Va via da casa Simpson con il suo ombrello contenta lo stesso, ma finisce incenerita dal reattore di un aereo passante.\n\"Lo show di Grattachecca e Fichetto e Pucci\".\nPer rilanciare il cartone animato \"Grattachecca &amp; Fichetto\", la produzione dello show introduce un nuovo personaggio, un cane b-boy di nome Pucci (in inglese \"Poochie\"). Bart e Lisa convincono Homer a partecipare alle audizioni per l'assegnazione del doppiatore di Pucci.\nHomer riesce a ottenere la parte, ma il primo episodio in cui compare il personaggio non viene accolto bene dal pubblico e i produttori decidono di tagliare fuori il personaggio, uccidendolo. Aiutato dalla doppiatrice di Grattachecca e Fichetto, Homer riesce a cambiare il discorso finale di Pucci, credendo di aver convinto la produzione a mantenere il personaggio. Invece, quando l'episodio va in onda, Pucci viene comunque eliminato con un espediente grossolano. Nel frattempo a casa Simpson viene a vivere un ragazzo di nome Roy, che far\u00e0 solo battute tra una scena e l'altra. Alla fine dell'episodio Roy andr\u00e0 via di casa, salutando tutta la famiglia Simpson.\n\"La fobia di Homer\".\nI Simpson tentano di vendere alcuni oggetti di famiglia, a un negozio locale finendo per diventare amici di John, gestore del negozio. Homer sembra molto contento del nuovo amico, fino a che non scopre che \u00e8 gay e rifiuta di frequentarlo ancora. Marge e i bambini invece continuano a uscire con John e Homer incomincia a preoccuparsi sull'influenza dell'uomo su Bart. Affinch\u00e9 il ragazzo affermi la propria mascolinit\u00e0 si fa convincere da Boe e Barney a portarlo a una battuta di caccia. La caccia per\u00f2 prende una svolta pericolosa, quando il gruppo viene assalito da un gruppo di renne inferocite. A salvare Homer e gli altri interviene proprio John e alla fine Homer si sentir\u00e0 di chiedere scusa all'uomo.\n\"Fratelli coltelli\".\nTelespalla Bob rilasciato dalla prigione, viene assunto da suo fratello Cecil per supervisionare la costruzione di una diga.\nNonostante le buone intenzioni di Bob, Bart sospetta che l'uomo possa compiere nuovi atti criminali, e continua a perseguitarlo, fino a che, insieme a Lisa, scopre che in realt\u00e0 \u00e8 Cecil che sta complottando contro Springfield. Messo alle strette, Cecil rivela di volersi vendicare del fratello, per avergli rubato la parte di telespalla di Krusty il clown. Bob, Bart e Lisa saranno costretti a collaborare per salvare se stessi e Springfield, ma alla fine dell'episodio Bob viene comunque arrestato, stavolta insieme con Cecil.\n\"La mia sorella babysitter\".\nNed accetta l'offerta di Lisa di fare da baby-sitter a Todd e Rod. \nColpito dalla diligenza della ragazzina, il signor Flanders fa buona pubblicit\u00e0 a Lisa, che ottiene numerosi incarichi da parte degli abitanti di Springfield. Una sera Marge affida Bart e Maggie alla sorella. Ma, pur di intralciare la sorella con gli scherzi per vendetta, Bart finisce per cadere dalle scale e spezzarsi un braccio. Per non rovinare la propria reputazione, Lisa tenta di portare in gran segreto Bart dal dottor Nick, ma viene vista da tutta la citt\u00e0, mentre lo fa involontariamente rotolare da una collinetta, considerandola davvero la peggior baby-sitter del mondo. Nonostante ci\u00f2 che si aspetti, il giorno successivo Lisa continua a ricevere incarichi, mentre Bart si \u00e8 scusato.\n\"Homer contro il 18\u00ba emendamento\".\nA causa di una involontaria ubriacatura di Bart durante San Patrizio e grazie a un'arcaica legge, le bevande alcoliche vengono bandite da Springfield e Winchester viene destituito dal proprio ruolo.\nIl suo posto viene preso dall'inflessibile Rex Banner, che riesce a far sparire l'alcol dalla citt\u00e0. Homer, a insaputa di Marge, comincia a produrre alcol clandestinamente. Finita la produzione, Homer si mette d'accordo con Winchester per farsi arrestare da lui, e non da Banner, per ripristinare la reputazione dell'ex-poliziotto. Tuttavia, secondo l'antica legge, Homer dovrebbe essere catapultato fuori dalla citt\u00e0, ma un discorso di Marge fa cambiare idea alla popolazione; inoltre si scopre che la legge era stata abrogata un anno dopo la sua entrata in vigore. Le bevande alcoliche vengono poi reintrodotte a Springfield.\n\"Una scuola elementare confidenziale\".\nDurante la festa di compleanno di Martin, Seymour Skinner e Edna Caprapall si ritrovano isolati dal resto dei festeggiamenti e incominciano una relazione sentimentale. \nI due vorrebbero tenere la cosa segreta, ma Bart li scopre mentre si baciano. Per comprare il silenzio di Bart, Skinner e la Caprapall gli offrono alcune agevolazioni, ma approfittano di lui per scambiarsi messaggi. Stufo di fare da ruffiano fra i due amanti, Bart fa in modo che tutta la scuola scopra la relazione fra il preside e la maestra, facendo scoppiare uno scandalo. Il sovraintendente Chalmers mette Skinner davanti a un ultimatum: o interrompe la relazione o verr\u00e0 licenziato. Per far placare lo scandalo, Skinner ammette pubblicamente di essere vergine e termina la relazione con la Caprapall. L'episodio si conclude con la rivelazione che Skinner e la Caprapall in realt\u00e0 continuano a vedersi segretamente.\n\"L'ammutinamento canino\".\nBart entra in possesso di una carta di credito, tramite la quale incomincia a fare acquisti di lusso, compreso un cane collie, di nome Laddie che mette completamente in ombra il piccolo aiutante di Babbo Natale. Quando l'inganno viene svelato tutti i beni acquistati da Bart vengono sequestrati, ma per fare in modo che Laddie non venga portato via, il ragazzo convince gli ufficiali giudiziari che il cane acquistato \u00e8 il piccolo aiutante di Babbo Natale. Pentito, Bart tenta di trovare il proprio cane e scopre che \u00e8 stato affidato a un cieco, Bart tenta di rapirlo, ma l'uomo lo scopre e avverte la polizia. Quando la polizia arriva, Laddie, che \u00e8 stato assunto come cane poliziotto, scopre che il cieco ha in casa una borsa di marijuana e la polizia permette a Bart di andare via insieme con il piccolo aiutante di Babbo Natale e incomincia una festa con il cieco.\n\"Il vecchio e Lisa\".\nIn seguito a un cattivo investimento, Burns perde la propria fortuna e viene confinato nella casa di riposo di Springfield, mentre la direzione della centrale nucleare passa a Lenny. Disgustato da ci\u00f2 che lo circonda, Burns tenta di rimettere in piedi il proprio impero fino a che non apprende da Lisa l'arte del riciclaggio. Burns le chiede aiuto, cos\u00ec Lisa, convintasi che il vecchio sia un uomo diverso, decide di aiutarlo. Burns riesce ad aprire una centrale per il riciclaggio, a cui d\u00e0 il nome di Lisa. Lisa, inizialmente entusiasta, \u00e8 sconvolta dal comportamento di Burns quando le viene rivelato che la centrale distrugge i fondali marini e la loro fauna per creare una sostanza adatta a mille scopi. Intanto il signor Burns vende l'impianto di riciclaggio per e riacquista la centrale nucleare. Offre quindi il 10% del ricavato a Lisa, ma quest'ultima non pu\u00f2 accettare del denaro sporco. Assistendo alla scena, Homer \u00e8 colto da quattro infarti simultaneamente; risvegliatosi in ospedale, si rende conto che aveva calcolato al ribasso il 10% di , venendo colpito nuovamente da un arresto cardiaco.\n\"In Marge abbiamo fede\".\nMarge \u00e8 piuttosto delusa da come Lovejoy sia del tutto indifferente alle esigenze dei propri parrocchiani e decide di lavorare al centralino della chiesa per dare consigli, sotto il nome di \"signora Ascolta\".\nGrazie alla propria capacit\u00e0 di ascoltare il prossimo, Marge diventa pi\u00f9 popolare e seguita dello stesso Lovejoy. Tuttavia quando a rivolgersi alla signora Ascolta \u00e8 Ned Flanders, Marge entra in crisi e soltanto l'intervento di Lovejoy riesce a mettere a posto le cose. Intanto Homer ha scoperto che un prodotto giapponese per la pulizia, Mr. Brillio, utilizza come logo il suo volto, per poi scoprire che la somiglianza con questo simbolo, nato dalla fusione di altri due loghi, \u00e8 del tutto casuale.\n\"Il nemico di Homer\".\nFrank Grimes \u00e8 un grande lavoratore che per\u00f2 nella propria vita non ha mai avuto alcun riconoscimento. Viene assunto alla centrale nucleare, ma solo per la compassione di Burns, che poi non si ricorder\u00e0 pi\u00f9 di lui. Frank prende immediatamente in antipatia Homer, che al contrario di lui compensa l'inettitudine con un'immensa fortuna. Homer tenta di diventare amico di Frank, finendo per farsi odiare ancora di pi\u00f9. Preso da un accesso d'ira, Frank cerca di mettere in cattiva luce Homer davanti agli altri impiegati della centrale, i quali per\u00f2 non hanno la minima reazione, avendo ormai preso in amicizia Homer ed essendosi abituati al suo comportamento. Invidioso di Homer, perci\u00f2, decide di fargliela pagare e screditarlo, spingendolo ad iscriversi ad un concorso per bambini. Il suo piano, per\u00f2, fallisce e gli si ritorce contro, poich\u00e9 Homer non solo riesce a risultare vincitore del concorso, ma anche a guadagnarsi applausi e complimenti dai colleghi. A quel punto, Frank impazzisce del tutto, incominciando a imitare, ingigantendo grossolanamente le abitudini lavorative del suo nemico, ma finisce per rimanere fulminato da alcuni cavi scoperti. Al suo funerale Homer gli ruber\u00e0 per l'ennesima volta la scena, suscitando l'ilarit\u00e0 di tutti mentre la bara viene calata nella fossa. Intanto Bart acquista all'asta per pochi spiccioli una fabbrica grande ma fatiscente, da usare come parco giochi insieme con Milhouse, che per\u00f2 una sera crolla nonostante ci fosse Milhouse come guardiano notturno.\n\"La bacheca della serie dalla serie \"I Simpson\"\".\nTroy presenta tre possibili \"spin-off\" della serie:\nNel finale Troy mostra alcune possibili trame future degli episodi.\n\"La guerra segreta di Lisa Simpson\".\nA causa dei suoi continui comportamenti vandalici i Simpson, su consiglio di Winchester, arruolano Bart nella scuola militare di Rommelwood. Stimolata dall'atmosfera, anche Lisa decide di arruolarsi, nonostante sia l'unica ragazza dell'intera accademia. La presenza di una femmina nella scuola crea un clima di forte astio da parte dei cadetti nei suoi confronti, e persino a Bart viene impedito di parlare con la sorella. Durante la notte per\u00f2 Bart segretamente aiuta Lisa a superare i pesantissimi allenamenti per il test fisico di fine anno. Sia Bart, sia Lisa alla fine riescono a passare i test e alla fine del corso vengono riportati a casa dai genitori."}
{"id": "1209016", "revid": "547034", "url": "https://it.wikipedia.org/wiki?curid=1209016", "title": "Adonai", "text": "Adonai (in ebraico \u05d0\u05b2\u05d3\u05b9\u05e0\u05b8\u05d9 ) significa letteralamente \"miei signori\": \"adon-im\", plurale di \"adon\" (signore), con il suffisso \"-ai\" (miei). Ma concretamente, nella cultura ebraica, indica il Signore, il Dio della \"Bibbia\". Nonostante la forma plurale, l'espressione \u00e8 usata con verbi al singolare, in conformit\u00e0 all'uso di mettere al plurale, a titolo d'onore, il soggetto singolare (plurale di enfasi, di dignit\u00e0, di eccellenza o di maest\u00e0).\nDio degli ebrei.\nIl pi\u00f9 comune nome di Dio nella Bibbia \u00e8 quello che in ebraico \u00e8 scritto con le quattro lettere \u05d9\u05d4\u05d5\u05d4 (YHWH) e per questo motivo \u00e8 chiamato il tetragrammaton o tetragramma biblico, l'entit\u00e0 a quattro lettera della Bibbia. Esso appare 5410 volte nel testo ebraico della Bibbia. Pronunciare questo nome \u00e8 considerato vietato. Perci\u00f2 nella lettura pubblica si legge al posto del nome \u05d9\u05d4\u05d5\u05d4, che si conserva nel testo scritto, il nome o titolo \"Adonai\" (Mio Signore) o, se \"Adonai\" (Mio Signore) si trova gi\u00e0 accanto, si legge, per evitare la ripetizione di \"Adonai\", la parola \"Elohim\" (\u05d0\u05b1\u05dc\u05b9\u05d4\u05b4\u05d9\u05dd\u200e), che significa \"Dio\". Perci\u00f2 generalmente nella cultura ebraica \"Adonai\" indica il Dio della \"Bibbia\", ed \u00e8 anzi uno dei pi\u00f9 diffusi fra i nomi di Dio nella Bibbia, apparendo nel Tanakh pi\u00f9 di 300 volte, di cui la prima \u00e8 Genesi , dove Abramo si indirizza a Dio chiamandolo Adonai + tetragrammaton.\nQuesta usanza veniva adottata anche nelle antiche versioni in altre lingue della Bibbia ebraica, per cui nella Septuaginta il tetragrammaton \u00e8 reso con le parole greche \u039a\u03cd\u03c1\u03b9\u03bf\u03c2 (Signore) e \u0398\u03b5\u03cc\u03c2 (Dio).\nAllorch\u00e9 nel testo masoretico (a partire dal VI-X secolo d.C.) si aggiunsero i segni delle vocali al puro scheletro consonantico con cui le culture semitiche scrivono i loro idiomi, furono aggiunte al tetragrammaton le vocali di \"Adonai\", per ricordare al lettore di pronunciare al suo posto la parola \"Adonai\".\nCome risultato dell'usanza di sostituire il tetragrammaton con \"Adonai\", lo stesso \"Adonai\" acquist\u00f2 tanta santit\u00e0 che i giudei tendono ad usare al suo posto, fuori della lettura sacra e delle preghiere, l'espressione \"HaShem\" (\"il Nome\").\nAdon.\nAlla base di \"Adonai\" sta il termine \"adon\", \u05d0\u05d3\u05d5\u05df (signore), che si trova applicato nella Bibbia ebraica sia a persone umane (per esempio in Genesi sia al Dio di Israele (per esempio in Esodo ).\n\"Adoni\" (\"adon\" al singolare, con il suffisso possessivo della prima persona singolare) significa \"signor mio\".\nLa forma plurale dello stesso termine, \"adonim\", \u00e8 anch'essa impiegata in relazione sia a un individuo umano (per esempio in Genesi ) sia in relazione al Dio di Israele (per esempio in Deuteronomio).\nLa figura di Adonis nella mitologia greca \u00e8 comunemente messa in relazione con il culto semitico della divinit\u00e0 Adon nella zona dell'attuale Siria e Libano."}
{"id": "1209018", "revid": "287204", "url": "https://it.wikipedia.org/wiki?curid=1209018", "title": "Eremo di Cerbaiolo", "text": "Leremo di Cerbaiolo \u00e8 un edificio sacro che si trova nella localit\u00e0 omonima a Pieve Santo Stefano.\nStoria e descrizione.\nL'eremo \u00e8 un esempio notevole di insediamento religioso in ambiente impervio. Sorse come monastero benedettino nell'VIII secolo, quando \"Tedaldo\" longobardo e signore di \"Tiferno\" (Citt\u00e0 di Castello, \"Suppetie\" (Pieve Santo Stefano) e \"Massa Trabaria\", fece erigere nel 706 la chiesa ed il monastero per la figlia convertitasi al cristianesimo e poi donato ai monaci benedettini di San Colombano. Nel XII secolo i monaci benedettini di Cerbaiolo fondarono i monasteri di San Michele Arcangelo e della Madonna del Presale di Badia Tedalda.\nDal 1216 - anno in cui fu donato a san Francesco - al 1783 fu abitato dai Francescani, divenendo poi parrocchia col titolo di Sant'Antonio. Dalle origini al 1520 ha fatto parte della Diocesi di Citt\u00e0 di Castello, nel 1520 \u00e8 entrato a far parte della Diocesi di Sansepolcro.\nGiovanni Sacchi, nella \"Compendiosa Descrizione Istorica della Pieve di Santo Stefano\", riporta come il monastero di Cerbaiolo, gi\u00e0 abbandonato dai benedettini trasferitisi nel romitorio di S. Maria in Moscheto, fu offerto nel 1217 dai pievani a san Francesco, reduce dalla sua terza peregrinazione al convento della Verna, e ospite presso il castello della Pieve di Santo Stefano della famiglia Mercanti. Condotto in Cerbaiolo il padre s. Francesco d'Assisi grad\u00ec accettare l'offerta, in maniera che il romitorio fu eletto a dimora dei suoi Frati minori. Versione confermata dal Wadding (Annales Minorum - Romae 1731 a c(arte) 281 Tom.I ibi).\nIn una seconda versione, dello storico Lorenzo Taglieschi, questo passaggio risulta essere avvenuto soltanto nel 1303, quando i conti di Montedoglio concessero il monastero di Cerbaiolo ai frati Minori di San Francesco della Verna, poich\u00e9 questi ultimi lo stimavano essere luogo a loro caro per avervi dimorato i santi Francesco d'Assisi e Antonio da Padova, che vi termin\u00f2 la composizione dei \"Sermoni\", cominciati alla Verna, su commissione di papa Gregorio IX. \nAnche se non \u00e8 sicuro che vi abbia soggiornato san Francesco, certamente dunque vi sost\u00f2 sant'Antonio, del quale ancora oggi si indica il luogo dove pregava.\nNel 1867 Giosu\u00e8 Carducci \u00e8 ospite del convento, e ritrae la sua esperienza nell'ode \"Agli amici della Valle Tiberina\":\nDopo i pesanti danni subiti dai tedeschi nel 1944 durante la Seconda guerra mondiale (l'eremo fu teatro di ripetuti scontri a fuoco tra partigiani locali e le truppe naziste che tentarono di impadronirsene per usarlo come base di operazioni subendo ripetute sconfitte), \u00e8 stato totalmente restaurato da un'eremita della Piccola Compagnia di santa Elisabetta, Chiara Barboni, morta nel 2010. \nDal 1967 \u00e8 stato ceduto dal vescovo di Sansepolcro ad un Istituto Secolare Francescano. Dopo la morte di suor Chiara \u00e8 stato abitato da un asceta che aveva scelto di vivere in meditazione, chiuso al pubblico nel 2016, per mancanza di personale, ha riaperto i battenti nel giugno del 2019, grazie all'arrivo di Padre Claudio della fraternit\u00e0 di San Damiano di Ravenna e grazie all'impegno di tanti volontari provenienti da Pieve Santo Stefano e da Ravenna.\nIl complesso si articola attorno ad un chiostro seicentesco a grossi pilastri ed archi depressi con isolati corpi di fabbrica (chiesa, sacrestia, refettorio, cappella, celle). La chiesa, con portali settecenteschi ed abside poligonale, conserva tre altari rinascimentali in pietra.\nRilevante \u00e8 la \"cappella di Sant'Antonio\", edificio a torre del 1716 con il fianco occidentale poggiante sulla nuda roccia.\nNel libro \"La mia Toscana\", pubblicato a Torino nel 1959, il poeta e scrittore Idilio Dell'Era espone in un racconto la storia di Cerbaiolo.\nCammino francescano.\nL'eremo di Cerbaiolo si trova nel tragitto della seconda tappa (Pieve Santo Stefano-Sansepolcro) del cammino francescano che dal Santuario della Verna porta ad Assisi (percorso ufficiale del Ministero dei beni e delle attivit\u00e0 culturali e del turismo \"Via di Francesco\", \"Cammino di Francesco\", \"The Way of St. Francis\" e \"Di qui pass\u00f2 Francesco\" ) "}
{"id": "1209019", "revid": "1305772", "url": "https://it.wikipedia.org/wiki?curid=1209019", "title": "\u00c8 arrivato 'o trentuno", "text": "\u00c8 arrivato 'o trentuno \u00e8 una commedia in un atto unico scritta da Eduardo De Filippo (che la firm\u00f2 con il soprannome di \"Tricot\", cos\u00ec come aveva fatto per il precedente atto unico \"Ogni anno punto e da capo\"), insieme a \"Kokasse\" (pseudonimo di Mario Mangini) e Carlo Mauro nel 1931.\nStoria.\nQuesto lavoro eduardiano si presenta particolare in quanto fu parte di un pi\u00f9 ampio spettacolo di rivista rappresentato per riepilogare i fatti dell'anno e che comprendeva, oltre all'episodio omonimo, anche altri svariati episodi che andavano dal genere canoro di \"Punto e a capo!\" cantata dalla soubrette con le ballerine, all'atto unico \"Sik-Sik, l'artefice magico\" fino ad arrivare, nel secondo tempo a cinque scenette (\"Il cerimoniere\", \"La scommessa\", \"Una buona ricetta\", \"Il pezzente\" e \"La vedova allegra\").\nFu la compagnia Molinari a mettere per prima in scena questa rivista e la stampa dell'epoca ne decret\u00f2 un notevole successo.\nTrama.\nL'ambientazione \u00e8 in una casa alquanto misera, la notte del 31 dicembre. Mentre la famiglia Sardella \u00e8 a cena, si presenta in casa il fidanzato di Maddalena, figlia del padrone di casa, che reca con s\u00e9 quale regalo per i presenti, un apparecchio radio.\nLa radio annuncia l'inizio dello spettacolo al Teatro Nuovo di Napoli cui parteciperanno i comici del Trio I De Filippo; ed \u00e8 grazie a ci\u00f2 che la casa dei Sardella diviene palcoscenico teatrale su cui si consuma l'esibizione canora di quattro artisti."}
{"id": "1209024", "revid": "732240", "url": "https://it.wikipedia.org/wiki?curid=1209024", "title": "World Top Four di pallavolo", "text": ""}
{"id": "1209025", "revid": "320578", "url": "https://it.wikipedia.org/wiki?curid=1209025", "title": "World Super Four FIVB", "text": ""}
{"id": "1209026", "revid": "78273", "url": "https://it.wikipedia.org/wiki?curid=1209026", "title": "Rito tridentino", "text": ""}
{"id": "1209027", "revid": "287204", "url": "https://it.wikipedia.org/wiki?curid=1209027", "title": "Salaria (zoologia)", "text": "Salaria \u00e8 un genere di pesci bentonici appartenenti alla famiglia \"Blenniidae\"."}
{"id": "1209031", "revid": "36426", "url": "https://it.wikipedia.org/wiki?curid=1209031", "title": "Gotico (arte)", "text": ""}
{"id": "1209032", "revid": "1226", "url": "https://it.wikipedia.org/wiki?curid=1209032", "title": "Patrick Garrett", "text": ""}
{"id": "1209038", "revid": "78273", "url": "https://it.wikipedia.org/wiki?curid=1209038", "title": "Messa di rito tridentino", "text": ""}
{"id": "1209040", "revid": "6923", "url": "https://it.wikipedia.org/wiki?curid=1209040", "title": "Triangolo industriale", "text": "L'espressione triangolo industriale indica un'area fortemente industrializzata e attiva corrispondente al triangolo con vertici in alcune citt\u00e0. Per antonomasia si riferisce a quello Torino-Milano-Genova.\nStoria.\nTorino-Milano-Genova.\nIl primo triangolo industriale italiano (chiamato anche \"To-Mi-Ge\") \u00e8 quello del nord-ovest d'Italia corrispondente ai vertici di Torino, Milano e Genova. \u00c8 in quest'area che tra la fine del XIX secolo e gli inizi del XX secolo prese piede l'industrializzazione su larga scala dell'economia italiana. L'industrializzazione era finanziata dalle due banche universali di modello tedesco, la Banca Commerciale Italiana ed il Credito Italiano. La politica di questi istituti di credito era quella di spingere i gruppi industriali da loro finanziati verso un processo di concentrazione di modello tedesco, che, oltre alla concentrazione verticale delle diverse fasi produttive, comprendeva anche una concentrazione territoriale. Fu tale dinamica che port\u00f2 alla nascita del triangolo industriale del Nord-Ovest, in cui gruppi come la Fiat, l'Ansaldo, la Breda fecero crescere le rispettive citt\u00e0, trasformandole in metropoli industriali.\nNel dopoguerra, il triangolo industriale, concentrando la maggior parte dell'offerta di lavoro, divenne un'area di forte immigrazione interna proveniente dalle altre aree d'Italia, centro, sud e nord-est, fino a ben oltre gli anni sessanta del cosiddetto miracolo economico. Caratteristiche di questo triangolo industriale sono state l'industria siderurgica e l'industria metalmeccanica in forme di medie e grandi aziende.\nVenezia-Padova-Treviso.\nNegli anni 80 e 90, in concomitanza alla terziarizzazione dell'economia italiana, si inizia a parlare del triangolo del nord-est (Venezia, Padova, Treviso) caratterizzati dalla diffusione, spesso in forma di PMI, di aziende manifatturiere e di servizi.\nMilano-Bologna-Treviso.\nDopo la crisi economica del 2008-09 il Triangolo industriale italiano \u00e8 considerato Milano-Bologna-Treviso. Confindustria Padova e Unindustria Treviso calcolano che il \u201cNuovo Triangolo Industriale italiano\u201d nel cuore dell\u2019Europa con un PIL di 324 miliardi di Euro, come quello della Danimarca, 53 miliardi di valore aggiunto manifatturiero, come il PIL del Belgio. Con Varese e Venezia, il valore del PIL sarebbe quello dell\u2019Austria e il valore aggiunto manifatturiero di 63 miliardi, ovvero il PIL della Svezia. Se fosse una nazione sarebbe la sesta nazione europea per PIL e la quarta per valore aggiunto manifatturiero."}
{"id": "1209044", "revid": "122246", "url": "https://it.wikipedia.org/wiki?curid=1209044", "title": "World Top Four maschile 1994", "text": "La IV World Top Four di pallavolo maschile si \u00e8 svolta nel 1994 a Osaka, in Giappone. Al torneo hanno partecipato 4 squadre nazionali e la vittoria \u00e8 andata per la prima volta all'Italia.\nAll'edizione del 1994 del World Top Four FIVB sono state invitate le tre squadre giunte sul podio al mondiale del 1994 pi\u00f9 il Giappone paese ospitante.\nPodio.\nCampione.\nItalia(Primo titolo)\nSecondo posto.\nPaesi Bassi\nTerzo posto.\nGiappone"}
{"id": "1209047", "revid": "287204", "url": "https://it.wikipedia.org/wiki?curid=1209047", "title": "Varzesh-e Pahlavani", "text": "Il Varzesh-e pahlav\u0101n\u012b (in ) significa \"Sport degli eroi\", \u00e8 anche conosciuto come (), che significa \"Sport degli antichi\", \u00e8 una disciplina di ginnastica e lotta tradizionale della Persia (Iran), originariamente nata come accademia di educazione fisica per scopi militari.\n\u00c8 conosciuta in Italia anche con il nome di \"zorkana\" (\"Zurkhaneh\"), nome che indica pi\u00f9 strettamente il luogo, la palestra dove si compiono gli esercizi fisici.\nLa \"zorkana\" combina elementi della cultura pre-islamica con la spiritualit\u00e0 del sufismo. Agli \"atleti\" si richiede purezza d'animo, sincerit\u00e0 e temperanza, solo in seguito viene la forza fisica. Il principio di modestia \u00e8 esemplificato dai versi che si recitano ad ogni incontro:\nOrigine e storia.\nI persiani nell'antichit\u00e0 davano importanza alla salute e alla forza, praticavano esercizi fisici e addestravano i giovani a fare altrettanto. L'educazione fisica e spirituale ha una lunga tradizione risalendo ai Medi fino all'epoca degli Achemenidi.\nLa storia delle arti marziali tradizionali iraniane pu\u00f2 essere divisa in quattro periodi maggiori. Esistono periodi in cui le arti marziali non sembrano menzionate, in particolare il periodo achemenide e quello sasanide.\nA seguito delle numerose invasioni succedutesi nel corso della storia, i patrioti iraniani si sono visti costretti a praticare gli esercizi in piccole sale interrate, alle quali si accedeva da una piccola porta. Queste sale diventeranno le \"zorkane\". Tali luoghi semi-clandestini potevano servire come sale per le riunioni dei patrioti, ma anche come spazi dove esercitarsi alla lotta. Gli invasori hanno pi\u00f9 volte distrutto le \"zorkane\" e gli iraniani pi\u00f9 volte le hanno ricostruite.\nOrigini mitiche.\nIl mito \u00e8 basato sull'opera di Ferdowsi nel \"Sh\u0101hn\u0101m\u0101\" (\"libro dei re\"). Gli atleti mitici di quell'epoca si battevano contro le forze del male. A volte il destino di una guerra e quello di un paese erano determinati da un combattimento a mani nude, conosciuto come \"Koshti gereftan\" (la lotta). L'atleta leggendario di questo mito \u00e8 Rostam che salv\u00f2 pi\u00f9 volte la Persia dalle forze del male.\nImpero dei Parti.\nLa parola \"pahlavan\" deriva dalla lingua dei Parti. Il \"Varzesh-e pahlavani\" ha origine nell'epoca dell'Impero dei Parti (250 a.C. - 224) durante il quale lo sport si \u00e8 sviluppato come allenamento e preparazione dei guerrieri al combattimento ed al loro ruolo e dovere in generale. Gli studiosi notano delle similarit\u00e0 tra i rituali del mitraismo e quelli del \"Varzesh-e pahlavani\"; anche le forme dei templi mitraici e delle \"zorkane\" hanno delle similarit\u00e0. A parte ci\u00f2 esistono poche tracce da questa epoca.\nEpoca islamica.\nFino all'arrivo dell'Islam in Iran, il \"Varzesh-e pahlavani\" era una forma di esercizio puramente fisico. Con l'adozione dello sciismo come religione di Stato sotto i Safavidi qualche secolo dopo, si sono aggiunte dimensioni nuove: la filosofia e la spiritualit\u00e0 dell'Islam. Il sufismo \u00e8 stato chiaramente il mezzo attraverso cui si sono espresse queste nuove dimensioni. Si notano altrettanto bene le similarit\u00e0 tra certi rituali del \"Varzesh-e pahlavani\" e quelli del sufismo.\nPeriodo contemporaneo.\nLo sport arriva al suo apogeo sotto la dinastia qajara e particolarmente sotto al regno di Nassereddin Shah (1848-1896). In questa epoca si costruiscono numerose \"zorkane\" a Teheran ed in tutto il paese. I \"Pahlavan\" ufficiali dell'Iran, ricordo dei lottatori della mitologia persiana, erano designati nel corso di una cerimonia che si teneva alla presenza dello Sci\u00e0 il 21 marzo di ogni anno, in corrispondenza al nuovo anno iraniano. In tali occasioni lo Sci\u00e0 consegnava il \"Bazou band\" (il braccialetto) al campione della competizione che diventava eroe nazionale per un anno. I lottatori pi\u00f9 celebri di tutti i tempi sono apparsi in epoca contemporanea a partire dal XIX secolo; si possono citare Pahlavan-e Bozorg Razaz, Pahlavan Boloorforoush, Pahlavan Toosi e Jahan Pahlavan Takhti.\nL'ascesa della dinastia Pahlavi \u00e8 coincisa con il declino dello sport. Il nuovo sci\u00e0, Reza Pahlavi, voleva trasformare l'Iran in un paese moderno e tutte le tradizioni erano in conflitto con le sue idee di occidentalizzazione. Non mostr\u00f2 alcun interesse in questo sport che vedeva come un relitto delle cerimonie cagiare.\nSuo figlio, Mohammad Reza Pahlavi, divenuto sci\u00e0 nel 1941, restaur\u00f2 quel che restava della tradizione della lotta. Era lui stesso uno sportivo e fu nel suo regno che si tennero le ultime competizioni nazionali di lotta e che si designarono i \"Pahlavan\" nazionali, ai quali lo Sci\u00e0 consegnava il \"bazou band\". Sfortunatamente, la tradizione dello sport fu molto colpita quando lo Sci\u00e0 nomin\u00f2 Shaban Ja'fari (considerato un \"mascalzone\") alla testa della federazione pahlavani.\n\u00c8 nel tentativo di spezzare i legami con la tradizione, popolarizzare lo sport e aumentare il nazionalismo iraniano che il governo ha rinominato lo sport Varzesh-e bastani. In seguito alla Rivoluzione iraniana nel 1979, il governo islamico ha visto lo sport di cattivo occhio, di pi\u00f9 l'aumento di popolarit\u00e0 del calcio e di altri sport occidentali provocano un declino ed una diminuzione dei giovani che intraprendono la pratica.\nDescrizione.\nIl \"Varzesh-e pahlavani\" si pratica appunto nella \"zorkana\", una sala che ha una struttura particolare. Tradizionalmente gli esercizi si praticavano all'alba e terminavano alla fine del levar del sole. Ai nostri giorni si tengono piuttosto alla sera, dopo il calar del sole.\nLa \"zorkana\" \u00e8 una sala costruita nel sottosuolo alla quale si accede per una piccola porta i tempi in cui i usata come luogo di assemblee clandestine; all'interno vi \u00e8 una specie di pozzo di forma ottagonale, di circa un metro di profondit\u00e0 e dai dieci ai venti metri di diametro, all'interno del quale i \"pahlavan\" eseguono gli esercizi. Vicino all'entrata si trova una piattaforma rialzata, chiamata \"sardam\", sulla quale sta il \"morshed\", il conduttore che dirige gli esercizi e li ritma con l'aiuto di canti epici spesso estratti dallo \"Sh\u00e2h N\u00e2m\u00e2\" (\"Il libro dei re\") e di percussioni effettuate sul \"tombak\", un tamburo tradizionale persiano. Una campana (\"zang\") al suo fianco gli consente di segnare l'inizio e la fine dei differenti esercizi.\nLa seduta di addestramento inizia e finisce sempre con una preghiera (\"Ni\u0101yesh\") condotta dal \"morshed\". Queste preghiere di solito fanno riferimento alla mentalit\u00e0, alle attitudini e alle credenze dei praticanti. Questi si uniscono al \"morshed\" e pregano per la gloria del paese, la salute e la felicit\u00e0 dei suoi dirigenti, la rispettabilit\u00e0 dei praticanti e dei veterani della \"zorkana\", la forza che gli permette di aiutare i deboli, la grazia di Dio in modo da restare lontani dagli errori ed infine per il miglioramento della giustizia e della buona condotta dell'umanit\u00e0. Abbandonano infine il pozzetto in modo ordinato e secondo le gerarchie.\nI \"pahlavan\", avendo rimpiazzato le armi tradizionali con altri strumenti per gli esercizi, a causa dei detti motivi storici (vedi sopra), al giorno d'oggi utilizzano gli strumenti seguenti:\nIl loro utilizzo viene descritto nei paragrafi che seguono.\nEsercizi particolari.\nIl \"Varzesh-e pahlavani\" segue un rituale estremamente codificato e gli esercizi pratici dei \"pahlevan\" avvengono secondo un ordine stabilito, sotto la direzione del \"morshed\". I differenti esercizi sono qui descritti nell'ordine.\nP\u0101 zadan (riscaldamento).\nAll'inizio di una seduta di addestramento e nel corso di questa, i \"pahlevan\" fanno dei movimenti con i piedi e con le braccia, consistendo in piccoli salti sul posto e in rotazioni circolari delle braccia. Questi movimenti sono praticati sia come riscaldamento sia come stiramento alla fine della seduta; allo stesso tempo hanno lo scopo di migliorare la forza delle gambe e delle braccia e di attivare le funzioni cardiorespiratorie.\nSang gereftan (scudo).\nDopo il riscaldamento si comincia l'esercizio chiamato \"Sang gereftan\". Il \"sang\" consiste in due pezzi di legno di forma rettangolare, simili ad uno scudo e pesanti tra i venti ed i quaranta chili, in funzione dell'et\u00e0 del praticante. Ogni scudo misura 70-80 centimetri di larghezza e 100-110 di lunghezza. Una impugnatura \u00e8 fissata al centro di ogni \"sang\". L'esercizio consiste nello stendersi sul dorso e nel piegare da destra a sinistra, alzando ed abbassando i \"sang\", una mano dopo l'altra. Il \"sang\" non deve mai toccare terra. Nei tornei per giovani e adulti, il numero di movimenti pu\u00f2 raggiungere i 72 in sette minuti, i \"pahlevan\" pi\u00f9 forti arrivano a 115 movimenti. Lo scopo dell'esercizio \u00e8 di sviluppare i deltoidi, i pettorali, i tricipiti, i trapezoidali i muscoli del collo e gli addominali.\nQuesto esercizio non \u00e8 accompagnato da percussioni, il \"morshed\" canta dei poemi epici per incoraggiare i \"pahlevan\".\nShena raftan (flessioni).\nDopo gli esercizi di \"Sang Gereftan\" e \"P\u0101 Zadan\", i lottatori cominciano un esercizio di flessioni. Formano quindi un cerchio, nel pozzo della \"zorkana\", con la schiena verso il muro e le gambe ben divaricate. Si buttano insieme in avanti e poggiando il peso sulla barra che \u00e8 prevista allo scopo. La barra misura dai 50 ai 70 centimetri di lunghezza e 10 di spessore e poggia su due piedi corti. I movimenti di flessione sulle braccia sono eseguiti in differenti forme e sono accompagnati dalle percussioni e dal canto del \"morshed\".\nIl \"pahlavan\" pi\u00f9 vecchio comincia l'esercizio al centro del cerchio mentre il minore del gruppo guida i movimenti di tutti.\nObiettivi di questo esercizio sono di rafforzare i tricipiti, i pettorali, i muscoli delle spalle e del collo, i quadricipiti e gli addominali.\nL'esercizio termina con un altro esercizio di \"P\u0101 Zadan\".\nM\u012bl gereftan (pesi).\nIl peso utilizzato per questo esercizio \u00e8 fatto di legno, ha un'impugnatura in un'estremit\u00e0 mentre il peso \u00e8 verso l'altra. Il peso pu\u00f2 variare da due a 50 chili.\nQuesto esercizio \u00e8 stato pensato per addestrare gli uomini a portare e a manipolare armi pesanti in tempo di guerra. Ogni \"pahlevan\" tiene due masse, una per mano, e poggia la parte pesante sulle spalle. Al segnale del \"morshed\" e seguendo il ritmo delle percussioni, li fanno girare attorno alle spalle. Gli atleti pi\u00f9 abili a volte fanno esercizi pi\u00f9 spettacolari, muovendo i pesi come giocolieri.\nQuesto esercizio rafforza le spalle, i tricipiti, i bicipiti, i pettorali e i muscoli trapezoidali.\nSharkh zadan (ruota).\nQuesto esercizio \u00e8 un movimento particolare degli esercizi fatti nella \"zorkana\" e consiste nel girare su s\u00e9 stessi facendo la ruota al modo dei dervisci rotanti nel corso della danza chiamata \"sema\u02bf\".\nAll'inizio dell'esercizio, i \"pahlevan\" si mettono in cerchio attorno al pozzo, schiena contro il muro, \u00e8 il pi\u00f9 giovane che inizia portandosi al centro del cerchio ed iniziando a girare, all'inizio dolcemente poi, via via, pi\u00f9 velocemente. Dopo lui l'esercizio \u00e8 ripetuto da tutti gli atleti che si portano al centro e ruotano su s\u00e9 stessi, uno dopo l'altro, per ordine di et\u00e0. Il pi\u00f9 vecchio \"pahlevan\" presente completa l'esercizio che \u00e8 continuamente accompagnato dal canto e dal ritmo delle percussioni. Alla fine di ogni turno, che pu\u00f2 durare fino a quindici minuti senza perdita di controllo o stordimento, l'atleta si rivolge al \"morshed\", lo saluta e lascia il posto al prossimo.\nMentre fanno la ruota, i \"pahlevan\" stendono le braccia da ogni lato in orizzontale, all'altezza delle spalle. Ogni atleta ha il proprio stile, la ruota pu\u00f2 essere fatta solo al centro del cerchio o al contrario si pu\u00f2 eseguire, contemporaneamente da alcuni, in pi\u00f9 punti del cerchio formato dai partecipanti.\nObiettivi dell'esercizio sono di migliorare la coordinazione neuro-muscolare e l'agilit\u00e0.\nKabbadeh zadan (arco).\nIl \"kabbadeh\" \u00e8 uno strumento in metallo a forma di arco, pesante tra i sette e i dieci chili, durante le competizioni a volte arriva a sedici chili, e misura da un metro a un metro e mezzo di lunghezza.\nAl posto della corda \u00e8 fissata una grossa catena, a questa possono essere appesi dei dischi di metallo.\nL'esercizio consiste nel sollevare lo strumento al di sopra della testa, l'arco con la mano destra e la catena con la sinistra. I \"pahlevan\" cominciano imbracciando il \"kabbadeh\", poi tendono il braccio destro, l'avambraccio sinistro forma allora una linea orizzontale sopra la testa. L'esercizio segue per simmetria al suono delle percussioni, dei canti del \"morshed\" e del tintinn\u00eco della catena in metallo.\nL'obiettivo di questo esercizio \u00e8 di rinforzare i muscoli delle spalle, i tricipiti ed i bicipiti, i trapezi e gli obliqui.\nKoshti gereftan (lotta).\nA volte, dopo il \"Kabbadeh zadan\", i \"Pahlevan\" si addestrano alle tecniche della \"lotta eroica\" antica, questa \u00e8 la parte pi\u00f9 importante dell'allenamento nelle \"zorkane\" ed \u00e8 un esercizio che risale all'antichit\u00e0.\nI \"pahlevan\" si confrontano, due a due, utilizzando differenti tecniche: offensive, difensive e di contrattacco. La letteratura sportiva dell'antichit\u00e0 descriveva pi\u00f9 di duecento tecniche ed espressioni specifiche. Al giorno d'oggi in Iran esistono diversi stili come lo stile tradizionale, lo stile curdo, lo stile turkmeno o lo stile \"gilaki\".\nLa lotta \u00e8 tenuta in tale considerazione che un combattimento si teneva davanti allo Sci\u00e0 il giorno di Norouz per designare il campione nazionale. Questo veniva ricompensato con un braccialetto chiamato Bazou band, e questo termine designava il vincitore del campionato iraniano sotto Reza Pahlavi.\nNi\u0101yesh (preghiera).\nLa seduta di allenamento termina sempre con una preghiera (\"Ni\u0101yesh\") condotta dal \"morshed\".\nValori morali associati.\nL'arte marziale promuove tradizionalmente dei valori etici e morali, i discepoli delle diverse scuole devono osservare alcuni codici di condotta. Questi valori sono: l'umilt\u00e0, la generosit\u00e0, la virt\u00f9, la carit\u00e0 e la piet\u00e0. Il rispetto per la legge, il coraggio, e la tutela delle tradizioni nazionali sono pure aspetti importanti tra i valori trasmessi da questo sport. L'attitudine di un Pahlevan \u00e8 chiamata \"jav\u0101nmardi\" (lett. \"Giovane uomo\": concetto immediatamente riferibile all'istituzione della \"cavalleria\" nel mondo islamico, che prevedeva che i suoi aderenti si caratterizzassero per integrit\u00e0 morale, coraggio, galanteria e nobilt\u00e0 d'animo).\nLa fraternit\u00e0 tra i \"pahlavan\" incoraggia i valori di solidariet\u00e0 reciproca tra i membri di questi circoli e, seguendo l'ideale cavalleresco, di dare aiuto a chiunque quando fosse necessario. I \"pahlavan\" di una \"zorkana\" proteggevano spesso il quartiere o i villaggi e le citt\u00e0 in cui risiedevano.\nI \"pahlavan\" hanno grande rispetto per l'ambiente dove praticano il loro sport, luoghi che sono frequentati da anime pure ed oneste."}
{"id": "1209049", "revid": "172554", "url": "https://it.wikipedia.org/wiki?curid=1209049", "title": "Zorkana", "text": ""}
{"id": "1209050", "revid": "767487", "url": "https://it.wikipedia.org/wiki?curid=1209050", "title": "Valentino (film 1977)", "text": "Valentino \u00e8 un film del 1977 diretto da Ken Russell.\nPellicola di produzione anglo-statunitense con protagonisti Rudol'f Nureev, Michelle Phillips e Leslie Caron.\nTrama.\nBasandosi sul libro \"Valentino, an Intimate Expos\u00e9 of the Sheik\" di Brad Steiger e Chaw Mank, il visionario Ken Russell racconta la vita del famoso attore del muto Rodolfo Valentino, dal suo fortunato esordio al burrascoso matrimonio, fino alla sua drammatica e improvvisa fine, avvenuta a causa di una peritonite nel 1926.\nCitazioni.\nIl film \u00e8 costruito in maniera simile a \"Quarto potere\" di Orson Welles: parte dal funerale del divo e, attraverso la testimonianza di varie donne che lo hanno conosciuto e che vanno a rendere omaggio alla salma, ricostruisce la vita dell'attore, dimostrando \u2013 esattamente come in \"Quarto potere\" \u2013 che tutti coloro che lo hanno avvicinato ne hanno ricavato una impressione diversa, ma nessuno \u00e8 riuscito a cogliere i suoi intimi desideri. Dal finto cinegiornale iniziale alla scena finale della morte (che svela il sogno non realizzato di Rodolfo Valentino, similmente alla slitta di \"Citizen Kane\"), vari sono i riferimenti diretti al capolavoro di Orson Welles."}
{"id": "1209059", "revid": "767487", "url": "https://it.wikipedia.org/wiki?curid=1209059", "title": "Farhad Khosrokhavar", "text": "Dal 1998 \u00e8 direttore di ricerca dell'EHESS, l'\u00c9cole des hautes \u00e9tudes en sciences sociales di Parigi.\nI suoi interessi di ricerca comprendono la sociologia politica, la sociologia delle religione, l'Islam contemporaneo e l'Iran.\nCarriera accademica.\nDal 1977 al 1979 \u00e8 stato professore assistente dell'Universita Bou Ali di Hamadan, Iran e dal 1979 al 1990 professore associato del Centro per le Scienze politiche, Ministro della Cultura e dell'educazione superiore.\nNel 1990-1991 \u00e8 stato Rockefeller Fellow e dal 1991 al 1998 professore associato all'EHESS-CADIS (Centre d'Analyse et d'Intervention Sociologiques)."}
{"id": "1209062", "revid": "2052878", "url": "https://it.wikipedia.org/wiki?curid=1209062", "title": "Sgt. Pepper's Lonely Hearts Club Band (brano musicale)", "text": "Sgt. Pepper's Lonely Hearts Club Band \u00e8 la prima canzone presente nell'omonimo album. \u00c8 stata scritta da Paul McCartney ma \u00e8 accreditata anche a John Lennon. La copertina del singolo raffigura la copertina dell'album, ma senza i personaggi famosi (sono rappresentati solo i Beatles).\nIl brano.\nOrigine e storia.\nPaul McCartney, nel mese di novembre del 1966 architett\u00f2 l'idea di un album concept, ovverosia di un disco nel quale tutte le canzoni presenti sono legate tra loro da un filo conduttore. Il fulcro della sua trovata fu \"Lonely Hearts Club Band\" (la banda del club dei cuori solitari), formata da quattro personaggi di fantasia (interpretati dai quattro Beatles) che avrebbe avuto il compito di preparare un concerto pubblico.\nIl personaggio \"Sergeant Pepper\" fu consigliato dal loro manager Neil Aspinall il quale si era ispirato ai tradizionali \"Maestri di Cerimonia\".\nMusica e arrangiamento.\nLa canzone \u00e8 articolata in sette momenti e caratterizzata da alcuni effetti sonori particolari, come quello della folla, proveniente da una registrazione del 1960 effettuata da George Martin.\nMa questa canzone \u00e8 soprattutto sdoppiata, poich\u00e9 la prima parte ebbe l'onere di aprire l'album, svolgendo il compito di tema di introduzione allo spettacolo inscenato dalla \"banda del club dei cuori solitari\", mentre la seconda parte avrebbe dovuto chiuderlo.\nLa seconda parte si differenzia dalla prima per i tempi pi\u00f9 svelti e per i suoni pi\u00f9 duri, basti pensare alla chitarra distorta in stile Hendrix che apr\u00ec la \"reprise\".\nFormazione.\n\"Reprise\":\nPerformance dal vivo.\nLa canzone non fu mai cantata dal vivo dai Beatles, ma Paul, George e Ringo la suonarono il 19 novembre 1979 in occasione del \"wedding party\" organizzato da Eric Clapton; successivamente McCartney e gli U2 eseguirono una loro versione all'Hyde Park nel 2005. Ma indubbiamente l'esibizione pi\u00f9 tempestiva fu quella di Jimi Hendrix effettuata solo tre giorni dopo la pubblicazione del disco. Altre recenti esecuzioni: nel 2007 Bryan Adams, e nel 2006 il chitarrista degli Aerosmith Joe Perry."}
{"id": "1209063", "revid": "1305772", "url": "https://it.wikipedia.org/wiki?curid=1209063", "title": "Jim DeRogatis", "text": "Biografia.\nCritico musicale, ha scritto articoli per giornali come \"Spin\", \"Guitar World\" e \"Modern Drummer\". Per il \"Chicago Sun-Times\", svolge il ruolo di critico di musica pop. Cerca di distinguersi da altri critici musicali, promuovendo band non famose, che tuttavia lo stanno per divenire.\nNel 1982, quando era all\"'Hudson Catholic Regional High School\", condusse una delle ultime interviste del critico di musica rock Lester Bangs, due settimane prima che morisse con una overdose di droga. Questo episodio, lo ispir\u00f2 nella stesura del suo primo libro, \"Let it Blurt\", ossia una biografia del defunto critico musicale.\nDeRogatis \u00e8 noto per essere stato licenziato da \"Rolling Stone\", dopo una critica negativa all'album \"Fairweather Johnson\" degli Hootie &amp; the Blowfish. Non si \u00e8 risparmiato nemmeno nei confronti di gruppi musicali pi\u00f9 blasonati, come gli U2, i R.E.M. e i The Rolling Stones, accusandoli di fare concerti in grandi stadi e arene, vendendo i biglietti con prezzi elevati quanto la loro et\u00e0.\nDeRogatis suona la batteria in una cover band dei Wire, gli Ex-Lion Tamers, mentre con i Vortis, ha realizzato due album, anche se il terzo \u00e8 pronto all'uscita."}
{"id": "1209072", "revid": "729795", "url": "https://it.wikipedia.org/wiki?curid=1209072", "title": "Treno espresso", "text": "Treno espresso \u00e8 una categoria di servizio dei treni presente in molti paesi europei. La categoria, in uso da molto tempo, indicava particolari treni di lusso spesso di sola prima classe con carrozze salone, carrozze ristorante e bagagliai. Tra i tanti treni famosi \u00e8 possibile citare l'Orient Express, il Peninsular Oriental Express, l'Arlberg-Orient Express.\nIn Italia.\nIn Italia la categoria di treno espresso (sigla E o EXP) venne introdotta nel 1974, sostituendo la precedente denominazione di treno direttissimo.\nCon il cambio d'orario del 23 maggio 1993, la categoria venne divisa: mantennero la classificazione di espresso i treni a lunghissima percorrenza comprendenti tratte notturne (ad esempio i treni colleganti il nord e il sud d'Italia), mentre gli espressi diurni vennero inseriti nella nuova categoria degli interregionali.\nL'espresso era la categoria pi\u00f9 bassa tra i treni a lunga percorrenza. Si differenziava da altri convogli che effettuano lunghi collegamenti anche per la tariffa: fino al 1\u00ba novembre 2007 era la stessa applicata ai regionali, cio\u00e8 la pi\u00f9 economica. A partire dal 1\u00ba novembre 2007 rimasero gli unici treni ad adottare la tariffa nazionale, la pi\u00f9 bassa tra le tariffe a lunga percorrenza. Dall'11 dicembre 2011 sono stati cancellati quasi tutti i collegamenti espressi.\n\u00c8 stato inoltre cancellato in via definitiva il servizio di auto al seguito da parte di Trenitalia su tutte le relazioni.\nDal dicembre 2012 nessun treno ordinario \u00e8 categorizzato come \"espresso\". I treni espressi sono stati soppressi o riclassificati come InterCity o ICN.\nDalla soppressione della categoria, vengono classificati come \"espressi\" solo i treni straordinari (ad esempio i treni storici a vapore, o i treni periodici per Lourdes) e quelli internazionali non gestiti da Trenitalia (come il Riviera Express o il Venice Simplon-Orient-Express).\nAustria e Germania.\nIn Austria e Germania questi treni vengono classificati Schnellzug."}
{"id": "1209073", "revid": "1702319", "url": "https://it.wikipedia.org/wiki?curid=1209073", "title": "Tempio Canoviano", "text": "La chiesa arcipretale della Santissima Trinit\u00e0, comunemente nota come tempio Canoviano, \u00e8 la parrocchiale di Possagno, in provincia e diocesi di Treviso; fa parte del vicariato di Asolo. \nL'edificio, in stile neoclassico, fu progettato all'inizio dell'Ottocento dal celebre architetto Antonio Canova.\nIn posizione discosta e sopraelevata rispetto al centro abitato, sorge ai piedi del col Draga a 342 metri sul livello del mare.\nStoria.\nAll'inizio dell'Ottocento la vecchia parrocchiale di Possagno necessitava di urgenti restauri e Canova, originario del paese, era stato pi\u00f9 volte invitato dalla comunit\u00e0 a finanziarne le spese. Gi\u00e0 prima del 1812 l'architetto aveva proposto di ricostruire la chiesa e ne aveva presentato un progetto, tuttavia i capifamiglia furono riluttanti a sostenere gli ingenti costi.\nIn una lettera del 5 agosto 1818, inviata all'amico Giannantonio Selva, Canova dichiarava di essersi deciso a ricostruire la chiesa di Possagno completamente a sue spese. L'idea era quella di realizzare un grandioso edificio circolare dotato di pronao, richiamo al Pantheon di Roma, ma con colonne doriche, come il Partenone di Atene. Commission\u00f2 a Pietro Bosio i disegni dell'edificio, i quali furono poi sottoposti alla supervisione dei colleghi dell'Accademia di San Luca e dello stesso Selva. Morto quest'ultimo nel gennaio 1819, Canova trov\u00f2 il sostegno di Antonio Diedo.\nL'11 luglio di quell'anno i possagnesi in festa accolsero il compaesano per la posa della prima pietra. La direzione dei lavori fu affidata a suo cugino Giovanni Zardo detto \"Fantolin\".\nIl Canova non riusc\u00ec a vedere la sua opera conclusa poich\u00e9 mor\u00ec il 13 ottobre 1822; i lavori, in base al suo testamento, furono affidati al fratellastro Giovanni Battista Sartori. Negli anni successivi il progetto originario sub\u00ec qualche modifica, anche per far posto al gruppo della \"Piet\u00e0\" e alla tomba dell'artista.\nFinalmente, nel 1830, il tempio venne concluso e il 7 maggio 1832 venne solennemente consacrato dallo stesso Sartori, nel frattempo divenuto vescovo. L'intitolazione alla Trinit\u00e0 non \u00e8 casuale, ma fa riferimento alla pala dell'altare maggiore dipinta dallo stesso Canova per la vecchia parrocchiale.\nDescrizione.\nArchitettura.\nNel tempio si riconoscono tre distinguibili linguaggi architettonici: sul colonnato lo stile greco, ad ispirazione del Partenone ateniese, mentre il corpo centrale ricorda il Pantheon romano e l'abside con l'altare maggiore \u00e8 la parte di una chiesa cristiana. Cos\u00ec Canova canta la grandezza di tre civilt\u00e0 che eccellono nell'arte: l'arte cristiana, l'arte romana e l'arte greca.\nCanova \u00abaveva deciso di spendere tutto il suo patrimonio per la costruzione del Tempio e chiedeva ai concittadini soltanto la somministrazione di calce, mavieri [sassi] e sabbione, la popolazione offr\u00ec di lavorare di sera e di festa\u00bb.\nEsterno.\nLa costruzione si trova a 70 metri sopra Possagno, paese natale del Canova.\nIl pronao esterno del Tempio ha pari larghezza al diametro interno della chiesa e la sua profondit\u00e0 corrisponde ad un terzo del diametro stesso.\nL'architrave \u00e8 sostenuto da otto colonne di ordine dorico ed \u00e8 decorato con sette metope realizzate da allievi di Antonio Canova.\nIl frontone porta scolpite le parole latine \"DEO OPT MAX UNI AC\u00a0TRINO\": \"Tempio dedicato a Dio ottimo e massimo, uno e trino\".\nInterno.\nLa cupola \u00e8 divisa in sette file di 32 cassettoni ognuno con un rosone dorato al centro, e questi sono di 14 tipi diversi. L'occhio della cupola, chiave di volta della stessa, ha un diametro di 5,33 metri.\nA destra dell'entrata si trova l'altare di San Francesco da Paola sormontato da una tela di Paolo De Matteis. Ai lati vi sono metope del Canova che rappresentano la Creazione e la Spirazione dell'anima. Nella nicchia di sinistra \u00e8 presente la Piet\u00e0 che Canova modell\u00f2 in gesso, ma che non riusc\u00ec a scolpire in marmo e venne poi fusa in bronzo da Bartolomeo Ferrari. Al centro dietro l'altare maggiore si trova il dipinto di Canova \"Deposizione del Cristo dalla Croce\". Nella nicchia di sinistra si trova la tomba in cui riposano Antonio Canova e il fratellastro Giovanni Battista Sartori.\nAltre tele:\nOrgano a canne.\nL'organo a canne \u00e8 posto dietro la pala dell'altare maggiore. L'organo, a due tastiere e pedaliera, \u00e8 frutto di un ampliamento di Malvestio del 1900 di un organo del 1830 di Gaetano Callido originariamente collocato nell'attuale nicchia della Piet\u00e0."}
{"id": "1209086", "revid": "110157", "url": "https://it.wikipedia.org/wiki?curid=1209086", "title": "Sauta rabel", "text": "Sauta Rabel (\"Salta Casino!\") \u00e8 il primo album dei Mau Mau, interamente mixato ai Real World Studios di Peter Gabriel a Bath.\nIl Disco.\nDopo l'esperienza con i \"Loschi Dezi\", Luca Morino e Fabio Barovero fondono la loro passione per il Piemonte e le ballate festose delle Langhe con i ritmi africani di Tat\u00e8 Nsongan. Il risultato di questa miscela \u00e8 messo insieme con i sapienti arrangiamenti degli Africa Unite ed il tutto \u00e8 supervisionato dall'esperienza che si respira ai Real World Studios.\nNel singolo Paseo Colon si intravede il tema dell'emigrazione che sar\u00e0 la base di tante canzoni del gruppo.\nIl cd contiene due brani tratti dalla colonna sonora del film \"Nero\" di Giancarlo Soldi.\nTracce.\nTutte le canzoni composte da Luca Morino e Fabio Barovero tranne \"Singh Sent Ani\" scritta dai due con Franco Caudullo."}
{"id": "1209091", "revid": "33689", "url": "https://it.wikipedia.org/wiki?curid=1209091", "title": "Festha manna", "text": "L'espressione festha manna in turritano (festa grande in italiano) indica due distinti eventi del sassarese, Sardegna:"}
{"id": "1209092", "revid": "102019820", "url": "https://it.wikipedia.org/wiki?curid=1209092", "title": "Antoine Basbous", "text": "Biografia.\nTrasferitosi in Francia, specialista del mondo arabo, dell'islam e del terrorismo islamista, \u00e8 fondatore e direttore a Parigi dal 1992 dell'Observatoire des Pays Arabes, un'agenzia di consulenza specializzata in Africa del Nord, Vicino Oriente e mondo islamico.\nDopo aver studiato Diritto e Letteratura francese in Libano, si \u00e8 trasferito in Francia, dove ha conseguito un dottorato in Scienze politiche ed un DEA su Informazione e comunicazione.\nDal 1975 al 1987 ha esercitato l'attivit\u00e0 di giornalista prima a Beirut quindi a Parigi dove ha lavorato sulla questione libanese.\nBibliografia.\n\u00c8 autore di diversi saggi fra i quali"}
{"id": "1209094", "revid": "287204", "url": "https://it.wikipedia.org/wiki?curid=1209094", "title": "Roland TR-808", "text": "La TR-808, spesso chiamata semplicemente 808, \u00e8 una drum machine progettata dalla Roland nel 1980. Fu una delle prime drum machines programmabili, con la quale gli utenti potevano creare i propri ritmi senza limitarsi a quelli predefiniti.\nLa 808 \u00e8 uno strumento completamente analogico. Prodotta prima che la musica elettronica raggiungesse le grandi masse, fu un insuccesso commerciale per la Roland, criticata a causa dello scarso realismo dei suoni rispetto alla ben pi\u00f9 costosa concorrente Linn LM-1. Furono prodotti circa 12.000 esemplari. Roland ritir\u00f2 il prodotto nel 1983, e commercializz\u00f2 il suo successore, la Roland TR-909, a partire dal 1984.\nNel corso del decennio, la 808 divenne oggetto di culto da parte di molti musicisti underground per il suo suono sintetico e rivoluzionario. Divenne un simbolo dei neonati generi dance e hip hop, e fu popolarizzata da hit come \"Planet Rock\" di Afrika Bambaataa (1982) e \"Sexual Healing\" di Marvin Gaye (1982). Ad oggi, la 808 \u00e8 considerata una delle invenzioni pi\u00f9 influenti sulla musica pop, al pari di quello che la Fender Stratocaster rappresenta per la musica rock. \nLe quotazioni sul mercato dell'usato di una TR-808 sono oggi molto alte, trattandosi di una macchina tuttora ricercata tanto dai collezionisti di materiale \"vintage\" quanto dai produttori musicali; questo avviene nonostante i suoni dell'808 siano facilmente reperibili in moltissime librerie di suoni o su internet. \nIl sistema a sequencer di questa drum machine \u00e8 tuttora utilizzato dai software di produzione musicale come Logic Pro o Fruity Loops per la costruzione delle composizioni musicali: questi programmi infatti riproducono quelli che su questa macchina sono i tasti numerati e colorati, che andavano premuti per costruire il beat e che ora vengono cliccati.\nI suoi suoni sono ancora oggi ampiamente utilizzati in produzioni hip-hop e di musica elettronica."}
{"id": "1209100", "revid": "94647", "url": "https://it.wikipedia.org/wiki?curid=1209100", "title": "Estradosso", "text": ""}
{"id": "1209101", "revid": "160827", "url": "https://it.wikipedia.org/wiki?curid=1209101", "title": "Venerabile Coro della Cappella Giulia", "text": ""}
{"id": "1209105", "revid": "162545", "url": "https://it.wikipedia.org/wiki?curid=1209105", "title": "Bosco di Capodimonte", "text": ""}
{"id": "1209106", "revid": "2519", "url": "https://it.wikipedia.org/wiki?curid=1209106", "title": "Klepp", "text": "Klepp \u00e8 un comune norvegese della contea di Rogaland.\nEconomia.\nA Klepp vi \u00e8 la sede principale della Kverneland, industria manifatturiera specializzata nella produzione di attrezzi agricoli."}
{"id": "1209107", "revid": "287204", "url": "https://it.wikipedia.org/wiki?curid=1209107", "title": "Enocianina", "text": "L'enocianina \u00e8 il colorante naturale dell'uva rossa. \nCaratteristiche.\nSi tratta di un liquido denso rosso-violetto. Il prodotto \u00e8 censito con le altre antocianine tra gli additivi alimentari con la sigla E163 (estratto di bucce d'uva) ed \u00e8 commercializzata in forma di granuli friabili color rosso scuro o porpora, solubili in acqua.\nStoria.\nLa sua produzione industriale fu messa a punto in Italia da Antonio Carpen\u00e8 in collaborazione con Enrico Comboni."}
{"id": "1209109", "revid": "57342", "url": "https://it.wikipedia.org/wiki?curid=1209109", "title": "Shaddam IV", "text": "Shaddam IV Corrino \u00e8 un personaggio del romanzo \"Dune\". Nel film \"Dune\" \u00e8 stato interpretato da Jos\u00e9 Ferrer, mentre nella miniserie per la TV \"Dune - Il destino dell'universo\" la sua parte \u00e8 stata affidata a Giancarlo Giannini. Shaddam IV \u00e8 l'ultimo imperatore della dinastia Corrino finch\u00e9 la ribellione dei Fremen guidati da Paul Atreides non fa cadere il suo casato.\nDopo la rivolta su Arrakis e l'ascesa al potere di Paul Atreides, nel 10193, Shaddam abdica in favore della figlia maggiore Irulan e si ritira a vita privata insieme alle restanti figlie e al cugino Hasimir Fenring sul pianeta Salusa Secundus.\nLa narrazione della vita precedente di Shaddam \u00e8 sviluppata ne \"Il preludio a Dune\", una trilogia prequel di \"Dune\".\nNe \"Il preludio a Dune\".\nShaddam Corrino, nato nel 10130, \u00e8 figlio di Elrood IX, 81\u00ba imperatore appartenente alla Casa Corrino, la dinastia che ha preso il potere, oltre che il nome, dalla famosa battaglia di Corrin, nei pressi di Sigma Draconis, e che dispone come esercito personale delle imbattibili truppe Sardaukar, addestrate sul pianeta Salusa Secundus, pianeta d'origine dei Corrino.\nPer accelerare la sua ascesa al trono, Shaddam fa uccidere suo padre col veleno \"chaumurky\", sotto suggerimento ed esecuzione di Hasimir Fenring. Il centenario sovrano dell'universo muore nel 10156, e Shaddam sale al trono con il nome di \"Shaddam IV\".\nSuccessivamente nomina l'amico Hasimir Fenring conte e Ministro del Melange.\nDurante il suo regno Shaddam raddoppia il numero di ufficiali Burseg del suo esercito di Sardaukar, ma non lo stanziamento di fondi per le sue legioni. In un primo momento prova anche a creare un melange sintetico con l'aiuto dei Tleilaxu, ma senza riuscire a finire il progetto.\nSposa una Bene Gesserit, Lady Anirul, dalla quale ha cinque figlie, Irulan, Chalice, Wensicia, Josifa e Rugi. Il piano della sorellanza delle Bene Gesserit \u00e8 infatti quello di combinare i cromosomi di Casa Atreides con quelli di Casa Harkonnen, evitando che la Casa Corrino generi un figlio maschio che sul piano politico possa reggere al confronto con il loro essere supremo, il Kwisatz Haderach."}
{"id": "1209110", "revid": "124808", "url": "https://it.wikipedia.org/wiki?curid=1209110", "title": "Better Mot\u00f6rhead Than Dead", "text": ""}
{"id": "1209111", "revid": "9595001", "url": "https://it.wikipedia.org/wiki?curid=1209111", "title": "Civita Lavinia", "text": ""}
{"id": "1209112", "revid": "1543377", "url": "https://it.wikipedia.org/wiki?curid=1209112", "title": "Linciaggio", "text": "Il linciaggio \u00e8 un omicidio risultato di un'esecuzione sommaria; si tratta di una punizione extragiudiziale da parte di un assembramento informale incontrollato. \u00c8 utilizzato spesso per caratterizzare le esecuzioni pubbliche non ufficiali da parte di una folla per punire un presunto trasgressore della legge o per intimorire un gruppo specifico.\nRappresenta una forma estrema di controllo sociale del gruppo, come il \"Charivari\", lo \"\"skimmington\", il \"riding the rail\" e il \"tarring and feathering\"\", ma con una deriva verso l'ostentazione in spettacolo pubblico. Vi sono prove di esempi che possono essere rinvenuti anche all'interno di quelle societ\u00e0 che hanno preceduto gli insediamenti europei nell'America del Nord.\nEtimologia del termine.\nLe origini della parola \"lynch\" sono oscure ma con tutta probabilit\u00e0 la sua provenienza si pu\u00f2 far risalire alla guerra d'indipendenza americana (1776-83); il verbo deriva dalla frase \"Legge di Lynch\", termine indicante la pena di morte senza processo. Due sono gli statunitensi generalmente accreditati per aver inventato la pratica: Charles Lynch (1736-96) e William Lynch (1742-1820) che abitarono entrambi in Virginia nel decennio 1780. Il primo, secondo alcune fonti (come l\"'Encyclop\u00e6dia Britannica\"), ha il miglior credito; mentre il capitano William non \u00e8 noto per aver utilizzato il termine, almeno non in questo periodo.\nAltre fonti (come il \"Compact Oxford English Dictionary\" o il \"Merriam-Webster's Collegiate Dictionary\") per\u00f2 collegano William proprio alla \"Legge di Lynch\", che lo autorizz\u00f2 ad esercitare la giustizia senza alcun regolare processo nella contea di Pittsylvania; egli in seguito ebbe a sostenere che la frase fu per la prima volta utilizzata in un tabloid firmato da lui e dai suoi vicini latifondisti. Anche se Edgar Allan Poe afferm\u00f2 di aver rinvenuto quel documento, con molta probabilit\u00e0 si tratt\u00f2 di un falso.\nNon vi \u00e8 comunque alcuna prova che la morte sia mai stata inflitta da parte di nessuno dei due. Nel 1782 Charles scrisse che il suo assistente aveva amministrato la \"Legge di Lynch\" (presiedendo una corte di giustizia irregolare e arbitraria) contro i Lealisti (i coloni fedeli alla corona britannica durante la rivoluzione anti-britannica) e nei rapporti con i \"negri\", rivendicandone la validit\u00e0 dell'applicazione.\nNegli Stati Uniti d'America l'origine del termine \"linciaggio\" e \"Legge di Lynch\" \u00e8 tradizionalmente attribuita a Charles, un piantatore e rivoluzionario che diresse un tribunale di contea e fece incarcerare i sostenitori degli inglesi; era giudice di pace della Contea di Bedford (Virginia) fin dal 1767. Mancandogli la giusta competenza, si giustific\u00f2 con le necessit\u00e0 della guerra; successivamente prevalse sui suoi amici del Congresso della confederazione, facendo promulgare una legge che esoner\u00f2 lui e i suoi associati da ogni incriminazione.\nEra evidentemente preoccupato per il fatto che avrebbe potuto affrontare un'azione legale da parte di qualcuno tra quelli che aveva fatto incarcerare arbitrariamente, ma tale mossa congressuale provoc\u00f2 non poche controversie e il termine \"Legge di Lynch\" signific\u00f2 l'assunzione di un'autorit\u00e0 extragiudiziale, finendo con l'entrare nel parlato comune. Lynch non fu mai accusato di pregiudizi razzisti ed effettivamente assolse i neri accusati di omicidio in tre differenti occasioni, giudicando solo i fatti; fu per\u00f2 accusato di pregiudizio etnico per il suo abuso nei confronti dei lavoratori gallesi delle miniere.\nIn Irlanda l'origine del nome fu rivendicato come conseguenza dell'atto compiuto da James Lynch Fitzstephen, sindaco di Galway, che fece impiccare il proprio figlio dal balcone della sua casa dopo averlo condannato per l'omicidio di un commerciante spagnolo avvenuto nel 1493; tuttavia le prove linguistiche sono contraddittorie e la storia fu verosimilmente inventata nel corso del XIX secolo.\nIl verbo arcaico \"lynch\", \"picchiare con forza con uno strumento flessibile\" per castigare o maltrattare, \u00e8 stato proposto come fonte etimologica; ma non vi \u00e8 alcuna prova che la parola sia sopravvissuta fino ai tempi moderni, pertanto anche questa proposta non \u00e8 considerata plausibile.\nStoria.\nI precedenti legali e culturali del linciaggio statunitense furono diffusi e trasmessi attraverso l'Oceano Atlantico dagli immigrati provenienti dall'Arcipelago britannico all'America settentrionale coloniale (vedi Storia degli Stati Uniti d'America). La violenza collettiva rimase un aspetto assai familiare del precoce panorama legale anglo-americano.\nLa violenza di gruppo era generalmente non razionale nell'intenzione e nelle conseguenze, ma occasionalmente una forma \"in ombra\" della pretesa giustizia, questo specialmente nel corso del XVII secolo all'interno del contesto di turbolenze politiche in Inghilterra e delle condizioni sociali instabili esistenti nelle Tredici colonie, nelle ribellioni e nelle rivolte che ebbero molteplici e cadenzati ritorni.\nNel corso della Storia degli Stati Uniti d'America - durante i decenni precedenti la guerra di secessione americana - coloro che promuovevano l'abolizionismo negli Stati Uniti d'America, i Latinos degli Stati Uniti sud-occidentali e gli schiavi fuggitivi divennero le principali vittime del linciaggio razziale. Ma le aggressioni pi\u00f9 torbide contro gli afroamericani, specialmente nel profondo Sud, aumentarono drammaticamente con la fine della guerra, proprio dopo che la schiavit\u00f9 negli Stati Uniti d'America era stata abolita e a seguito della concessione del diritto di voto ai neri.\nIn maniere sempre pi\u00f9 forti si verific\u00f2 uno scatenamento della violenza nella seconda met\u00e0 del XIX secolo, dopo che i bianchi americani del Partito Democratico riuscirono a riprendersi il potere politico verso il 1876 in tutto il Sud; qui vari Stati federati degli Stati Uniti d'America fecero approvare nuove costituzioni o legislazioni che effettivamente produssero una decisa segregazione razziale negli Stati Uniti d'America, impedendo con la forza il suffragio ai neri ma anche a molti bianchi poveri. Si separarono i neri dalla vita comune e dalle strutture pubbliche, impedendogli qualsiasi attivit\u00e0 pubblica e finanche il diritto allo studio.\nQuasi 3.500 afroamericani e 1.300 bianchi sono stati linciati negli Stati Uniti tra il 1882 e il 1968, soprattutto dal 1882 al 1920.\nIl linciaggio nell'Impero britannico durante il XIX secolo coincise con un periodo di violenza che neg\u00f2 la partecipazione della popolazione nativa alla societ\u00e0 dominata dai bianchi, il tutto sul presupposto fondativo della presunta supremazia (potere bianco) della \"razza\"; questo dopo lo \"Slavery Abolition Act 1833\".\nCaratteristiche.\nIl linciaggio \u00e8 un gesto spontaneo che scaturisce in una comunit\u00e0 (una vera e propria Oclocrazia) quando si scopre (o si suppone di scoprire) un delitto che ha colpito un suo membro. Di norma \u00e8 un atto considerato fuori dalla legge e gli stati condannano penalmente gli autori per salvaguardare l'ordine pubblico e proteggere il proprio monopolio nell'uso della forza \"ius puniendi\", anche se non sempre o non necessariamente il linciaggio si conclude con la morte del linciato.\nNel mondo.\nStati Uniti d'America.\nIl linciaggio come forma di punizione di presunti atti penali, eseguito da comitati incaricati, folle incontrollate o da cosiddetti \"vigilanti\" privi di un qualsiasi diritto legale - e senza alcuna sicurezza giuridica concessa ai sospetti - si svolse negli USA sia prima della guerra civile sia successivamente, pi\u00f9 comunemente negli Stati Uniti meridionali o alla frontiera del West negli insediamenti posti pi\u00f9 ad occidente.\nL'estremismo razzista, con una particolare attenzione rivolta alla \"repressione del vizio\", si espresse come violenza di massa e spettacolo pubblico; fatto questo spesso evidente e ben esemplificata dal primo linciaggio avvenuto a St. Louis: nel 1835 un uomo nero chiamato McIntosh uccise un vicesceriffo e mentre stava per essere condotto in prigione fu catturato da un gruppo di linciatori, incatenato ad un albero e bruciato vivo nel centro cittadino di fronte ad una folla di oltre persone.\nNel profondo Sud i membri del movimento per l'abolizionismo negli Stati Uniti d'America o altre persone che si opposero alla schiavit\u00f9 negli Stati Uniti d'America divennero frequentemente gli obiettivi della violenza selvaggia dei linciatori prima della guerra civile. Nel corso del conflitto la \"Confederate Home Guard\" a volte linciarono i bianchi sospettati di essere sostenitori dell'Unione o anche semplici disertori. Un esempio eclatante in questo senso fu l'impiccagione del ministro del Metodismo Bill Sketoe avvenuta a Newton (Alabama) nel dicembre del 1864.\nIl linciaggio di pi\u00f9 vasta portata durante la guerra e forse il pi\u00f9 grande linciaggio di tutta la storia americana fu quello di 41 uomini sospettati di essere unionisti verificatosi a Gainesville (Texas) nell'ottobre del 1862; la maggior parte delle vittime vennero impiccate dopo un processo sommario del tutto illegale, ma almeno 14 di loro non ricevettero neppure questa formalit\u00e0. Con la stessa accusa di insurrezione e tradimento altri 5 uomini furono impiccati poco dopo anche a Decatur (Texas).\nDopo il 1865 i bianchi sudisti lottarono strenuamente per mantenere la dominanza sociale. Gruppi segreti di \"vigilanti\" che applicarono la \"legge-fai-da-te\", il pi\u00f9 celebre dei quali sicuramente rimane il Ku Klux Klan, scatenarono assalti ed omicidi extragiudiziali privi di ogni freno con l'intento di mantenere saldamente il potere e scoraggiare i neri liberati a votare, lavorare autonomamente e ricevere un'adeguata istruzione. A volte fu attaccata anche gente proveniente dal Nord, come insegnanti e agenti federali del \"Freedmen's Bureau\".\nUno studio del periodo intercorrente dal 1868 al 1871 stima che il Klan rimase coinvolto in pi\u00f9 di 400 linciaggi. Le conseguenze della guerra portarono anche ad un periodo di sconvolgimenti e turbolenze sociali, in cui la maggior parte degli uomini bianchi erano costituiti da veterani di guerra. Le aggressioni incontrollate solitamente vollero punire in maniera esemplare presunti crimini di cui si sarebbero macchiati i neri; alla fine del XIX secolo tuttavia la giornalista ed esponente di spicco del femminismo negli Stati Uniti d'America Ida B. Wells dimostr\u00f2 che molti di questi presunti crimini o erano stati assai esagerati o che addirittura non si verificarono mai.\nA partire dai primi anni del 1890 la stragrande maggioranza delle persone linciate furono afroamericani, tra cui almeno 159 donne. Tra il 1882 e il 1968 la Tuskegee University ha registrato 1.297 linciaggi di bianchi (compresi i membri di altri gruppi etnici come messicano-statunitensi e gli asioamericani) e 3.346 di neri.\nUno dei pi\u00f9 grandi linciaggi di massa della storia statunitense si verific\u00f2 nel 1891, quando una folla inferocita linci\u00f2 11 immigrati italiani a New Orleans, dopo che erano stati assolti dall'accusa di aver ucciso il capo della polizia locale (vedi linciaggio di New Orleans). Un altro tra i linciaggi di massa di pi\u00f9 ampie proporzioni fu quello scatenato contro i cinesi nel 1871 a Los Angeles, che risult\u00f2 essere un vero e proprio massacro.\nLa violenza dei facinorosi nacque come mezzo per attuare la supremazia del potere bianco ed affrontare il terrorismo politico sistematico. Il Klan, i gruppi paramilitari e altri bianchi americani uniti da un sentimento di frustrazione e rabbia difesro spietatamente gli interessi della supremazia bianca; l'ampiezza della violenza extralegale nel corso delle campagne elettorali raggiunse proporzioni epidemiche, portando lo storico William Gillette a contrassegnarla come un'autentica guerriglia.\nDurante l'era della Ricostruzione il Klan ed altri gruppi armati utilizzarono il linciaggio come mezzo intimidatorio per controllare gli afroamericani, costringendoli a lavorare per i piantatori ed impedendo loro di esercitare il diritto di voto che gli sarebbe spettato. Le truppe federali e le corti di giustizia che applicarono e fecero valere il \"Civil Rights Act\" (1871) in gran parte riuscirono largamente a far fallire i piani del Klan.\nAl termine della Ricostruzione nel 1877 con l'uso sistematico di frodi, intimidazioni e violenze i bianchi democratici ripresero il controllo quasi totale delle assemblee legislative statali in tutto il Sud; fecero quindi approvare leggi per rendere la registrazione degli elettori pi\u00f9 complicata, riducendo in gran parte il ruolo effettivo del voto nero.\nNel tardo XIX secolo e nei primi anni del XX (dal 1890 al 1908) ben 10 delle 11 legislature sudiste ratificarono nuove costituzioni e modificarono radicalmente il diritto di accesso al voto, questo per segregare (vedi interdizione legale e segregazione razziale negli Stati Uniti d'America) la maggior parte degli afroamericani e di molti bianchi poveri; questo attraverso dispositivi quali i sondaggi d'imposta, i requisiti di propriet\u00e0, la residenza e i test di alfabetizzazione.\nAnche se ci\u00f2 venne richiesto per tutti gli elettori, alcune disposizioni vennero applicate selettivamente contro i neri; molti Stati fecero passare clausole per esonerare gli analfabeti bianchi dai test per un periodo limitato: il risultato fu che gli elettori neri vennero del tutto cancellati dai documenti di registrazione per il voto e questo senza alcun ricorso politico. In quanto non poterono votare non poterono neppure far parte delle giurie popolari; rimasero completamente privi di una qualsiasi voce politica ufficiale.\nL'ideologia che sta dietro al linciaggio, direttamente connessa alla negazione dell'uguaglianza sociale e politica, venne molto bene ed esplicitamente dichiarata da Benjamin Tillman, governatore della Carolina del Sud e poi membro del Senato degli Stati Uniti d'America:\nLa pratica del linciaggio diminu\u00ec per un breve periodo di tempo dopo il 1877. Alla fine del XIX secolo, con le lotte della classe operaia, l'opposizione alla segregazione razziale e la continua depressione economica per quanto concerneva gli agricoltori, i linciaggi ebbero un nuovo balzo in avanti nella frequenza. Il numero di linciaggi raggiunse il suo picco proprio in questo periodo, ma un tale tipo di omicidio scatenato dalla massa continu\u00f2 almeno fino alla met\u00e0 del XX secolo ed oltre.\nI calcoli e le registrazioni effettuate dalla Tuskegee University per i linciaggi avvenuti tra gli anni 1880 e 1951 mostrano 3.437 vittime afroamericane e 1.293 vittime bianche; i crimini si sono concentrati soprattutto negli Stati appartenenti alla \"fascia del cotone\" (Mississippi, Georgia, Alabama, Texas e Louisiana).\nGli afroamericani resistettero attraverso le proteste pubbliche, le marce, l'attivit\u00e0 di gruppo di pressione, la scrittura di articoli di denuncia, il rifiuto delle cosiddette giustificazioni date per la pratica di esecuzione extragiudiziale; ma anche attraverso gruppi anti-linciaggio affiliati al femminismo. I drammaturghi afroamericani produssero 14 opere teatrali contro il linciaggio tra il 1916 e il 1935, 10 delle quali create da donne.\nA seguito dell'uscita del film \"Nascita di una nazione\", che glorific\u00f2 il linciaggio e il Klan dell'epoca della Ricostruzione, si ebbe una riapparizione in grande stile proprio del Ku Klux Klan; a differenza della sua forma precedente questa volta fu rappresentato fortemente tra le popolazioni urbanizzate, soprattutto negli Stati Uniti d'America medio-occidentali. In risposta all'immigrazione massiccia di persone provenienti dall'Europa meridionale e dall'Europa orientale, il nuovo Klan assunse una posizione di esplicita xenofobia (supportato in questo dal razzismo scientifico), anticattolicesimo e antisemitismo, oltre ad esercitare la solita vessazione nei confronti dei neri.\nI membri delle folle che parteciparono ai linciaggi fotografarono spesso quello che avevano fatto, per diffondere la consapevolezza del loro potere e la paura; alcune di queste fotografie venne fatte circolare e vendute come cartolina postale o \"foto-ricordo\". Nel 2000 James Allen ha pubblicato una raccolta di 145 foto di linciaggi in forma di libro mettendole anche online, con testi scritti e video per accompagnare l'orrore suscitato dalle crude immagini.\nLa \"Dyer Anti-Lynching Bill\" venne presentata per la prima volta al Congresso degli Stati Uniti d'America nel 1918 dal senatore del Partito Repubblicano Leonidas C. Dyer del Missouri. Il disegno di legge fu approvato dalla Camera dei rappresentanti nel 1922 e in quello stesso anno ottenne un rapporto favorevole da parte della commissione del Senato degli Stati Uniti d'America; la sua approvazione venne per\u00f2 impedita dai senatori bianchi del Partito Democratico coalizzati nel \"Solid South\", unici rappresentanti ufficiali del profondo Sud dopo che tutti gli Stati meridionali imposero la segregazione razziale nei confronti degli afroamericani tramite varie restrizioni al diritto di voto a cavallo tra il XIX e il XX secolo.\nIl \"Dyer Bill\" influenz\u00f2 la successiva legislazione anti-linciaggio, inclusa la \"Costigan-Wagner Bill\" del 1934-5; entrambe le proposte furono bloccate dal senatore William Borah. Cos\u00ec come apparve nel 1922 la Legge Dyer dichiarava: \"\"assicurare alle persone all'interno della giurisdizione di ogni Stato la parit\u00e0 di protezione delle leggi e di punire il crimine di linciaggio... Che sia adottato dal Congresso in riunione congiunta, che con la frase \"associazione di mobbing o assembramento sedizioso\", quando utilizzata in questo atto, si intende un gruppo composto da tre o pi\u00f9 persone che agiscono di proposito e d'accordo allo scopo di privare una qualsiasi persona della propria vita - senza avere alcuna autorit\u00e0 di legge - come pena o con l'intento d'impedire che si commetta un qualche presunto o reale reato o offesa pubblica\"\".\nMentre la frequenza dei linciaggi decrebbe costantemente nel corso di tutti gli anni trenta, proprio nel 1930 vi fu un picco; nel nord del Texas e nel sud dell'Oklahoma quattro persone subirono il linciaggio in incidenti distinti ad una distanza di meno di un mese l'uno dall'altro. Un altro forte picco si verific\u00f2 subito dopo la fine della seconda guerra mondiale, quando i razzisti bianchi si sdegnarono dell'orgoglio dimostrato dai veterani afroamericani.\nL'ultimo linciaggio di massa documentato ebbe luogo nella contea di Walton (Georgia) nel 1946 quando due veterani di guerra e le loro mogli furono uccisi dai proprietari terrieri bianchi. La \"Legge di Lynch\" \u00e8 declinata notevolmente nel corso degli anni cinquanta. La maggior parte, ma non tutti, i linciaggi cessarono durante gli anni sessanta. L'assassinio di Michael Donald avvenuto in Alabama nel 1981 \u00e8 stato l'ultimo linciaggio registrato negli Stati Uniti.\nIl titolo 18, USC, sezione 241, \u00e8 lo statuto dell'associazione a delinquere volta ad impedire i diritti civili; esso rende illegale per due o pi\u00f9 persone il complottare per ledere, opprimere, minacciare o intimidire qualsiasi persona di qualsiasi Stato, territorio o distretto nell'esercizio delle proprie libert\u00e0 o nel godimento di qualsiasi diritto o privilegio garantito dalla Costituzione degli Stati Uniti d'America dalle legislazioni federali, rendendo inoltre anche illegale per due o pi\u00f9 persone di mascherarsi sull'autostrada o nei locali privati di un'altra persona con l'intento di impedire o ostacolare il suo libero esercizio o il godimento di tali diritti. A seconda delle circostanze del reato e di ogni conseguente pregiudizio, l'infrazione \u00e8 punita da una serie di multe e/o di reclusione per un certo periodo di anni fino all'ergastolo e alla pena di morte.\nL'espressione \"felony lynching\" (\"reato di linciaggio\") \u00e8 stata usata nella legislazione della California; essa descrive l'atto di sottrarre qualcuno dalla custodia di un agente di polizia con \"metodologia da sommossa\". Non si riferisce in realt\u00e0 all'atto effettivo del linciaggio ed \u00e8 stata utilizzata per incriminare le persone che hanno tentato di liberare qualcuno dalla custodia giudiziaria; vi sono stati diversi casi notevoli nel XXI secolo, alcuni assai controversi, quando una persona nera ha tentato di farne evadere un'altra.\nNel 2015 il governatore della California Jerry Brown ha firmato la legge della senatrice afroamericana Holly J. Mitchell rimuovendo la parola \"linciaggio\" dal codice di diritto penale dello Stato senza alcun commento dopo che essa aveva ricevuto l'approvazione unanime da parte dei legislatori statali. Mitchell ha dichiarato: \"\u00e8 stato detto che le parole forti dovrebbero essere riservate a concetti forti e il linciaggio ha in effetti una storia cos\u00ec dolorosa per gli afroamericani che la legge dovrebbe usarla solo per quello che realmente \u00e8, ovvero un assassinio compiuto da una folla di facinorosi\". La legge \u00e8 rimasta per il resto immutata.\nRegno Unito.\nIn Gran Bretagna una serie di rivolte a sfondo razziale scoppiarono in diverse citt\u00e0 nel 1919 tra i bianchi e i marinai neri; a Liverpool, dopo che un nero venne colpito da due bianchi in un pub, i suoi compagni attaccarono il locale per vendetta. In risposta la polizia fece irruzione in vari alloggi occupati da neri provocando una furibonda brutalit\u00e0 poliziesca. Charles Wootton, un marinaio nero ventiquattrenne che non era rimasto coinvolto negli scontri, venne inseguito fino al fiume Mersey e qui affogato dopo essere stato colpito da diversi proiettili sparati dalla folla la quale si mise a gridare: \"lasciatelo annegare!\". In sua memoria verr\u00e0 in seguito fondato il \"Charles Wootton College\".\nNel 1944 Wolfgang Rosterg, un prigioniero di guerra tedesco noto per essere inviso al nazionalsocialismo, venne linciato dai propri conterranei nazisti a Comrie, in Scozia; al termine della seconda guerra mondiale cinque dei responsabili subirono l'impiccagione nella prigione di Pentonville, la pi\u00f9 grande esecuzione multipla britannica dell'intero XX secolo.\nGermania.\nLa situazione rimane assai meno chiara per quanto riguarda i linciaggi avvenuti nella Germania nazista; la propaganda nella Germania nazista cerc\u00f2 talvolta di descrivere la violenza statale come \"linciaggi spontanei\". L'esempio pi\u00f9 famoso \u00e8 rappresentato dalla Notte dei cristalli nel 1938, rappresentata come il risultato della \"collera popolare\" quando fu invece eseguita in modo pianificato e pienamente organizzato, principalmente dagli uomini delle SS.\nAllo stesso modo i circa 150 omicidi confermati di membri di equipaggi sopravvissuti degli aerei degli alleati della seconda guerra mondiale abbattuti, la propaganda nazista li defin\u00ec \"conseguenze del terrorismo angloamericano dei bombardamenti\"; le esecuzioni furono eseguite principalmente da funzionari nazisti o da membri della polizia o della Gestapo, anche se talvolta vi parteciparono anche alcuni civili. Questi assassinii di membri dell'aviazione nemica senza alcun processo in alcuni casi vennero personalmente ordinate da Adolf Hitler nel maggio del 1944.\nPubblicamente non si manc\u00f2 di annunciare che i piloti catturati non sarebbero pi\u00f9 stati protetti dall'\"ira del popolo\"; vi furono inoltre ordini trasmessi segretamente che vietarono ai poliziotti o ai soldati d'interferire a favore del nemico nei conflitti scaturiti tra civili e forze alleate o di perseguire i civili che compivano tali atti.\n\"Gli attacchi contro gli aviatori alleati non erano tipicamente atti di vendetta per le battaglie che li avevano immediatamente preceduti... Gli autori di questi attacchi erano solitamente funzionari nazionalsocialisti, che non esitavano a sporcarsi le mani personalmente. I linciaggi nel senso di omicidi commessi dalla folla raccoltasi spontaneamente nei centri urbani \u00e8 stata l'eccezione\".\nGuatemala.\nUna giovane donna guatemalteca, Alejandra Maria Torres, \u00e8 stata attaccata da una folla nella Citt\u00e0 del Guatemala il 15 dicembre 2009. Gli aggressori hanno affermato che Torres aveva tentato di rapinare i passeggeri su un autobus; Torres \u00e8 stata picchiata, cosparsa di benzina e data alle fiamme. \u00c8 stata comunque in grado di salvarsi. La polizia intervenuta ha arrestato Torres; \u00e8 stata costretta a presentarsi in topless durante il processo e molte fotografie sono state scattate e pubblicate. Circa 219 persone sono state linciate in Guatemala nel 2009, di cui 45 sono morte.\nNel maggio del 2015 una ragazza di sedici anni \u00e8 stata linciata a R\u00edo Bravo da una folla di facinorosi dopo essere stata accusata di coinvolgimento nell'uccisione di un tassista.\nCollegamenti esterni.\n[[Categoria:Linciaggio| ]]\n[[Categoria:Pratiche illegali]]"}
{"id": "1209116", "revid": "79642", "url": "https://it.wikipedia.org/wiki?curid=1209116", "title": "Il caso scafroglia", "text": ""}
{"id": "1209123", "revid": "446353", "url": "https://it.wikipedia.org/wiki?curid=1209123", "title": "Grecale (F 571)", "text": "La fregata Grecale \u00e8 un'unit\u00e0 missilistica della Marina Militare, che appartiene alla Classe Maestrale. Questa \u00e8 stata l'unica unit\u00e0 della classe a non essere costruita a Riva Trigoso.\nAttivit\u00e0.\nLa nave, costruita presso il cantiere navale del Muggiano, dove \u00e8 stata varata il 12 settembre 1981, entrando in servizio nella Marina Militare il 5 febbraio 1983.\nDal 15 settembre al 7 dicembre 1987 ha preso parte all'Operazione Golfo 1 una missione internazionale svolta dalla Marina Militare Italiana tra la fine del 1987 e la fine del 1988 insieme ad altre Marine occidentali a protezione traffico marittimo mercantile.\nDa gennaio ad aprile del 1993, l'unit\u00e0 ha partecipato alla missione di pace in Somalia (operazione Restore Hope) orbitando in particolare nelle acque antistanti Mogadiscio e compiendo diverse crociere lungo la costa somala per distribuire viveri alla popolazione e compiere attivit\u00e0 di peacekeeping; durante la missione sono state svolte soste logistiche nei porti di Gibuti e Mombasa (Kenya)\nNel corso delle guerre jugoslave a met\u00e0 degli anni novanta ha preso parte in Adriatico all'operazione Sharp Guard, una missione congiunta che ha visto coinvolto in Adriatico la NATO e l'Unione europea occidentale per assicurare l'applicazione delle sanzioni economiche e l'embargo delle armi decise dalle numerose risoluzioni del Consiglio di sicurezza delle Nazioni Unite nei confronti della Jugoslavia nella zona del canale d'Otranto e nelle acque territoriali di Albania e Montenegro, oltre che il controllo dello spazio aereo della stessa zona, missione che si \u00e8 svolta in conformit\u00e0 alle risoluzioni 713, 757, 787, 820, [30] e 943 del Consiglio di sicurezza delle Nazioni Unite.\nIn questi ultimi anni la nave ha partecipato come altre unit\u00e0 della classe all'operazione Enduring Freedom ed\" Active Endeavour\". Nel corso del 2007 dopo avere operato nel mese di maggio nelle acque dell'Egeo nell'ambito dell'operazione Active Endeavour, dai primi di giugno, insieme alla fregata turca Gokceada, \u00e8 stata inviata in Mar Nero per partecipare ad alcune esercitazioni con la marina rumena e la marina bulgara, finalizzata a consolidare il livello addestrativo degli equipaggi coinvolti e a verificare i progressi compiuti dalle due Marine del Mar Nero nell'operare secondo gli standard della NATO. Tra le navi che hanno partecipato alle esercitazioni di giugno 2007 nel Mar Nero ci sono le fregate romene ex-britanniche Type 22.\nNel dicembre 2011 la nave ha raggiunto le acque dell'Oceano Indiano, dove nell'ambito dello SNMG2 NATO ha preso parte all'operazione Ocean Shield nella lotta contro la pirateria rilevando in tale compito Nave Doria che aveva operato in quelle acque per circa sei mesi nel ruolo di nave comando dello SNMG1 facendo ritorno in Italia nell'aprile 2012. I due gruppi navali si alternano ogni sei mesi al comando dell'operazione antipirateria.\nStoria.\nInizialmente il nome \"Grecale\" era stato dato ad un rimorchiatore che aveva fatto parte della flotta mercantile norvegese con il nome \"Ellida\". Consegnato alla Regia Marina il 10 maggio 1916 e ribattezzato \"Grecale\" venne radiato il 7 maggio 1920.\nSuccessivamente il nome \"Grecale\" venne dato ad un cacciatorpediniere del 1934 appartenente alla \"Classe Venti\" che, varato dai Cantieri Navali Riuniti di Ancona il 17 giugno 1934, venne consegnato alla Regia Marina il 15 novembre dello stesso anno. Questa nave ebbe una vita operativa molto intensa sia prima che durante la seconda guerra mondiale. Entrato a far parte della marina italiana venne rimodernato tra il 1947 e il 1949 e fu nel dopoguerra la prima unit\u00e0 ad essere ammodernata presso l'Arsenale della Spezia. Nel corso dei lavori vennero imbarcati impianti da 120/50 mm di nuovo tipo, sei cannoni antiaerei singoli da 37/54\u00a0mm e un radar installato su un albero a traliccio di nuova realizzazione. Dopo avere avuto successivi ammodernamenti nel 1953 ed essere stata classificata fregata antisommergibile nel 1958, dal 1959 al 1960 la nave venne sottoposta ad ulteriori lavori di trasformazione per potere essere idonea ad imbarcare il Comando della Squadra navale in quanto in quel periodo, con l'incrociatore \"Duca degli Abruzzi\" andato in disarmo e il \"Garibaldi\" sottoposto a lavori di trasformazione, venne destinata al ruolo di ammiraglia.\nNel corso di questi lavori l'armamento, ad eccezione di un impianto binato da 40\u00a0mm, venne completamente sbarcato, vennero eliminate tutte le sovrastrutture a poppavia del fumaiolo, allungato il castello di prora fino quasi all'estremit\u00e0 della poppa e a proravia della plancia venne realizzata una capiente tuga. L'unit\u00e0, andata in disarmo nel 1964 venne radiata nel 1965 e dopo essere rimasta abbandonata alcuni anni all'arsenale di Taranto venne poi messa in vendita per la demolizione."}
{"id": "1209126", "revid": "2519", "url": "https://it.wikipedia.org/wiki?curid=1209126", "title": "Kvits\u00f8y", "text": "Kvits\u00f8y \u00e8 un comune norvegese della contea di Rogaland."}
{"id": "1209128", "revid": "3689", "url": "https://it.wikipedia.org/wiki?curid=1209128", "title": "Critica dell'Islam", "text": ""}
{"id": "1209129", "revid": "394", "url": "https://it.wikipedia.org/wiki?curid=1209129", "title": "Jawbreaker (videogioco 2003)", "text": "Jawbreaker \u00e8 un videogioco rompicapo per Pocket PC incorporato nel sistema operativo per PDA Microsoft Windows Mobile 2003. Il sistema operativo con il gioco incorporato \u00e8 uscito ufficialmente il 17 aprile 2003. Il gioco \u00e8 stato sviluppato da Oopdreams Software, Inc. Jawbreaker \u00e8 presente nella lista ufficiale delle applicazioni chiave incluse nella famiglia di software Windows Mobile in un documento edito da Microsoft. Una versione non incorporata del gioco \u00e8 resa disponibile dallo sviluppatore stesso con il nome di Bubblets in versione shareware.\nModalit\u00e0 di gioco.\nLo schermo di gioco consiste in una schermata di pedine diversamente colorate disposte in una matrice. Ci sono cinque diversi colori: rosso, blu, verde, giallo e viola. Il giocatore clicca su un qualsiasi gruppo di almeno due pedine dello stesso colore per eliminarle dalla matrice, guadagnando un determinato punteggio. Pi\u00f9 pedine vengono eliminate in una sola mossa, pi\u00f9 elevato \u00e8 il punteggio. Il punteggio viene calcolato con la formula \"Y=X\u00b2-X\". X rappresenta il numero di pedine nello stesso gruppo, Y \u00e8 il punteggio risultante. Ad esempio: l'eliminazione di 16 pedine genera 240 punti (240=16\u00b2-16).\nIn modalit\u00e0 standard, il gioco termina quando non ci sono pi\u00f9 mosse possibili, e cio\u00e8 quando non ci sono pi\u00f9 pedine adiacenti dello stesso colore. A questo punto compare la schermata dei punteggi, nel quale \u00e8 possibile consultare alcune statistiche di gioco oppure iniziare una nuova partita.\nBreaker Set.\nL'opzione Breaker Set consente al giocatore di scegliere tra \"Colorful Breakers\" e \"Greyscale Breakers\". La prima opzione \u00e8 quella preselezionata e imposta i colori delle pedine ai cinque colori standard. Scegliendo la seconda la tavolozza di colori viene modificata e in luogo delle pedine colorate appaiono pedine decorate con motivi in scala di grigi permettendo ai giocatori con uno schermo monocromatico di giocare comunque.\nStili di gioco.\nIl giocatore ha a disposizione quattro stili di gioco tra cui scegliere: Standard, che \u00e8 descritto sopra. Gli altri stili di gioco sono Continuous, Shifter e MegaShift.\nStoria.\nQuella in Windows Mobile 2003 \u00e8 stata la prima inclusione di Jawbreaker in un sistema operativo. I sistemi operativi per Pocket PC prima di Windows Mobile 2003, fino a Pocket PC 2002 non contenevano il gioco. Da allora \u00e8 stato fornito in bundle con i sistemi operativi Windows Mobile, inclusi Windows Mobile 2003 SE (seconda edizione) e Windows Mobile 5.0."}
{"id": "1209131", "revid": "1793900", "url": "https://it.wikipedia.org/wiki?curid=1209131", "title": "Peace Arch", "text": "Il Peace Arch (\"Arco della pace\") \u00e8 un monumento situato al confine tra Canada e Stati Uniti tra i comuni di Blaine nello stato di Washington e Surrey, Columbia Britannica, si trova presso Boundary Bay e a soli 40\u00a0km da Vancouver. Il Peace Arch, alto 20,5 metri, fu costruito da Samuel Hill nel 1921, per commemorare la firma del Trattato di Gand del 1814 che pose fine alla guerra tra Stati Uniti e Regno Unito (da cui dipendeva il Canada). Il monumento \u00e8 stato costruito sul confine esatto tra Stati Uniti e Canada, tra la Interstate 5 e la B.C. Highway 99, nel parco tra le due strade.\nIl Peace Arch ha sia la bandiera statunitense che quella canadese sulla parte pi\u00f9 alta, e due epigrafi con un fregio. Sull'epigrafe posta sul lato americano del Peace Arch si pu\u00f2 leggere \"Children of a common mother\" (Figli di una madre comune, in riferimento al Regno Unito che colonizz\u00f2 sia gli Stati Uniti che il Canada), invece sul lato canadese si pu\u00f2 leggere \"Brethren dwelling together in unity\" (Fratelli dimoranti insieme nell'unit\u00e0). Vicino all'arco c'\u00e8 un cancello di ferro dove vicino c'\u00e8 l'iscrizione \"May these gates never be closed\" (Che questi cancelli non debbano mai essere chiusi). Il Peace Arch Park \u00e8 diviso dal confine dal lato canadese dal Peace Arch Provincial Park e dal lato americano dal Peace Arch State Park sulla parte americana. Il parco non \u00e8 mai controllato al confine, e simboleggia la lunga storia di pace e anche comune dei due paesi."}
{"id": "1209132", "revid": "486946", "url": "https://it.wikipedia.org/wiki?curid=1209132", "title": "Sassanide", "text": ""}
{"id": "1209134", "revid": "2519", "url": "https://it.wikipedia.org/wiki?curid=1209134", "title": "Lund (Norvegia)", "text": "Lund \u00e8 un comune norvegese della contea di Rogaland."}
{"id": "1209139", "revid": "124600446", "url": "https://it.wikipedia.org/wiki?curid=1209139", "title": "Sepolcro di Urbano VIII", "text": "Il sepolcro di Urbano VIII \u00e8 un monumento funebre commissionato da papa Urbano VIII a Gian Lorenzo Bernini nel 1628, che si trova all'interno della basilica di San Pietro.\nL'opera \u00e8 un'imponente composizione disposta su pi\u00f9 livelli e presenta una struttura bicroma e polimaterica. Vennero infatti utilizzati per questa realizzazione marmo, bronzo dorato e legno. Le parti che sono collegate al tema della morte sono di materiali scuri o decorati in oro, mentre quelle che sono in rapporto con la vita sono in marmo bianco.\nNella parte alta, su un ricco piedistallo, viene posto il pontefice, in posizione benedicente seduto sul trono. Ai lati del sacello sono presenti due Virt\u00f9 marmoree a guardia del sepolcro: alla sinistra la Carit\u00e0 che allatta un bambino (la modella fu la famosa Costanza Bonarelli, amante del Bernini di cui egli realizz\u00f2 successivamente un busto); alla destra la Giustizia.\nSopra il sacello si trova la morte, rappresentata da uno scheletro, raffigurata nell'atto di scrivere l'epitaffio del papa.\nNel 1628 papa Urbano VIII continu\u00f2 la costruzione di San Pietro iniziata da papa Giulio II e commission\u00f2 il lavoro a Bernini, il quale progett\u00f2 un posto per la tomba ed il monumento funebre del suo committente nella parete a nord dell'abside principale.\nBernini traspose la composizione della tomba dei Medici di Michelangelo e realizz\u00f2 cos\u00ec un modello di riferimento per i monumenti funerari barocchi."}
{"id": "1209143", "revid": "2519", "url": "https://it.wikipedia.org/wiki?curid=1209143", "title": "Randaberg", "text": "Randaberg \u00e8 un comune norvegese della contea di Rogaland. Da qui partir\u00e0 il tunnel sottomarino Rogfast che la collegher\u00e0 a Bokn passando sotto il Boknafjord."}
{"id": "1209148", "revid": "22475", "url": "https://it.wikipedia.org/wiki?curid=1209148", "title": "Palazzo Giordano", "text": "Il palazzo Giordano Apostoli \u00e8 un edificio di Sassari situato nella centrale piazza d'Italia, \"vestibolo della nuova citt\u00e0 borghese\". \u00c8 sede della Banca Intesa Sanpaolo.\nVenne costruito a partire dal novembre del 1877 per conto del senatore Giuseppe Giordano Apostoli, fondatore del quotidiano \"La Sardegna\", su progetto dell'ingegnere Giuseppe Pasquali, deceduto prima del compimento dei lavori, al quale subentr\u00f2 l'architetto Luigi Fasoli, che ne cur\u00f2 tutti i dettagli (pavimentazione, scale, atrio, poggioli, serramenti, inferriate, ecc.) e le decorazioni.\nLa facciata.\nL'edificio in stile neogotico veneziano \u00e8 di pianta rettangolare e si articola su tre livelli a sviluppo orizzontale. Il piano terra, rivestito in trachite a bugnato rustico, presenta centralmente il portale d'ingresso incorniciato da due coppie distanziate di colonne sporgenti con ai lati, simmetricamente alternate, porte e finestre archiacute. Le colonne sorreggono la balconata posta al piano nobile. Una cornice marcapiano separa il piano terra dai due superiori che risultano intonacati e caratterizzati dalla presenza di finestre bifore al primo piano e monofore trilobate al secondo. Il profilo del palazzo \u00e8 accentuato dalla presenza di lesene con fregio e al di sotto del cornicione aggettante, che regge il coronamento balaustrato, vi \u00e8 una lunga serie di archetti pensili archiacuti.\nGli interni.\nLe sfarzose sale interne sono anch'esse decorate e arredate in stile neogotico, ricche di fregi, stucchi e affreschi. In particolare \u00e8 la \"sala gialla\" ad esibire i sontuosi dipinti realizzati dal pittore riminese Guglielmo Bilancioni sulla volta a padiglione ribassata ed un mosaico pavimentale, raffigurante una danzatrice, eseguito da mosaicisti romani su disegno dello stesso Fasoli. Notevole anche la scalinata principale, variamente ornamentata e decorata, sovrastata anch'essa da un dipinto del Bilancioni.\nIl passaggio di propriet\u00e0 avvenuto nel 1921 a favore del Banco di Napoli ha portato alla perdita di importanti parti del lussuoso arredo interno; ciononostante ancora oggi \u00e8 possibile ammirare alcuni mobili neogotici che recano lo stemma del barone Giordano Apostoli."}
{"id": "1209151", "revid": "1391549", "url": "https://it.wikipedia.org/wiki?curid=1209151", "title": "Rennes\u00f8y", "text": "Rennes\u00f8y \u00e8 un ex comune norvegese della contea di Rogaland. Dal 1\u00ba gennaio 2020 \u00e8 stato unito, insieme a Finn\u00f8y al comune di Stavanger.\nIl comune \u00e8 formato un gruppo di isole, tra cui l'isola di Rennes\u00f8y e la vicina isola di Moster\u00f8y."}
{"id": "1209152", "revid": "287204", "url": "https://it.wikipedia.org/wiki?curid=1209152", "title": "Rennesoy", "text": ""}
{"id": "1209153", "revid": "773636", "url": "https://it.wikipedia.org/wiki?curid=1209153", "title": "Chiesa di San Sebastiano (Istia d'Ombrone)", "text": "La chiesa di San Sebastiano \u00e8 un edificio religioso situato a Istia d'Ombrone, nel comune di Grosseto.\nStoria.\nLa chiesa, inizialmente intitolata a santo Stefano, fu costruita in epoca medievale, quasi certamente nel corso del XII secolo, fuori dalle mura di Istia d'Ombrone, proprio di fronte alla Porta Grossetana. La sua esistenza \u00e8 attestata nelle \"Rationes Decimarum\" del tardo XIII secolo e degli inizi del XIV secolo.\nNelle epoche successive, l'edificio religioso ha subito vari interventi di ristrutturazione che hanno modificato profondamente gli originari elementi stilistici romanici. Una serie di restauri furono effettuati tra il XVI e il XVII secolo, epoca in cui la chiesa fu dedicata a san Sebastiano.\nNei secoli successivi, l'edificio religioso ha conosciuto vari periodi di declino, l'ultimo dei quali protrattosi fino al tardo XIX secolo, quando hanno avuto inizio i primi lavori di restauro. Dal 1882 fu la chiesa di riferimento per la locale Confraternita della Misericordia, che poi cess\u00f2 le sue attivit\u00e0 all'inizio del XX secolo. Fino al 1970 rimase punto di riferimento per le suore della vicina scuola materna, quando poi inizi\u00f2 a divenire pericolante e venne chiusa nel 1988. Nel 2012 l'edificio ha subito un completo lavoro di restauro e la chiesa \u00e8 stata nuovamente inaugurata il 7 settembre 2013.\nDescrizione.\nLa chiesa di San Sebastiano a Istia d'Ombrone presenta una semplice facciata intonacata con portale architravato, sul quale poggia un arco a tutto sesto. Al di sopra, si apre un caratteristico rosone a raggiera.\nLa facciata culmina alla sommit\u00e0 con due pinnacoli laterali, mentre nella parte posteriore della chiesa si eleva un piccolo campanile a vela.\nL'interno si presenta a navata unica."}
{"id": "1209156", "revid": "2519", "url": "https://it.wikipedia.org/wiki?curid=1209156", "title": "Sauda", "text": "Sauda \u00e8 un comune norvegese della contea di Rogaland."}
{"id": "1209167", "revid": "2519", "url": "https://it.wikipedia.org/wiki?curid=1209167", "title": "Sokndal", "text": "Sokndal \u00e8 un comune norvegese della contea di Rogaland."}
{"id": "1209171", "revid": "228587", "url": "https://it.wikipedia.org/wiki?curid=1209171", "title": "Convento di Santa Croce", "text": ""}
{"id": "1209172", "revid": "767487", "url": "https://it.wikipedia.org/wiki?curid=1209172", "title": "Nasty Suicide", "text": "Nasty Suicide milit\u00f2 anche in altre numerose band come Cherry Bombz, Demolition 23, nel progetto solista di Michael Monroe, Johnny Thunders e Cheap and Nasty. Termin\u00f2 la sua carriera di chitarrista alla fine degli anni novanta.\nL'ultima apparizione come Nasty Suicide risale al 31 dicembre 2003, data in cui suon\u00f2 alcuni pezzi con i neo-riuniti Hanoi Rocks al Caribia Club di Turku, sostituendo il defezionario Costello Hautam\u00e4ki e alternandosi con Sir Lombard, noto per aver gi\u00e0 partecipato a progetti solisti di Michael Monroe.\nNel 1998 si iscrisse all'Universit\u00e0 di Helsinki, dove consegu\u00ec la laurea in farmacia nel 2004."}
{"id": "1209177", "revid": "2519", "url": "https://it.wikipedia.org/wiki?curid=1209177", "title": "Strand (Norvegia)", "text": "Strand \u00e8 un comune norvegese della contea di Rogaland."}
{"id": "1209183", "revid": "666668", "url": "https://it.wikipedia.org/wiki?curid=1209183", "title": "Unione Sportiva Lecce 2007-2008", "text": "Questa voce raccoglie le informazioni riguardanti l'Unione Sportiva Lecce nelle competizioni ufficiali della stagione 2007-2008.\nStagione.\nIl Lecce di Papadopulo inizia la stagione 2007-2008 molto bene, insediandosi nei primi posti della classifica e non allontanandosi mai dalla zona play-off grazie alle vittorie contro Frosinone (1-2), Chievo (3-0), (2-3) e Albinoleffe (3-0). Durante questa partita, giocata il 15 dicembre 2007, valevole per la diciottesima giornata, Elvis Abbruscato mette a segno il millesimo gol della storia del Lecce in Serie B. Nella prima parte dell'annata si registrano anche il pareggio per 1-1 nello scontro diretto contro il e tre sconfitte contro Bologna (1-0), Brescia (1-2 in casa) e (1-0). Prima della pausa invernale, il 22 dicembre, si gioca il Derby di Puglia. Il Lecce vince per 4-0 contro il al San Nicola dopo 15 anni, con le reti di Abbruscato (doppietta), Tiribocchi e, nel finale, del subentrato Tulli. I salentini concludono il 2007 al secondo posto, a pari punti con il e ad un punto della vetta occupata dal Bologna. Il Lecce di Papadopulo nel 2007 ha raccolto ben 76 punti, stabilendo il record di maggior punti conquistati in un anno solare in Serie B.\nIl 1\u00ba novembre 2007 il Lecce subisce un grave lutto: durante una fase di allenamento al Via del mare il magazziniere Antonio De Giorgi viene colpito e ucciso da un fulmine, che sfiora anche Giuseppe Papadopulo ed Elvis Abbruscato, non ferendoli.\nNel mercato di gennaio arrivano nel Salento in prestito Daniele Corvia e Viktor Budjanskij rispettivamente da e . Durante la gara con il , vinta dai salentini per 3-1, Tiribocchi mette a segno il gol numero 3.000 della storia del Lecce e il 15 marzo 2008 la squadra, impegnata nella sfida contro lo Spezia, festeggia i 100 anni di storia. Per l'occasione arriva nel capoluogo salentino la Coppa del mondo vinta dagli azzurri a Germania 2006.\nNel girone di ritorno il Lecce ottiene quattro pareggi in altrettanti scontri diretti: 3-3 a Verona contro il Chievo, 0-0 in casa contro il Bologna e contro il Brescia in trasferta e 1-1 casalingo contro il Pisa. L'unica sconfitta \u00e8 quella rimediata ad Ascoli (2-1). La prima vittoria in trasferta nel ritorno arriva solo alla 35\u00aa giornata (2-1 contro il ). Proprio grazie a questa vittoria il Lecce supera il proprio primato di successi stagionali in Serie B (prima era di 18). I salentini, a quattro giornate dal termine, vincono nettamente a Bergamo lo scontro diretto per il 2\u00ba posto contro l'Albinoleffe (4-0), rilanciandosi prepotentemente per la promozione diretta. Il 17 maggio 2008, a tre giornate dal termine del campionato, il Lecce cade davanti a 22.000 tifosi giallorossi nel derby con il , che vince con il risultato di 2-1 e riscatta la sconfitta subita all'andata.\nAl termine del campionato il Lecce si classifica terzo e cos\u00ec, pur sopravanzando di 12 punti il sesto classificato, \u00e8 costretto a disputare i play-off per la promozione. In semifinale riesce ad avere ragione dei pisani imponendosi nel doppio confronto per 0-1 nella gara di andata, allo Stadio Romeo Anconetani, con un gol di Tiribocchi e per 2-1 nel ritorno, in casa, ancora con Tiribocchi, che realizza su calcio di rigore, ed Abbruscato, che raddoppia all'inizio della ripresa. Nella doppia finale il Lecce affronta l'AlbinoLeffe, qualificatosi dopo aver eliminato in semifinale il Brescia. La gara di andata allo Stadio Atleti Azzurri d'Italia di Bergamo si risolve a favore dei salentini (0-1), che vanno in rete con Abbruscato. La partita di ritorno al Via del Mare finisce 1-1 con gol di Abbruscato e di Ruopolo. Il pareggio permette al Lecce, sostenuto da 30.000 tifosi, di raggiungere la promozione in Serie A dopo due anni in Serie B.\nNonostante il fruttuoso campionato disputato con il Lecce (83 punti conquistati, miglior difesa del torneo e record di vittorie in casa), Papadopulo non prosegue la sua esperienza come tecnico dei giallorossi. La notizia del suo abbandono, dovuta a divergenze con il direttore generale del club Angelozzi, viene resa nota da alcuni siti web e l'amministratore delegato dell'U.S. Lecce Fenucci dichiara di aver appreso della decisione tramite Internet.\nMaglie e sponsor.\nIl fornitore di materiale tecnico per la stagione 2007-2008 \u00e8 stato Asics, mentre lo sponsor di maglia Notte della Taranta e Lachifarma.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nRosa.\nNOTE:\nGiovanili.\nOrganigramma.\nArea direttiva\nPrimavera\nAllievi nazionali\nAllievi regionali\nGiovanissimi nazionali\nGiovanissimi regionali\nEsordienti 94\nEsordienti 95\nScuola calcio"}
{"id": "1209184", "revid": "110157", "url": "https://it.wikipedia.org/wiki?curid=1209184", "title": "Museo della Brigata Sassari", "text": "Il Museo della Brigata Sassari, ubicato a Sassari in piazza Castello al pianterreno della caserma Lamarmora, venne realizzato nel 1992 per ricordare le tradizioni e le gesta della Brigata meccanizzata \"Sassari\" in particolar modo durante la prima guerra mondiale.\nAl suo interno vi si trovano documenti, foto, cimeli e ricostruzioni delle trincee della prima guerra mondiale."}
{"id": "1209185", "revid": "287204", "url": "https://it.wikipedia.org/wiki?curid=1209185", "title": "Il commissario Maigret (serie televisiva)", "text": "Il commissario Maigret (\"Maigret\") \u00e8 una serie televisiva con protagonista il commissario Maigret, personaggio letterario ideato da Georges Simenon ed interpretato da Bruno Cremer. La serie \u00e8 composta da 54 episodi (della durata di circa 90 minuti ciascuno) prodotti tra il 1991 e il 2005.\nLa serie \u00e8 una coproduzione franco-svizzero-belga essendo prodotta dalla \"Dune\" in collaborazione con \"Antenne 2\" (poi diventata France 2), \"TSR\" (Television de la Suisse Romande) e la televisione belga (RTBF).\nEdizione italiana.\nTutti gli episodi sono stati trasmessi anche in Italia.\nNell'estate del 1995 sono stati trasmessi 11 episodi su Rai 3, successivamente replicati su Raisat Premium. Dal 2003 su Rete 4 vengono trasmessi gli episodi inediti, e dal 2007 su Fox Crime le repliche.\nDal 2014 la serie viene trasmessa su LA 7."}
{"id": "1209192", "revid": "453768", "url": "https://it.wikipedia.org/wiki?curid=1209192", "title": "Carducci (traghetto)", "text": "Il Carducci \u00e8 stato un traghetto ro-ro passeggeri della classe Poeta, in servizio con questo nome per la Tirrenia di Navigazione dal 1970 al 1999.\nCaratteristiche.\nIn configurazione originale, il \"Carducci\" era lungo 131 metri, largo 20 e aveva una stazza lorda di tonnellate. Spinto da due eliche quadripala a passo variabile mosse da motori Diesel FIAT 9 cilindri, ciascuno in grado di erogare cavalli, aveva una velocit\u00e0 di servizio di 20 nodi. Poteva trasportare fino a un massimo di 1200 passeggeri, per i quali erano disponibili 66 cabine di prima classe e 95 di seconda classe, per un totale di 506 posti letto. I servizi di bordo comprendevano un ristorante, una tavola calda, tre bar (un soggiorno - bar per la prima classe, uno per la seconda classe e un bar - veranda) e una piscina esterna con lido. In aggiunta alle cabine passeggeri, erano presenti a bordo anche due cabine, rispettivamente da otto e quattro posti, per eventuali detenuti e i carabinieri della scorta. Tutti gli spazi dedicati a passeggeri ed equipaggio erano dotati di aria condizionata. Il garage, accessibile dal portellone poppiero e da due portelloni prodieri laterali, era diviso su due ponti: su quello superiore potevano essere trasportate 70 automobili, su quello inferiore 170 automobili o, in alternativa, 10 automobili e 41 semirimorchi.\nNel 1981 il traghetto fu sottoposto a dei primi interventi di ristrutturazione: la piscina e il lido furono rimossi e sostituiti da una tuga chiusa contenente un cinema, le cui poltrone potevano essere all'occorrenza utilizzate come sistemazione per i passeggeri; altre due sale poltrone sostituirono il soggiorno - bar di seconda classe, che fu spostato dove prima era ubicato il bar - veranda, nei pressi della piscina.\nAlla fine del 1991 il \"Carducci\" fu sottoposto, presso i cantieri navali di La Spezia, ad un intervento di radicale trasformazione: la tuga contenente il ponte di comando fu estesa verso poppa e su di essa furono aggiunti tre ulteriori ponti, due dedicati a sistemazioni passeggeri e l'ultimo contenente gli impianti di aerazione e di aria condizionata. Il notevole innalzamento richiese l'installazione di controcarene sulle fiancate della nave, per rispettare i requisiti di stabilit\u00e0; la larghezza complessiva aument\u00f2 quindi a 23 metri. Inoltre, per migliorare la manovrabilit\u00e0, vista la notevole superficie esposta al vento, il singolo timone centrale fu sostituito con due posti dietro a ciascuna elica, e fu aumentata la potenza dell'elica prodiera. Grazie alle modifiche, dal discutibile impatto estetico, la capacit\u00e0 passeggeri aument\u00f2 a 1300, mentre i posti letto complessivi passarono a 887, dei quali 473 in cabine di prima classe dotate di servizi privati. Infine, nel garage principale furono aggiunti dei car deck mobili, che aumentarono a 320 il massimo numero di automobili trasportabili, mentre i due portelloni di accesso a prua furono saldati.\nServizio.\nSeconda unit\u00e0 della sua classe, la nave fu costruita presso l'Italcantieri S.p.A. di Castellammare di Stabia, dove venne impostata il 13 luglio del 1968 e varata il 27 luglio 1969. Inizi\u00f2 le prove a mare ufficiali l'8 settembre 1970, facendo registrare una velocit\u00e0 di 22,4 nodi. Consegnato dieci giorni pi\u00f9 tardi alla Tirrenia di Navigazione, il \"Carducci\" entr\u00f2 in servizio il 21 settembre 1970, iniziando i collegamenti tra Genova e Porto Torres. A partire dal 1971 la nave fu impiegata anche sulla linea Civitavecchia - Olbia.\nAll'inizio del 1979 la nave fu la prima a ricevere la nuova livrea della compagnia statale, caratterizzata dalla scritta \"Tirrenia\" in azzurro sulle fiancate e dal logo \"t\", sempre in azzurro, sul fumaiolo. Tra marzo e giugno 1981 il \"Carducci\" fu sottoposto a lavori presso i cantieri di Palermo, durante i quali furono revisionati i motori principali e fu rimossa la piscina posta a poppa, sostituita da una tuga chiusa contenente un cinema le cui poltrone potevano essere utilizzate, all'occorrenza, per il pernottamento dei passeggeri.\nA fine 1991 il \"Carducci\" fu trasferito al cantiere INMA di La Spezia, dove fu sottoposta agli importanti lavori di ristrutturazione sopra descritti. Durante i lavori, un contrappeso di una gru del cantiere si stacc\u00f2 colpendo la nave, che inizi\u00f2 a imbarcare acqua e si adagi\u00f2 sul fondo. Il \"Carducci\" fu recuperato dalla ditta Neri di Livorno e, conclusi i lavori, rimase in servizio per Tirrenia fino al 1997, quando fu posto in disarmo a Palermo.\nNel gennaio 1999 l'unit\u00e0 navale fu definitivamente venduta alla El Salam Shipping and Trading, portata alla bandiera panamense e ribattezzata \"Al Salam Carducci 92\". Nel corso del 2006 la nave fu venduta ai demolitori indiani di Alang."}
{"id": "1209199", "revid": "2519", "url": "https://it.wikipedia.org/wiki?curid=1209199", "title": "Suldal", "text": "Suldal \u00e8 un comune norvegese della contea di Rogaland."}
{"id": "1209207", "revid": "2519", "url": "https://it.wikipedia.org/wiki?curid=1209207", "title": "Time (Norvegia)", "text": "Time \u00e8 un comune norvegese della contea di Rogaland."}
{"id": "1209218", "revid": "773636", "url": "https://it.wikipedia.org/wiki?curid=1209218", "title": "Convento di Santa Croce (Batignano)", "text": "Il convento di Santa Croce si trova nel territorio comunale di Grosseto, su una collina di fronte all'abitato di Batignano.\nStoria.\nIl convento fu fatto costruire nella prima met\u00e0 del Seicento dalla granduchessa Maria Cristina di Lorena, madre del granduca Cosimo II de' Medici, al posto della preesistente chiesa di Santa Lucia distante circa un miglio, fino ad allora sede di una comunit\u00e0 di agostiniani scalzi, che a partire dal 1626 si trasfer\u00ec nel nuovo complesso.\nLa granduchessa era molto legata alla figura del venerabile Padre Giovanni Nicolucci da San Guglielmo e, una volta terminati i lavori, emise un bando per la costruzione di un'urna dove potesse essere conservato il corpo del Venerabile.\nIl complesso religioso rivest\u00ec notevole importanza fino al 1813, anno in cui ne fu decisa la soppressione attraverso un decreto napoleonico. Da allora, la struttura and\u00f2 incontro ad un inesorabile degrado che ebbe termine soltanto negli ultimi decenni del secolo scorso, quando furono effettuati i lavori di ristrutturazione che trasformarono l'antico convento in abitazione privata.\nDescrizione.\nIl convento di Santa Croce a Batignano \u00e8 costituito da una serie di corpi di fabbrica, tra i quali sono ben distinguibili quelli che la chiesa, i locali del convento e il chiostro.\nDell'antica chiesa, originariamente a navata unica con cripta e cappelle laterali, si conserva discretamente l'area absidale, dove gli affreschi furono ricoperti con l'intonaco. Originariamente, l'edificio religioso conservava le reliquie del Padre Giovanni da San Guglielmo che vennero trasferite nella vicina Pieve di San Martino a Batignano, a seguito della soppressione napoleonica del convento.\nL'area conventuale si caratterizzava per le abitazioni dei monaci disposte a cella lungo tutto il primo piano.\nIl chiostro presenta arcate rivestite in laterizio, con tracce di affreschi nelle lunette attribuiti al pittore amiatino Giuseppe Nasini; sporadicamente, l'area ospita alcune rassegne culturali durante la stagione estiva."}
{"id": "1209219", "revid": "571731", "url": "https://it.wikipedia.org/wiki?curid=1209219", "title": "Stazione di Alghero", "text": "La stazione di Alghero, gi\u00e0 \"stazione di Sant'Agostino\" e in seguito \"stazione di Alghero Sant'Agostino\", \u00e8 una stazione ferroviaria al servizio del comune di Alghero, l'unica attiva nel nucleo cittadino. Lo scalo \u00e8 situato nel quartiere della Pietraia, e dal 1988 \u00e8 il capolinea della ferrovia Sassari-Alghero.\nStoria.\nL'origine della stazione \u00e8 legata alla necessit\u00e0, palesatasi nel secondo dopoguerra, di arretrare il capolinea della Sassari-Alghero dall'ottocentesca stazione nel porto. Le motivazioni che portarono a questa scelta erano prettamente di carattere turistico e legate alla viabilit\u00e0: nel primo caso la zona del porto era interessata a una progressiva valorizzazione turistica, mentre nel secondo la presenza dei passaggi a livello in alcune fra le arterie stradali pi\u00f9 trafficate del centro (via Garibaldi e via Don Minzoni) creava problemi al traffico dei veicoli.\nAlla luce di questo il decreto ministeriale numero 48 del 12 gennaio 1970 diede il via libera all'arretramento del terminal ferroviario dal porto alla zona della Pietraia. Ad occuparsi della realizzazione del nuovo scalo fu la concessionaria ferroviaria di allora, la Strade Ferrate Sarde, ed il nome scelto per il nuovo scalo fu \"Sant'Agostino\", dal nome dell'omonima chiesetta presente nelle immediate adiacenze, meglio conosciuta come \"Sant'Agostino vecchio\" per distinguerla dalla pi\u00f9 recente chiesa costruita nel quartiere di Sant'Agostino. La stazione fu quindi realizzata in quel decennio, venendo attivata tra il 1975 e il 1976 ma nei primi anni di attivit\u00e0 funger\u00e0 da scalo intermedio.\nNel 1981 gli impianti del capolinea portuale furono pesantemente ridimensionati, con la demolizione degli edifici (fabbricato viaggiatori, depositi) e la trasformazione del capolinea a semplice fermata terminale. Ci\u00f2 rese lo scalo di Sant'Agostino l'unico nel centro di Alghero dotato di uno scalo merci e delle infrastrutture per il ricovero dei rotabili. Nel 1988 infine la stazione divenne il nuovo capolinea algherese della linea per Sassari, con la chiusura dei binari che da Sant'Agostino portavano alla fermata di San Giovanni e al vecchio capolinea del porto. L'anno successivo la gestione dell'impianto pass\u00f2 alle Ferrovie della Sardegna, nate dalla fusione delle SFS con le Ferrovie Complementari della Sardegna. Le FdS diverranno poi l'ARST Gestione FdS nel 2008.\nNel corso degli anni la stazione cambi\u00f2 denominazione, venendo identificata col nome di \"Alghero Sant'Agostino\" negli anni novanta e venendo denominata semplicemente \"Alghero\" negli anni dieci.\nNel 2010 le banchine della stazione vennero completamente rinnovate in contemporanea con i lavori di sostituzione dell'armamento sulla ferrovia. Sempre quell'anno, a seguito della fusione dell'ARST Gestione FdS con l'ARST, quest'ultima societ\u00e0 diventava il gestore dell'impianto.\nStrutture e impianti.\nLa stazione costituisce il capolinea della ferrovia Sassari-Alghero, linea a binario unico a scartamento ridotto non elettrificata. \nDal punto di vista infrastrutturale lo scalo comprende complessivamente otto binari: i principali sono il binario uno (di corsa) ed il due che da esso si dirama, utilizzati per il servizio passeggeri e dotati di banchine poste in posizione periferica rispetto alla linea, collegate tra loro oltre il fine corsa della ferrovia: entrambi i binari infatti terminano tronchi dinanzi alla ex casa cantoniera numero 22 della linea, presente in loco dall'inaugurazione della Sassari-Alghero.\nDal binario uno ha origine anche il fascio che serve l'area delle rimesse e dello scalo merci: oltre la banchina del binario di corsa si trovano due tronchini, che terminano dinanzi al lato nord del fabbricato viaggiatori, impiegati per il rimessaggio di materiale rotabile. Pi\u00f9 ad est di essi si trovano altri due binari, che conducono all'interno della rimessa rotabili della stazione, mentre i due binari pi\u00f9 orientali dell'impianto servono l'area dello scalo merci, in disuso dopo la cessazione del servizio durante la gestione FdS: ognuno dei due tronchini affianca uno dei due lati del magazzino merci di stazione e i piani di carico delle stesse; uno di essi attraversa inoltre la piattaforma girevole dello scalo.\nL'impianto \u00e8 presenziato, e la direzione del movimento \u00e8 gestita localmente.\nPrima dei lavori di ristrutturazione degli anni dieci lo scalo comprendeva un ulteriore tronchino situato nell'area dell'asse estremo della stazione, che si diramava dal binario uno terminando di fronte all'area dell'ex passaggio a livello di via Don Minzoni. Sino al 1988 la ferrovia inoltre proseguiva verso l'originaria stazione di Alghero situata nel porto: sul binario uno confluiva all'epoca il secondo anche in direzione sud, con la linea che attraversava la via Don Minzoni per proseguire lungo quella che \u00e8 via Castelsardo.\nTra gli edifici dell'impianto il principale \u00e8 il fabbricato viaggiatori, realizzato su due piani di sviluppo (pi\u00f9 terrazzino) a pianta rettangolare, con cinque luci sul lato rivolto ai binari.\nMovimento.\nPer quanto riguarda il servizio viaggiatori (l'unico espletato nell'impianto) la stazione \u00e8 collegata dai treni dell'ARST principalmente con Sassari e Olmedo, oltre che con varie fermate intermedie presenti nelle campagne lungo il tracciato ferroviario.\nServizi.\nL'impianto ospita nel fabbricato viaggiatori vari servizi all'utenza, tra cui una biglietteria (sia a sportello che automatizzata), una sala d'attesa ed un bar-tabacchi.\nInterscambi.\nL'area della stazione \u00e8 sede anche di un deposito di autobus dell'ARST, e sono presenti fermate delle autolinee urbane e interurbane gestite da questa azienda di trasporto. Tra le relazioni espletate vi \u00e8 anche quella verso il porto, che sostituisce il servizio ferroviario sul tratto urbano della linea dismesso nel 1988. Ulteriori collegamenti si hanno con l'aeroporto di Alghero-Fertilia e con altri centri del territorio circostante."}
{"id": "1209221", "revid": "154893", "url": "https://it.wikipedia.org/wiki?curid=1209221", "title": "Cardinale vescovo", "text": ""}
{"id": "1209222", "revid": "1318658", "url": "https://it.wikipedia.org/wiki?curid=1209222", "title": "Storia della Basilicata", "text": "La storia della Basilicata si svolge a partire dalle prime frequentazioni umane nel Paleolitico e lo sviluppo delle comunit\u00e0 indigene, passando per la colonizzazione della Magna Grecia, la conquista romana, e i successivi domini bizantino, longobardo e normanno, per seguire poi le vicende del Regno di Napoli e per finire del Regno d'Italia e della Repubblica Italiana.\nPreistoria.\nDal Paleolitico all'Et\u00e0 del bronzo.\nI primi insediamenti umani scoperti in Basilicata risalgono al Paleolitico inferiore, periodo in cui i territori in prossimit\u00e0 dei fiumi e dei bacini lacustri costituivano l'habitat ideale per l\"Homo erectus\" e le sue attivit\u00e0 vitali di caccia e raccolta. Le testimonianze di questa prima fase di civilt\u00e0 sono emerse a Matera nei pressi di Murgia Timone e nelle testimonianze della Cultura di Serra d'Alto; anche a Venosa, dove nei pressi di antichi specchi d'acqua sono stati ritrovati anche i resti di specie faunistiche oggi estinte, e sopravvivenze di lontanissime specie terziarie come il \"Machairodus\" o \"tigre dai denti a sciabola\".\nAltri ritrovamenti riguardano utensili litici, come la punta musteriana ritrovata in contrada \"Panevino\", frazione di Tursi, oppure ciottoli decorati con incisioni geometriche, rinvenuti nella \"grotta dei Pipistrelli\" e nella \"grotta Funeraria\" di Matera. Un insediamento costiero \u00e8 emerso sul versante tirrenico, nelle grotte presso la spiaggia di Fiumicello di Maratea, dove agli utensili litici si accompagnano dei resti di fauna pleistocenica.\nIn Basilicata sono emersi diversi rifugi preistorici: le grotte di Latronico e di \"Pietra della Mola\" a Croccia Cognato (Accettura) e il riparo di \"Tuppo dei Sassi\" presso Filiano, dove \u00e8 venuto alla luce un esempio di pittura rupestre del primo periodo post-glaciale o Mesolitico.\nNel V millennio a.C. la cultura neolitica cominci\u00f2 ad irradiarsi lungo i corsi dei fiumi lucani, raggiungendo anche le aree interne: i gruppi e le trib\u00f9 non vivevano pi\u00f9 nelle grotte, usate solo saltuariamente come luoghi di culto o sepoltura, ma in villaggi di capanne disposte circolarmente, provviste di fossati difensivi, porte e palizzate. Tali evoluzioni sono state ben studiate nell'area di Tolve, Tricarico, Alianello, Melfi, Metaponto, e nella Murgia Materana, cogliendo anche informazioni di rilievo sia sull'habitat che sull'economia dell\"Homo sapiens\", basata sulla cerealicoltura e l'allevamento bovino e caprino.\nRisalgono all'Eneolitico altri reperti delle grotte di Latronico; mentre i ritrovamenti della \"grotta di Cervaro\", presso Lagonegro, sono da associare a uso funerario. Sul promontorio di Capo la Timpa, presso Maratea, nasce nell'Et\u00e0 del bronzo un insediamento commerciale stabile entro capanne, il pi\u00f9 antico centro di cultura appenninica sul mare conosciuto.\nL'Et\u00e0 del ferro.\nLe comunit\u00e0 indigene della prima et\u00e0 del ferro erano organizzate in grossi villaggi ubicati sugli altopiani, ai margini delle grandi pianure e dei corsi d'acqua, in luoghi consoni alla pastorizia ed all'agricoltura. Agglomerati che testimoniano questa fase sono considerati quelli di Anglona, situata sul displuvio delle fertili valli dell'Agri e del Sinni, Siris ed Incoronata-San Teodoro, sulla costa ionica; sulla collina immediatamente sovrastante la costa sul finire dell'VIII secolo a.C., si registra la presenza dei primi coloni greci, provenienti dalla Grecia insulare e dall'Anatolia, spintisi al di qua del Mediterraneo alla ricerca di terre fertili da coltivare.\nSul versante tirrenico e nella conca del fiume Noce, i ritrovamenti archeologici databili tra il XI-VIII secolo a.C. sono quasi del tutto assenti. Ci\u00f2 \u00e8 dovuto probabilmente alla nascita delle colonie magno-greche, che provoca un nuovo assetto degli equilibri commerciali. Sopravvive invece una necropoli presso Castelluccio.\nL'et\u00e0 classica ed ellenistica.\nLa prima colonizzazione greca avvenne con la costruzione di Siris, situata presso la riva del fiume omonimo oggi detto Sinni, sul finire dell'VIII secolo a.C., ad opera di profughi da Colofone, fuggiti in Occidente per scampare alla dominazione Lidia. Con la fondazione di Metaponto, avvenuta nel 630 a.C. circa da parte di coloni di stirpe achea, si estende la colonizzazione a tutta la costa ionica lucana fino al primo entroterra (scavi archeologici di Timmari nei pressi di Matera).\nSi instaureranno due modelli coloniali sostanzialmente diversi, quello acheo (Sibari, Metaponto) basato sulla centralit\u00e0 della terra e dello spazio agrario e quello sirita meno accentratore e maggiormente permeato dalle preesistenze indigene, anche nella metodologia di sfruttamento della terra.\nMolti insediamenti, risalenti all'VIII-VII secolo a.C., sono stati ritrovati nelle aree interne del Vallo di Diano e della Val d'Agri, ricche e numerose necropoli. Risale all'VIII secolo a.C. anche la necropoli di \"Colle dei Greci\" presso Latronico. I ritrovamenti consistono in utensili in argilla ben depurata con disegni geometrici a tenda, ceramica enotria, armi e accessori - connotazioni distintive dei guerrieri-, oggetti e \"parures\" femminili che caratterizzavano lo status principesco di alcune donne della societ\u00e0 del tempo.\nSul Tirreno rinasce il villaggio di Capo la Timpa, accompagnato da un gemello costiero sul colle Palecastro di Tortora (comune oggi sito in provincia di Cosenza) e da un referente interno presso Rivello, sulla cosiddetta \"Serra Citt\u00e0\", che si suppone identificabile con la citt\u00e0 di Sirinos. Questi centri, cos\u00ec come quello a Palinuro, vanno inquadrati in uno schema di \u00abcolonizzazione indigena della costa\u00bb, in cui gli Enotri sfruttarono la fondazione delle colonie greche sul Tirreno, in particolare Velia e Pyxous, per riavviare i loro commerci marittimi.\nNel corso del VI secolo a.C. ognuna delle due citt\u00e0 era ormai padrona di un territorio molto vasto (\"chor\u00e0\") che si estendevano nell'entroterra fino a Pisticci, Bernalda e Montescaglioso e Matera per Metaponto e fino ad Pandosia e Montalbano Jonico, la cosiddetta Siritide, per Siris.\nCon gli scavi condotti ad Alianello, Armento, Roccanova, Incoronata, Cozzo Presepe, Pisticci e Serra di Vaglio, emerge come proprio la Lucania interna, in questa fase, si caratterizzi quale importante crocevia di popoli e culture diversi, cos\u00ec come evidenzia la diffusione di oggetti di lusso, di chiara matrice etrusca, e l'affermazione dei costumi e dell'organizzazione sociale ellenica (adozione dell'armamento greco e comparsa della figura del cavaliere). Questa convergenza di culture si imprimer\u00e0 nel sostrato indigeno \"enotrio\", portando allo sviluppo di una progredita cultura locale, come dimostrano i ritrovamenti in particolare di Serra di Vaglio, dove, in particolare, la presenza di un imponente santuario (l'area sacra di Braida), dalle caratteristiche strutturali e stilistiche molto evolute, e di grandi edifici decorati nello stile metapontino e poseidoniate, testimoniano di una realt\u00e0 civile e sociale molto ben strutturata e certamente mediata dalle mature esperienze delle due citt\u00e0 costiere.\nAltro nodo importante era costituito dall'area del Melfese che, grazie al fiume Ofanto, incrociava importanti itinerari di scambi. Una conferma di questa facilit\u00e0 e continuit\u00e0 di rapporti arriva dagli scavi effettuati nelle grandi necropoli di Pisciolo e Chiuchiari e in quelle di Ruvo del Monte dove, i ricchi corredi funerari, presentano i segni e le influenze del mondo dauno (i vasi riccamente decorati), di quello etrusco (vasi e candelabri in bronzo) e di quello greco (le coppe ioniche e vasi di imitazione locale).\nFra il VI ed il V secolo a.C. per\u00f2, questo ipotizzabile equilibrio tra coloni greci ed \"Enotri\" viene intaccato, provocando una trasformazione improvvisa nel quadro territoriale della Basilicata, dove alcuni degli insediamenti pi\u00f9 fiorenti, ricaduti nel raggio dei territori delle citt\u00e0 greche (\"chorai\"), scompaiono (l'Incoronata e Pandosia), mentre altri, soprattutto nelle zone pi\u00f9 interne della regione, si fortificano presentando una loro evoluta strutturazione interna (Pisticci, Ferrandina, Montescaglioso, Timmari, Garaguso, Ripacandida e Satriano): a questo fenomeno risalgono le prime cinte fortificate e alcuni importanti santuari, ubicati presso le sorgenti e prevalentemente votati a divinit\u00e0 femminili.\nQuesta trasformazione interna si colloca in un quadro storico estremamente movimentato che, sul finire dell'et\u00e0 arcaica, vede gran parte dell'Italia e dei suoi gruppi etnici coinvolti in una moltitudine di conflitti ed avvicendamenti, che avrebbero azzerato e riformulato gli equilibri territoriali costituitisi fino a quel momento.\nLe ostilit\u00e0 si aprono tragicamente nel 510 a.C. con la distruzione di Sibari da parte di Crotone: con Sibari, di fatto, si distruggeva un'esperienza politica a forti coloriture democratiche alla quale si opponeva, vittoriosamente, il modello pitagorico e aristocratico di Crotone, ispirato ad un acceso conservatorismo. Ma se la citt\u00e0 fu distrutta, provocando nuovi equilibri nella gestione dei traffici sul Mediterraneo, le spinte democratiche, invece, le sopravvissero determinando quei movimenti antioligarchici che tanto avrebbero inciso nella ristrutturazione della societ\u00e0 del tempo; lo stesso Pitagora venne poi esiliato a Metaponto dove pass\u00f2 il resto della sua vita e in cui avrebbe formato filosofi come Ippaso, Ocello Lucano, Bindaice e Esara.\nLa conquista romana.\nDopo un paio di secoli in cui i Lucani esercitarono di fatto una notevole egemonia sulla zona, con forti contrasti con gli italioti di Taranto e di Siracusa, tra gli altri, gli equilibri iniziarono a cambiare quando i Romani ebbero i primi contatti con i Lucani intorno al 330 a.C., quando costituirono un'alleanza \"strumentale\" utile a fronteggiare la pressione esercitata dai Sanniti a nord. L'alleanza, tuttavia, dur\u00f2 poco poich\u00e9 i Romani manifestarono ben presto forti mire espansionistiche verso sud.\nPrima nel 285 a.C. e poi nel 282 a.C., la citt\u00e0 magno-greca di Thurii, assediata dal principe lucano Stenio Stallio chiese aiuto ai Romani. I Lucani, dapprima alleati ma successivamente ribellatisi, vennero sconfitti dalle truppe del console Gaio Fabricio Luscino, che stanzi\u00f2 nella citt\u00e0 una guarnigione, come riportano i \"Fasti triumphales\".\nSuccessivamente, i Romani, perlustrarono il mar Ionio per eliminare eventuali imbarcazioni nemiche; proprio durante una di queste perlustrazioni dieci navi d'osservazione romane, contravvenendo ai patti, entrarono nel golfo di Taranto. I tarentini, irritati le respinsero distruggendone quattro e catturandone una. Successivamente l'esercito e la flotta tarentina attacc\u00f2 la citt\u00e0 di Thurii, allontanando la guarnigione romana che la presidiava. I Romani, allora, organizzarono una missione diplomatica guidata dall'ambasciatore Postumio. I diplomatici romani furono, per\u00f2, derisi e oltraggiati dalla popolazione tarentina. Fallita la missione diplomatica, Roma si sent\u00ec in diritto di dichiarare guerra a Taranto.\nIn difesa della citt\u00e0 ionica sbarc\u00f2 a Taranto Pirro, re dell'Epiro che, appoggiato dai Lucani, Bruzzi e Sanniti ottenne una vittoria di misura nella battaglia combattuta fra Pandosia ed Heraclea nel 280 a.C., nei pressi dell'attuale Policoro. Pirro schier\u00f2 sul campo gli elefanti da guerra, fino a quel momento sconosciuti ai Romani, i quali li identificarono come \"buoi lucani\" ritenendoli una specie autoctona. Dopo appena quattro anni, nel 275 a.C. Pirro venne sconfitto a \"Maleventum\" e torn\u00f2 in Epiro. Taranto si arrese ai Romani nel 272 a.C., cos\u00ec il dominio della repubblica romana si estese su tutte le colonie greche dell'Italia meridionale. In conseguenza di ci\u00f2, nella regione lucana si ebbe un declino economico, provocato dalla politica di sfruttamento dei territori conquistati, acquisiti come suoli di propriet\u00e0 dei vincitori.\nDopo un tentativo di riscatto mediante l'aiuto fornito ad Annibale nel III secolo a.C., l'ennesima sconfitta provoc\u00f2 un inasprimento della sottomissione da parte dei romani e nel territorio lucano vennero dedotte le colonie di \"Potentia\" e di \"Grumentum\", dove furono reclusi i ribelli lucani e brutii sottomessi dai romani.\nNel II secolo a.C. i Romani dotarono la regione di infrastrutture importanti: il prolungamento della via Appia fino a Brindisi e un tratti di acquedotto, con lo sviluppo dei centri romani sul percorso della via, tra i quali Venosa, che fu quindi patria del poeta latino Orazio.\nA questa si affianc\u00f2 la Via Popilia, che attraversava l'Appennino lucano, attraversando Sirinos e Nerulum, e una sua diramazione, che da Paestum congiungeva le colonie tirreniche Velia, Buxentum, Cesernia, Blanda Julia e Laos a Cosenza.\nMedioevo.\nTra il VI e il IX secolo la Lucania fece parte del longobardo ducato di Benevento. Contemporaneamente le incursioni saracene costringevano le popolazioni lucane ad arroccarsi sulle montagne e sulle colline. Tricarico e Tursi conoscono una dominazione araba di pi\u00f9 lunga durata che incider\u00e0 profondamente sulla struttura stessa degli abitati, che hanno conservato testimonianze ancora oggi ben visibili nei quartieri della r\u00e0bata e della saracena a Tricarico e della rabatana a Tursi..\nNel 968, dopo la conquista bizantina, venne costituito il thema di Lucania, con capoluogo Tursikon finch\u00e9, tra l'XI e il XII secolo, il thema scomparve.\nAll'inizio dell'XI secolo arrivano nell'Italia meridionale mercenari Normanni, capitanati da Rainulfo Drengot e i membri della famiglia Altavilla, che diretti in Terrasanta sostarono in queste regioni e, approfittando delle guerre fra i vari ducati e principati, ne divennero padroni. Nel settembre del 1042, Guglielmo \"Braccio di Ferro\" e i normanni di Aversa si rivolsero al duca longobardo Guaimario IV di Salerno per ottenere il riconoscimento ufficiale della conquista del territorio e, in cambio, accettarono di prestare omaggio come vassalli. Con la conquista normanna, il thema scomparve favorendo la nascita della Contea di Puglia con capitale Melfi ed il territorio venne assegnato a dodici condottieri, che dovevano governarla e giurarono di prestarsi assistenza reciproca. \nI feudi vennero attribuiti a seconda del rango e del merito; secondo la cronaca di Amato di Montecassino: Asclettino Drengot diventa signore di Acerenza con residenza nel castello di Genzano; Attolino a Lavello; Drogone a Venosa. Ascoli Satriano spett\u00f2 a Guglielmo, che si fregi\u00f2 del titolo di conte gi\u00e0 dal 1042, sposo della nipote del duca di Salerno, fu comunque fin dall'inizio in posizione dominante.\nRiepilogando, le dodici Signorie furono cos\u00ec assegnate:\nLa famiglia degli Altavilla part\u00ec da Melfi per conquistare l'intero Mezzogiorno d'Italia e la Sicilia, determinando, di fatto, l'apice della fortuna di Melfi, che divent\u00f2 un centro del potere normanno e dove si tennero cinque concili, organizzati da cinque diversi pontefici tra il 1059 e il 1137. Nell'estate del 1059, infatti, Niccol\u00f2 II soggiorn\u00f2 nella rocca fortificata e fu al centro di importanti avvenimenti: in giugno stipul\u00f2 il trattato di Melfi, poi, dal 3 agosto al 25 agosto celebr\u00f2 il concilio di Melfi I ed infine con il concordato di Melfi riconobbe i possedimenti conquistati dai Normanni. \nIl papa nomin\u00f2 duca di Puglia e Calabria Roberto il Guiscardo, che divenne vassallo della Chiesa. In tale vasto quadro Melfi, nel 1059, divenne sede provvisoria del Ducato di Puglia e Calabria in attesa della conquista di Salerno (avvenuta nel 1077), e sempre a Melfi furono organizzati gli altri sinodi con una tabella riepilogativa dei concili e degli accordi di Melfi.\nIl papa Alessandro II dal 1\u00ba agosto 1067 presiedette il concilio di Melfi II; ricevette il principe longobardo di Salerno, Gisulfo II, e i fratelli Roberto il Guiscardo e Ruggero Altavilla. Nel corso del concilio di Melfi III, del 1089, il papa Urbano II indisse la prima crociata in Terra santa, poi Pasquale II nel 1101 convoc\u00f2 il concilio di Melfi IV e infine Papa Innocenzo II nel 1137 celebr\u00f2 il concilio di Melfi V, ultimo della serie. Vi fu anche nel 1130 un Concilio di Melfi non riconosciuto dalla Chiesa, poich\u00e9 organizzato dall'antipapa Anacleto II.\nTra il XII e il XIII secolo anche la Lucania fu coinvolta nelle lotte tra Svevi e Angioini che si contendevano l'Italia meridionale.\nFederico II condusse un'intensa attivit\u00e0 legislativa: a Capua nel 1220, a Messina nel 1221, a Melfi nel 1224, a Siracusa nel 1227 e a San Germano nel 1229, ma soltanto ad agosto del 1231, nel corso di una fastosa cerimonia tenutasi a Melfi, ne promulg\u00f2 la raccolta organica ed armonizzata secondo le sue direttive, avvalendosi di un gruppo di giuristi quali Roffredo di Benevento, Pier della Vigna, l'arcivescovo Giacomo di Capua ed Andrea Bonello da Barletta. Questo corpo organico, preso lungamente a modello come base per la fondazione di uno Stato moderno, \u00e8 passato alla storia col nome di Costituzioni di Melfi o Melfitane anche se il titolo originale \"Constitutiones Regni Utriusque Siciliae\" rende pi\u00f9 esplicita la volont\u00e0 di Federico di riorganizzare il suo Stato, il Regno di Sicilia: quest'ultimo, infatti, fu ripartito in undici distretti territoriali detti giustizierati, poich\u00e9 erano governati da funzionari di propria nomina, i giustizieri, che rispondevano del loro operato in campo amministrativo, penale e religioso ad un loro superiore, il maestro giustiziere, referente diretto dell'imperatore che stava al vertice di questa struttura gerarchica di tipo piramidale.\nL'intensa attivit\u00e0 politica e militare, l'innovazione portata nella sua legislazione del Regno di Sicilia, l'interesse per scienze e letteratura fecero di Federico un personaggio mitico. L'amicizia praticata nei confronti degli arabi (ebbe a lungo una Guardia personale costituita da guerrieri arabi, e lui stesso parlava correntemente tale lingua) unitamente alla lotta contro papa Gregorio IX, che arriv\u00f2 perfino a definirlo anticipatore dell'Anticristo, fecero crescere attorno a lui un alone di mistero e di leggende. Fu forse il suo essere stato definito l'Anticristo (od il suo anticipatore) a dare origine, dopo la sua morte, alla leggenda di una profezia secondo la quale egli sarebbe ritornato dopo mille anni.\nFederico II nel 1225 giunse nella regione del Vulture e convoc\u00f2 a Melfi la dieta per reperire i fondi straordinari da destinare alla crociata in Terra santa. Nel maggio del 1231 l'imperatore ritorn\u00f2 in Basilicata insieme a Pier della Vigna, suo collaboratore strettissimo, e all'arcivescovo di Capua, ai quali era stato affidato il compito di raccogliere, in un unico corpo legislativo, le disposizioni emanate nei vari centri del regno a partire dal 1220. Nell'agosto di quell'anno venivano promulgate le \"Constitutiones regni Siciliae\", correntemente dette \"Costituzioni di Melfi\". Queste contenevano diversi provvedimenti, che per l'agricoltura prevedevano contratti di locazione agevolati per i suoli demaniali incolti e un controllo maggiore, tramite inventario, delle terre, delle masserie e delle foreste regie (ristrutturazione delle antiche \"massarie curiae\", con norme rigorose per l'allevamento di bovini, ovini e suini e per un adeguato sfruttamento delle risorse dei campi). Fu inoltre condotta una generale ristrutturazione delle fortificazioni secondo l'elencazione degli \"statuta officiorum\" e in questo periodo si ebbe la costruzione di imponenti castelli come quello di Lagopesole (1242). Con Federico II nacque il giustizierato di Basilicata, del quale Lauria ne fu il primo capoluogo. Il giustizierato comprendeva quasi del tutto l'odierna regione, con l'esclusione di Matera (che entrer\u00e0 solamente nel 1663) e alcune zone del Melandro e del Pollino; a quel tempo la Basilicata era comunque considerata un territorio prettamente pugliese.\nAlla morte di Federico II, le popolazioni della Basilicata si divisero tra i sostenitori dei guelfi guidati da Carlo d'Angi\u00f2 e i ghibellini di Corradino.\nIl primo aveva occupato l'Italia meridionale e nel 1276 fece radunare in Melfi tutti i baroni del regno per un giuramento di fedelt\u00e0. Presto Matera si ribell\u00f2 agli angioini ma, sedata ogni rivolta, ritorn\u00f2 sotto il potere costituito. La citt\u00e0 di Potenza, gi\u00e0 funestata dal terribile terremoto del 18 dicembre 1273, dopo essersi ribellata fu rasa al suolo da Ruggero Sanseverino per ordine di Carlo d'Angi\u00f2. A Rivello uno stendardo innalzato nel punto pi\u00f9 alto della cittadina segn\u00f2 l'inizio di una rivolta in favore di Corradino; poi Lavello e Montemilone furono incendiate dalla parte angioina.\nIl 29 settembre 1281 il re Carlo d'Angi\u00f2 ordin\u00f2 a Giovanni d'Alzura, giustiziere incaricato della Basilicata, di intensificare i controlli sui feudatari e sulle Universit\u00e0 (i liberi comuni) per stroncare sul nascere ogni segno di simpatia per la rivolta siciliana.\nNel gennaio del 1283 la rivolta sbarc\u00f2 sulle coste calabresi, e presto vennero segnalate piccole imbarcazioni aragonesi nel golfo di Policastro. In questo periodo la Basilicata contava tre fortezze sul mar Tirreno: i castelli di Policastro e Scalea, e Maratea, citt\u00e0 fortificata.\nA settembre, bande di almugaveri, risalendo la valle del Sinni, razziarono la contea di Chiaromonte e nello stesso mese, Moliterno insorse contro il suo vescovo, uccidendolo.\nDurante la primavera del 1284 le bande siciliane comandate da Marco Fortuna invasero la Basilicata. Rapidamente gli aragonesi conquistarono Scalea, Rotonda, Castelluccio, Lauria e Lagonegro.\nImmediatamente tutti gli sforzi si concentrarono per riconquistare Scalea, da dove partivano le bande che minacciavano i paesi vicini, fino a Marsico e Chiaromonte.\nLa regione soffre in questo periodo anche una grave penuria di grano, e ad aggravare le cose contribuisce anche la ribellione di Taranto, da cui bande armate di aragonesi minacciano la costa ionica.\nNel golfo di Policastro la situazione \u00e8 ancora peggiore: fallito ogni tentativo di riprendere Scalea, gli angioini persero anche Policastro. Unico baluardo in mano ai francesi era Maratea, che soffr\u00ec attacchi per molti mesi senza mai cedere la piazza ai nemici.\nDopo la morte di Carlo d'Angi\u00f2, solo nel gennaio del 1286 gli angioini riuscirono a respingere gli aragonesi al di l\u00e0 del fiume Lao.\nEt\u00e0 moderna.\nLa Basilicata aragonese e spagnola.\nNel XIV secolo la Basilicata attravers\u00f2 una profonda crisi demografica, per alcuni attribuibili a terremoti ed epidemie per altri alla \"cacciata dei Saraceni\" ordinata da Carlo d'Angi\u00f2, in accordo con il papa, che provoc\u00f2 in Basilicata la dispersione di tutte le comunit\u00e0 arabe, come quelle residenti a Castelsaraceno, Bella, Pescopagano, Tursi e Tricarico. La politica religiosa del sovrano vide inoltre la costruzione di numerosi conventi. Alla fine del XIV secolo la Basilicata fu coinvolta nelle sanguinose lotte per la successione al trono fra Luigi I d'Ungheria e Carlo di Durazzo, con il saccheggio della zona del Vulture da parte degli Ungheresi.\nNel 1405 a Saponara la strenua difesa opposta all'avanzata delle forze reali, convinse Ladislao d'Angi\u00f2 a concedere al popolo un indulto (firmato il 14 aprile), che garantiva un'esenzione fiscale e l'impegno del re a non infeudare il comune, che divenne \"citt\u00e0 regia\". Sergianni Caracciolo, napoletano e ministro della regina Giovanna II, ottenne nel 1416 la signoria sul Vulture-Melfese, estendendo poi i domini della casata fino al Melandro e, per qualche tempo, anche su Marsico e Miglionico.\nLa Basilicata fu teatro della congiura dei baroni, ordita nel 1485 dal principe Antonello Sanseverino consigliato da Antonello Petrucci e Francesco Coppola, ai danni del re Ferrante d'Aragona che coinvolse molte famiglie feudatarie della fazione guelfa favorevoli agli angioini, tra cui i Sanseverino, i Caracciolo, i Gesualdo i del Balzo-Orsini, i Guevara, i Senerchia, che si riunirono nel Castello del Malconsiglio di Miglionico.\nNella seconda met\u00e0 del XV secolo si ebbe una generale ripresa economica: segnali di un incremento delle attivit\u00e0 commerciali si ebbero soprattutto in centri ben collegati come Venosa e Matera e si registr\u00f2 una sostanziale crescita demografica. A quest'ultima dovette contribuire l'immigrazione dei profughi costantinopolitani in seguito alla caduta della citt\u00e0 sotto il dominio ottomano. Tra il 1450 e il 1480 approdarono alle coste ioniche numerosi gruppi di esuli greci e, soprattutto, albanesi giunti al seguito di Giorgio Castriota Scanderbeg, il condottiero che aveva combattuto dalla parte di Ferrante d'Aragona. Queste nuove comunit\u00e0 ripopolarono soprattutto la zona del Vulture-Melfese (Barile, Rionero, Maschito) e poi si stabilirono a San Chirico Nuovo, Ruoti e Brindisi Montagna. A Matera, invece, gli Schiavoni fondarono un vero e proprio quartiere, scavando le abitazioni nella massa tufacea di quella parte dei Sassi a tutt'oggi nota con il nome di \"Casalnuovo\".\nIn data 1\u00ba aprile 1502, a Rionero avvenne l'incontro tra Louis d'Armagnac e Consalvo Fernandez di Cordova, rispettivamente comandanti degli eserciti francese e spagnolo, nel tentativo di stipulare una pacifica spartizione del Regno di Napoli, che non and\u00f2 a buon fine.\nNella lotta tra Francia e Spagna per il dominio sull'Italia, apertasi nel 1516, la Basilicata sub\u00ec nuove distruzioni, tra cui Con il dominio dell'Italia meridionale l'imperatore Carlo V di Spagna tolse i loro domini ai feudatari precedenti, tra i quali i Caracciolo; i feudi di Melfi, Candela, Forenza e Lagopesole andarono cos\u00ec ad Andrea Doria \"in soddisfazione della rendita annua di 6.000 ducati\" e in cambio dei servigi resi alla corona, nel momento di massima ricchezza e splendore del condottiero genovese(Giovanni Simeone) e della sua citt\u00e0.\nI feudi dei Sanseverino furono divisi fra le famiglie dei Carafa (principi di Stigliano), Revertera, Pignatelli e Colonna. In questo contesto si inserisce la tragica vicenda della poetessa Isabella di Morra.\nLa Basilicata fu in gran parte sottoposta alla giurisdizione di Salerno, mentre Matera e la Murgia facevano ancora parte della Terra d'Otranto. \nCon l'avvento della nuova classe dirigente, estranea al territorio di cui godeva il possesso, e con lo spostamento dei traffici commerciali dal Mediterraneo all'Atlantico, i feudi lucani furono considerati pura fonte di reddito e i nuovi baroni prestarono scarsissimo interesse al miglioramento delle condizioni economiche e sociali dei propri possedimenti. Vi furono anche casi di rivolta contro gli abusi dei baroni: a Matera, ad esempio, i cittadini sfiniti dalle esose contribuzioni richieste dal nuovo signore assegnato dal re, il banchiere napoletano Giovan Carlo Tramontano, nella notte di Natale del 1514 gli tesero un agguato e lo uccisero, non consentendogli di ultimare il suo imponente castello.\nI mercati dei centri urbani riuscivano in qualche modo a garantire un certo vigore economico, mentre le campagne rimanevano invece in una condizione di generale povert\u00e0, poich\u00e9 gran parte della produzione agricola era assorbita dall'autoconsumo delle famiglie e ben poco del prodotto poteva essere destinato ai mercati esterni. Nel 1528, i lanzichenecchi, dopo il sacco di Roma portano nuove distruzioni, in particolare a Melfi, il cui assedio pass\u00f2 alla storia come \"Pasqua di sangue\".\nNella seconda met\u00e0 del XVI secolo la Basilicata conobbe un periodo di relativa tranquillit\u00e0 e in quest'epoca si svilupp\u00f2 un rigoglioso mercato dell'arte legato alla committenza delle grandi famiglie baronali e religiosa: opere di grande pregio saranno realizzate da Cima da Conegliano, Simone da Firenze e da numerosi artisti locali fra cui Altobello Persio, Giovanni Todisco, il Pietrafesa, Antonio Stabile e, pi\u00f9 avanti, Carlo Sellitto e Pietro Antonio Ferro. In campo letterario, Venosa vide la nascita dell'accademia dei \"Piacevoli e dei Soavi\" e l'accademia dei \"Rinascenti\", quest'ultima fondata da Emanuele Gesualdo, figlio del compositore Carlo, mentre a Valsinni si distinse Isabella di Morra che, piuttosto ignorata nel suo tempo, verr\u00e0 rivalutata come una pioniera del Barocco e Romanticismo. \nNella vita sociale e politica della provincia spagnola si ebbe l'emergere di una nuova classe intermedia, per lo pi\u00f9 appartenente a importanti famiglie locali, ed impegnata a rappresentare i baroni, i vescovi e gli abati nell'attivit\u00e0 di amministrazione e gestione dei feudi. Contemporaneamente al formarsi di questo nuovo corpo sociale si avvi\u00f2 un processo di autonomia delle comunit\u00e0 cittadine: attraverso una procedura complessa, i cittadini potevano riscattare la propria citt\u00e0 pagando al potere regio la somma altrimenti versata dal barone: in questo modo le terre passavano al Regio Demanio e, senza l'intermediazione del barone, divenivano di possesso comune e quindi \"universali\" (motivo per cui queste comunit\u00e0 cittadine vennero all'epoca definite \"Universit\u00e0\"). Tali emancipazioni furono tuttavia poco frequenti in Basilicata: le citt\u00e0 regie furono pochissime e non sempre il riscatto riusciva duraturo, poich\u00e9 era molto costoso e comportava un notevole sacrificio economico da parte dei cittadini: fra queste, oltre a Saponara, che lo era gi\u00e0 dal secolo precedente, e a Matera che gi\u00e0 si era riscattata pi\u00f9 volte per liberarsi dal dominio feudale, ci furono Lagonegro, Maratea, San Mauro e Rivello.\nLa situazione non migliorava invece per le campagne e le zone interne i cui prodotti, quando riuscivano a superare la soglia del consumo personale, erano nei mercati sottoposti ad una forte stagnazione dei prezzi. A questo si aggiungeva un sistema fiscale basato essenzialmente sulle imposte indirette sui generi di consumo, quindi la farina, il vino, il formaggio, la carne continuavano ad essere fortemente tassati; per evitare conflittualit\u00e0 con i gruppi dirigenti mancava l'imposta diretta sui beni e i patrimoni, che venne introdotta solo nel 1742 con il catasto onciario istituito da Carlo di Borbone.\nAlla met\u00e0 del XVII secolo le comunit\u00e0 cominciarono con pi\u00f9 insistenza a rivendicare i diritti nei confronti dei baroni e dello strapotere ecclesiastico. In Basilicata l'assenza delle dirette autorit\u00e0 dello Stato (poich\u00e9 sottoposta alla provincia di Salerno) e l'isolamento di molti centri abitati, favorirono l'organizzazione e il diffondersi della rivolta di Masaniello, scoppiata a Napoli nel 1647. La sollevazione fu generalizzata e coinvolse tutta la regione: a Potenza il principe Celano fu costretto a fuggire, mentre a Vaglio il principe Salazar, uno dei capi della rivolta fuoriuscito dal carcere napoletano, si pose alla testa dell'esercito rivoluzionario al fianco di Matteo Cristiano. L'offensiva fu determinata e nel gennaio del 1648 tutta la Basilicata aveva aderito alla Repubblica e i poteri erano ufficialmente passati al nuovo \"governatore delle armi\" in rappresentanza del governo rivoluzionario di Napoli, Matteo Cristiano. La rivolta venne sanguinosamente repressa e nella successiva primavera era gi\u00e0 stata stroncata.\nNel 1663 venne creata una nuova Udienza per la Basilicata, per assicurarne un maggiore controllo, con capoluogo a Matera. La presenza del Tribunale della Regia Udienza favor\u00ec il formarsi di una classe di giurisperiti, impegnati nelle contese che vedevano contrapporsi le Universit\u00e0 e i baroni e la citt\u00e0 si svilupp\u00f2 ulteriormente, raggiungendo con il circondario una popolazione di circa 60.000 abitanti. Esistevano vivaci contatti commerciali con i porti pugliesi e un'attiva vita culturale: vi nacque il poeta Tommaso Stigliani e nel secolo successivo il musicista Egidio Romualdo Duni.\nLa Basilicata borbonica.\nNel 1735, la Basilicata passa sotto il dominio dei Borbone di Napoli. Nel 1742, su proposta di Bernardo Tanucci, uomo fidato di Carlo di Borbone, si vagheggi\u00f2 persino Melfi come capitale del regno, poich\u00e9 in una posizione continentale e quindi maggiormente protetta, oltre ad essere una citt\u00e0 \u00above spesso sono stati gli antichi Re\u00bb. Tanucci commission\u00f2 al marchese Rodrigo Maria Gaudioso, di stendere una relazione dettagliata sulle condizione economiche in cui versava il territorio.\nNelle rilevazioni del \"Catasto Onciario\" della met\u00e0 del Settecento, la maggior parte della popolazione lucana era composta da braccianti e contadini. Pochi esponenti della societ\u00e0 locale riuscivano a raggiungere posizioni economiche ragguardevoli, costituendo una nuova borghesia rurale. L'influenza dei nuovi orientamenti liberali e repubblicani dell'epoca dei lumi fu consistente in Basilicata, grazie soprattutto alla vicinanza di Napoli che fu il centro propulsore dell'illuminismo nel Mezzogiorno. Il giansenista Giovanni Andrea Serrao venne nominato vescovo di Potenza da Ferdinando di Borbone nel 1783, nonostante l'opposizione del papa. Parte autorevole del movimento cattolico riformatore napoletano, il Serrao fu il fautore del nuovo orientamento liberale introdotto nella formazione del giovane clero del seminario di Potenza e l'ispiratore dei circoli progressisti della citt\u00e0.\nL'inquietudine sociale, mai sopita nel corso dei centocinquanta anni trascorsi dalla \"rivoluzione di Masaniello\", esplose con rinnovato vigore nel 1799, avendo come protagonisti personalit\u00e0 lucane come Mario Pagano, Nicola Palomba, Michele Granata, Felice Mastrangelo, Francesco Lomonaco e Onofrio Tataranni.\nIl 19 gennaio la popolazione di Avigliano scese in piazza e di l\u00ec i moti si estesero in tutta la regione, animati dalla \"Organizzazione democratica\" guidata dai giovani fratelli Michelangelo e Girolamo Vaccaro, di Avigliano. Tra la fine di marzo e l'inizio di aprile si ebbe la controffensiva borbonica, con una prima durissima repressione a Potenza, dove truppe realiste assaltarono e saccheggiarono il seminario e il vescovado, decapitando sia il rettore che il vescovo Serrao. A Tito si ebbe un'accanita resistenza e venne uccisa la famiglia Cafarelli. In aprile la resistenza continuava nella parte nord occidentale della regione fino al lungo assedio di Picerno dove si erano concentrate tutte le forze insorte; il 15 maggio, caduta Picerno, trovarono la morte i fratelli Vaccaro e almeno altri settanta fra uomini e donne. Per la sua strenua resistenza, Picerno si guadagn\u00f2 l'appellativo di \"Leonessa della Lucania\". L'occupazione di Melfi tra il 29 ed il 31 maggio spense l'ultimo focolaio, seguito da una dura repressione.\nLa Basilicata risorgimentale.\nDurante la conquista francese del Regno di Napoli, nel 1806 in seguito alle rivolte anti-napoleoniche in Calabria, il re Giuseppe Bonaparte ordin\u00f2 al generale Andrea Massena di sedare le rivolte.\nDi passaggio presso Lauria, citt\u00e0 murata che si opponeva al passaggio del suo esercito, l'8 agosto Massena attacc\u00f2 furiosamente per scardinarne la difesa; la resistenza della popolazione locale caus\u00f2 il massacro di 1.000 cittadini.\nNel successivo dicembre, il colonnello Alessandro Mandarini, ricevuto ordine dai Borbone di riorganizzare le forze legittimiste e opporre una resistenza all'avanzata francese, fu protagonista di un lungo scontro al \"Castello\" di Maratea, che fu assediato dal generale Jean Maximilien Lamarque.\nSedate le ultime rivolte filo-borboniche, tra le trasformazioni introdotte in Basilicata da Giuseppe Bonaparte e dal reggente Gioacchino Murat, determinante fu la decisione di trasferire la provincia: il fulcro delle attivit\u00e0 amministrative della regione si spostava cos\u00ec da Matera (filo borbonica) a Potenza, pare per l'appoggio garantito dai potentini alle truppe di occupazione francesi. Nel giro di pochi anni, il paese che si estendeva ancora solo nella parte pi\u00f9 alta, dal Duomo alle prime case \"extra moenia\" presso Porta Salza, dovette trasformarsi in citt\u00e0 ed adeguare il suo assetto urbanistico alle nuove importanti funzioni amministrative. Tra il 1806 e il 1815, inoltre, oltre 16.000 ettari di terre demaniali venivano divise, per ordine di Giocchino Murat, in 13.000 quote assegnate ai coltivatori.\nL'alleanza tra i contadini e la giovane borghesia lucana che aveva animato le lotte repubblicane del 1799, avrebbe avuto parte di grande rilievo nella cospirazione antiborbonica della prima met\u00e0 dell'Ottocento. Da questo momento in poi si sviluppa in Basilicata un forte contrasto sociale tra la base della popolazione e i vertici di qualsiasi stato o bandiera. Questi patrioti postisi alla guida della resistenza lucana potevano contare sull'ingente forza d'urto delle popolazioni contadine, che muovevano istanze di libert\u00e0 e richieste di nuove leggi agrarie. Ma, come tutte le cose di terre sfortunate, l'epilogo fu tragico e la repressione borbonica ed austriaca si scaten\u00f2 violenta ed impietosa.\nMa questa repressione violenta non fece altro che alimentare e creare pi\u00f9 forti rancori sociali che sfoceranno in una forma di ribellione denominata Brigantaggio. Non si spensero gli ideali di libert\u00e0 e di uguaglianza che animavano ovunque le lotte del Risorgimento nel Meridione. Nel 1848 dopo l'insurrezione di Palermo nacque a Potenza il \"Circolo Costituzionale Lucano\" guidato da Vincenzo d'Errico e Nicola Maffei, prese allora in mano la situazione e riusc\u00ec rapidamente a far approvare un documento che trasformava il Circolo in un \"Comitato per la difesa della Costituzione violata dal Re\". Il Comitato guid\u00f2 l'azione di difesa e l'organizzazione militare degli insorti in Basilicata, promettendo la quotizzazione delle terre demaniali; all'inizio di giugno venne sottoscritta una \"Dichiarazione di Principi Costituzionali\", poi approvata dalla Dieta provinciale e da quella federale, quest'ultima indetta al Liceo di Potenza ed alla quale aderirono rappresentanti del Molise, della Capitanata, della Terra d'Otranto e della Terra di Bari. Nonostante una serie di insurrezioni fu ricostituito il trono dei Borbone e tutti quelli che avevano creduto nella lotta e nella libert\u00e0, soprattutto contadini, si ritrovarono con un pugno di mosche in mano.\nNell'agosto 1860 la Basilicata fu travolta dall'innalzamento della bandiera dell'Italia unita. Le vittoriose imprese garibaldine in Sicilia avevano risvegliato gli animi popolari e ovunque erano riprese le lotte per le terre demaniali; a Matera gli scontri assunsero subito un carattere molto violento poich\u00e9 il popolo insorto uccise il conte Gattini ed alcuni suoi collaboratori. Prima che la situazione degenerasse, Albini, Mignogna e Boldoni affrettarono l'iniziativa politica e a Corleto Perticara, dove erano da tempo ospiti di Carmine Senise, dichiararono decaduti i Borbone, rendendo la Basilicata la prima provincia continentale del Regno delle Due Sicilie a proclamare l'unit\u00e0 nazionale. Da Matera con i mille era gi\u00e0 partito il colonnello Giambattista Pentasuglia che in precedenza aveva gi\u00e0 partecipato alle tre guerre d'indipendenza, decisiva per lo sbarco di Garibaldi fu una sua azione a Marsala. Francesco II, insediatosi nel maggio del 1859, vista l'impossibilit\u00e0 di controllare i moti esplosi in Sicilia con Garibaldi e gi\u00e0 estesisi a macchia d'olio nel Regno, tent\u00f2 di guadagnare alla propria causa i liberali moderati concedendo la costituzione del '48, ma ormai era troppo tardi.\nLa voglia di cambiamento e di innovazione fece aderire la migliore parte della societ\u00e0 lucana al processo che port\u00f2 alla unificazione piemontese anche se un recente revisionismo storico ha portato a valutare negativamente quel coinvolgimento. Tra i promotori della svolta sabauda si menzionano Giacinto Albini, principale artefice dell'insurrezione lucana, Nicola Mignogna, Carmine Senise, i fratelli Pietro e Michele Lacava, Camillo Boldoni e Francesco Scardaccione, che fu il primo Presidente della Provincia di Basilicata (1861).\nIl nuovo Stato savoiardo distrusse tutte le speranze e le aspettative delle popolazioni e con una sbagliata politica di colonizzazione che ammazzava ogni forma di cultura locale ed una politica economica fatta di tasse e sottosviluppo provoc\u00f2 una guerra che part\u00ec dal basso.\nEt\u00e0 contemporanea.\nIl brigantaggio.\nPer dieci anni ci fu una cruenta lotta tra falci e zappe contro cannoni e fucili che provoc\u00f2 la morte di migliaia di persone la distruzione di interi paesi e la miseria totale e l'emigrazione. La questione meridionale nasce ora e non si estinguer\u00e0 fino ai nostri giorni.\nQuesta guerra civile interess\u00f2 tutta la Basilicata e le regioni limitrofe. L'alveo delle forze dei briganti divenne il Vulture e il suo capo pi\u00f9 rappresentativo fu Carmine \"Donatelli\" Crocco di Rionero. Diserotore dall'esercito borbonico perch\u00e9 reo d'aver ucciso un compagno, Crocco aveva partecipato ai moti unitari del '60 ma non avendo ottenuto l'amnistia riprese la strada del brigantaggio nei boschi. Crocco riusc\u00ec ad aggregare attorno a s\u00e9 un esercito di oltre duemila uomini, la maggior parte dei quali contadini disillusi e minacciati dalle ordinanze del Governo. A Crocco si un\u00ec il generale carlista Borjes, ma dopo aver fallito il tentativo di occupare Potenza nel novembre del 1861, lo spagnolo fu disarmato ed allontanato da Crocco, finendo catturato e fucilato dai bersaglieri presso Tagliacozzo.\n, tramite la mediazione di autorevoli esponenti della borghesia locale si era giunti ad un accordo con Crocco ed altri cinquecento briganti, convinti ad abbandonare il campo con promessa di rifugio sicuro su un'isola. , nell'agosto 1862 il governo promosse la legge Pica con la quale si istituivano i tribunali militari.\nL'opposizione alla Camera fu serrata da parte di tutta quella parte democratica del governo che aveva dato credito alle conclusioni della Commissione Parlamentare d'Inchiesta, inviata in Basilicata per cercare una soluzione al problema, e che aveva terminato la sua esposizione dichiarando che la ribellione dei briganti era in fondo \"la protesta selvaggia e brutale della miseria contro antiche e secolari ingiustizie\". Nonostante l'opposizione del Massari e del de Sanctis, la legge Pica venne approvata ottenendo il doppio risultato di affermare l'egemonia delle forze conservatrici rispetto a quelle democratiche e di accrescere la violenza dei briganti, contro i quali il governo dovette impegnare complessivamente 120.000 soldati in una guerra costosissima per il paese, sul piano sia economico che morale.\nIl comando delle truppe venne affidato al generale Emilio Pallavicini, lo stesso che aveva fermato Giuseppe Garibaldi sull'Aspromonte, mentre il Prefetto di Potenza Veglio completava la linea telegrafica di collegamento tra il capoluogo e Tricarico, Matera, Melfi e Lagonegro.\nIl 13 marzo del 1864 veniva catturato e fucilato presso Avigliano il comandante dei briganti Ninco Nanco mentre per la defezione di Giuseppe Caruso, il Pallavicini riusc\u00ec a sorprendere la banda di Crocco sull'Ofanto, il 25 luglio. Ci\u00f2 nonostante Crocco riusc\u00ec a fuggire con undici dei suoi e a raggiungere incolume i territori dello Stato pontificio credendosi in salvo. Ma cos\u00ec non fu, il clima politico era cambiato e proprio \"quel Gran Pio IX\", come egli stesso testimoni\u00f2 pi\u00f9 avanti, dopo la cattura avvenuta a Veroli per mano delle truppe pontificie, lo fece rinchiudere nelle Carceri nuove di Roma. Cos\u00ec terminavano gli anni pi\u00f9 accesi della lotta brigantesca e Carmine Donatelli detto Crocco, divenuto prigioniero italiano dopo la presa di porta Pia fu condannato a morte a Potenza l'11 settembre del 1872, graziato sconto' il carcere a vita nel bagno di Portoferraio dove dett\u00f2 le sue memorie.\nAnche nella provincia di Matera il fenomeno fu di non minore eclatanza ed ebbe come episodio precursore l'uccisione di un latifondista, il Conte Gattini, avvenuta l'8 agosto 1860 a Matera. I contadini materani infatti si sollevarono contro i proprietari terrieri a causa delle lentezze nella ripartizione delle terre demaniali ai privati, ed alla vigilia dell'Unit\u00e0 cominciarono a essere aizzati da quella parte della nobilt\u00e0, reazionaria e legittimista, che mal sopportava la venuta del nuovo regime e che incalzata dalla storia andava promettendo redistribuzioni di terre in caso di vittoria.\nTra le varie bande esistenti nel materano le pi\u00f9 importanti erano quella di Rocco Chirichigno, detto \"Coppolone\", di Montescaglioso, quella di Vincenzo Mastronardi, detto \"Staccone\", di Ferrandina, quella di Eustachio Fasano ed Eustachio Chita detto \"Chitaridd\" a Matera. Quest'ultimo viene considerato l'ultimo brigante in quanto anche dopo la sconfitta del brigantaggio post-unitario continu\u00f2 a operare in maniera isolata fino alla sua uccisione avvenuta nel 1896.\nLa crisi di fine Ottocento.\nLe conseguenze disastrose della linea politica in atto si fecero presto evidenti. In Basilicata, in particolare, il tasso di mortalit\u00e0 infantile era elevatissimo e le condizioni ambientali estremamente degradate per la presenza di vaste zone malariche. Per questi ed altri motivi fra il 1876 e il 1900 ben 180.000 lucani abbandonarono la regione per emigrare al Nord o all'estero, per lo pi\u00f9 in America.\nL'ultimo intervento di bonifica di fatto portava la firma dei Borboni e riguardava il Vallo di Diano, fra Basilicata e Campania, di l\u00ec in poi nulla era stato fatto dal governo della \"nuova\" Italia. I primi studi sulla persistenza della malaria nel Sud, condotti dal dott. Michele Lacava e da Giovanni Pica, fra il 1885 e il 1889, dimostrarono che sui 125 comuni della Basilicata solo nove erano realmente immuni dall'infezione, nella totale assenza di difese ed assistenza sanitaria.\nDel resto la regione mancava di qualunque organizzazione infrastrutturale, la viabilit\u00e0 era scarsa e questo aveva inciso non poco nell'aggravarsi dei fenomeni di delinquenza sociale e nel penalizzare le attivit\u00e0 produttive e gli scambi. L'organizzazione dei trasporti per le derrate collegava solo le principali aree produttive della regione, il Vulture e il Materano, con i porti pugliesi di Taranto e Bari, ma escludeva il capoluogo e gran parte delle aree interne. Non \u00e8 un caso, difatti, che proprio a Matera nasceva il primo Istituto di Credito autonomo della regione, la Banca Popolare sorta per impulso del sotto-prefetto Prosdocimi nel 1879; a questa fondazione ne seguirono altre e nel 1888 le banche popolari della regione erano ben 45 e comprendevano circa 14.000 soci.\nNegli stessi anni nasceva anche la \"Lega Agraria\", sorta per volere di Francesco Paolo Materi, neo deputato e grosso proprietario terriero di Grassano, che intendeva coadiuvare l'attivit\u00e0 delle imprese agricole per facilitare le azioni di credito. A testimonianza del rinnovato vigore economico decretato dalla confisca e dalla vendita dei beni della Chiesa, a Potenza, ad esempio, i Branca e gli Scafarelli si aggiudicarono 2.500 ettari di terra spendendo qualcosa in meno di un milione di lire che, se vogliamo, corrispondeva ad un terzo dell'intero capitale versato dai 14.000 soci degli istituti di credito lucani nel 1888.\nNel 1901, Giuseppe Zanardelli, a quel tempo presidente del consiglio, visit\u00f2 il meridione per studiarne i problemi. Zanardelli giunse a Moliterno e fu accolto dal sindaco che lo salut\u00f2 \u00aba nome degli ottomila abitanti di questo comune, tremila dei quali sono in America, mentre gli altri cinquemila si preparano a seguirli\u00bb. Zanardelli affront\u00f2 allora la grave situazione della provincia proponendo una legge speciale con cui si tent\u00f2 di affrontare il problema agrario e le gravi carenze di scuole con il conseguente analfabetismo.\nLe guerre mondiali e la cronaca recente.\nSotto il fascismo, la Basilicata (che, nel ventennio, assunse il nome di Lucania) divenne terra di confino per gli oppositori poich\u00e9, a detta di Mussolini, \u00abnon sufficientemente infetta da tutte le correnti perniciose della societ\u00e0 contemporanea\u00bb. In effetti, nonostante numerosi episodi di protesta e oltraggio al regime, il dissenso non si concretizz\u00f2 mai in movimenti di vasta portata sociale che avrebbero arrecato seri problemi allo Stato. Tra i confinati vi furono Carlo Levi (la cui esperienza in terra lucana sar\u00e0 da ispirazione per il romanzo \"Cristo si \u00e8 fermato a Eboli\"), Eugenio Colorni, Ursula Hirschmann, Manlio Rossi Doria, Franco Venturi, Camilla Ravera, Guido Miglioli.\nDurante la seconda guerra mondiale alcune cittadine lucane, come Potenza, Lauria, Maratea, furono bombardate dagli Alleati\u02d0 inoltre, il 21 settembre 1943 la citt\u00e0 di Matera insorse contro l'occupazione nazista, risultando la prima citt\u00e0 del Mezzogiorno a partecipare attivamente alla guerra di liberazione. Attivit\u00e0 partigiane furono presenti anche in altri centri tra cui Rionero in Vulture, dove il 24 settembre seguente diciotto civili furono uccisi dalle rappresaglie naziste, ed Avigliano che diede battaglia ai tedeschi il 9 ottobre.\nIl 23 novembre 1980 la Basilicata fu sconvolta da un grave terremoto che colp\u00ec buona parte del territorio regionale. Nel 1993 fu inaugurato a San Nicola, frazione di Melfi, l'impianto industriale \"SATA\", ove risiede uno dei pi\u00f9 importanti stabilimenti FIAT d'Europa. Sempre nel 1993, i Sassi di Matera vengono dichiarati patrimonio dell'umanit\u00e0 tutelato dall'UNESCO, primo sito nel mezzogiorno d'Italia e quarto dell'intera nazione a ricevere tale riconoscimento.\nNel 2003 il decreto varato dal governo Berlusconi, che prevedeva un deposito unico nazionale di scorie radioattive collocato in una salina di Scanzano Jonico, provoc\u00f2 un'intensa protesta, con una manifestazione a cui aderirono oltre 100.000 persone (pari a circa un quinto della popolazione lucana) che ha portato nel gennaio del 2004 alla modifica del decreto legge, sopprimendo la norma che prevedeva l\u2019ubicazione del deposito nel comune del materano.\nCandidata nel 2008, Matera \u00e8 stata designata il 17 ottobre 2014 capitale europea della cultura per il 2019, insieme alla citt\u00e0 bulgara di Plovdiv. \u00c8 la quarta citt\u00e0 italiana (dopo Bologna, Firenze e Genova), prima del Mezzogiorno, a ricevere tale riconoscimento."}
{"id": "1209224", "revid": "9596150", "url": "https://it.wikipedia.org/wiki?curid=1209224", "title": "Nabaztagtag", "text": ""}
{"id": "1209226", "revid": "33689", "url": "https://it.wikipedia.org/wiki?curid=1209226", "title": "Telecomando PS2", "text": ""}
{"id": "1209227", "revid": "767487", "url": "https://it.wikipedia.org/wiki?curid=1209227", "title": "Rischio a due", "text": "Rischio a due (\"Two for the Money\") \u00e8 un film del 2005 diretto da D.J. Caruso con Al Pacino e Matthew McConaughey.\nTrama.\nBrandon Lang \u00e8 un ex giocatore di football ritiratosi alle porte del professionismo per un grave infortunio al ginocchio. Il suo talento nel pronosticare risultati di football universitario lo porter\u00e0 a New York per diventare il braccio destro di Walter Abrams, il numero uno dei consulenti di scommesse sportive.\nWalter conosce bene il demone delle scommesse in quanto ne \u00e8 stato vittima in prima persona. Con grande abilit\u00e0 trasforma lo scaltro Brandon nello spietato John Anthony, un alter ego dell'ex giocatore di football che, in poco tempo, diventa una perfetta macchina da soldi anche in virt\u00f9 di un'incredibile serie di previsioni azzeccate.\nAll'improvviso per\u00f2 tutto si capovolge ed inizia la disfatta. Brandon ha perso il contatto con la realt\u00e0 e la ricchezza conquistata non basta a colmare il vuoto che lo circonda. Walter, che in realt\u00e0 non ha mai smesso di scommettere, non ammette la sconfitta e vuole trascinare nel suo delirio Brandon.\nQuest'ultimo invece capisce che \u00e8 il momento di fermarsi e, dopo un ultimo, audace, pronostico per il superbowl, lascia tutto e torna a casa, senza neanche salutare Walter.\nTra le braccia della paziente moglie Toni, uscito dalla sua dipendenza, Walter ritorna alla realt\u00e0 e capisce tutti gli errori fatti. Il tutto mentre intanto il superbowl si \u00e8 concluso dando ragione all'ultimo pronostico di Brandon."}
{"id": "1209228", "revid": "2519", "url": "https://it.wikipedia.org/wiki?curid=1209228", "title": "Tysv\u00e6r", "text": "Tysv\u00e6r \u00e8 un comune norvegese della contea di Rogaland."}
{"id": "1209230", "revid": "287204", "url": "https://it.wikipedia.org/wiki?curid=1209230", "title": "Tysvaer", "text": ""}
{"id": "1209235", "revid": "124503802", "url": "https://it.wikipedia.org/wiki?curid=1209235", "title": "Gianluca Ansanelli", "text": "Biografia.\nSi forma seguendo i corsi di dizione e recitazione di Giacomo Rizzo presso il Teatro Cilea di Napoli. Nel 1996 abbandona gli studi universitari per frequentare il laboratorio teatrale di Leo De Berardinis del Teatro Verdi di Salerno e porta i suoi spettacoli di cabaret in giro per l'Italia.\nApproda alla televisione, prima in alcune trasmissioni delle reti locali fra cui, nel 1997-1998 Telegaribaldi, e poi come inviato del programma di Italia 1 \"Le Iene\" nel 2000.\nNel 2001 conduce il programma \"Call Game\" su LA7.\nDal 2002 al 2006 \u00e8 ideatore e conduttore di una striscia comica quotidiana in onda sul circuito di Europa 7. Il programma viene trasmesso con diversi titoli (\"Ave Cesare\", \"Trambusto\"), superando le 500 puntate di messa in onda. Nel 2005 viene trasmesso da Rai Uno col titolo di \"Ride... RAI\".\nNel 2005 recita nel film di Carlo Vanzina \"Il ritorno del Monnezza\" e nel 2006 scrive i soggetti della serie tv \"Distretto di polizia 7\". Nello stesso anno scrive, dirige e interpreta a teatro la commedia \"Gino non si tocca pi\u00f9\" ed \u00e8 fra gli autori del variet\u00e0 televisivo \"Suonare Stella\" di Rai 2.\nNel 2007 mette in scena una seconda opera teatrale, \"Se prima eravamo in due\", e recita nel film tv di Canale 5 \"Due imbroglioni e... mezzo!\", regia di Franco Amurri.\nNel 2008 recita nel film \"La seconda volta non si scorda mai\" con Alessandro Siani, \u00e8 autore e conduttore del variet\u00e0 radiofonico \"A tutte le auto\" su radio Kiss Kiss ed \u00e8 autore del game show \"Reazione a catena\", condotto da Pupo su Rai Uno. Nel 2009 interpreta il personaggio del maresciallo Greco nella serie tv \"RIS 5\".\nNel 2009 \u00e8 autore del variet\u00e0 di Rai 2 \"Stracult\" e del game show di Italia 1 \"Il colore dei soldi\", condotto da Enrico Papi. Nel 2010 torna a vestire i panni dell'ispettore Santoro nella serie tv di Canale 5 \"Due imbroglioni e... mezzo!\".\nNel 2010 interpreta Tommaso nella fiction tv \"Agata e Ulisse\" in onda su Canale 5 per la regia di Maurizio Nichetti. Nello stesso anno \u00e8 autore del programma \"The Call\" condotto da Teo Mammucari su Italia 1. Per il teatro scrive e dirige il variet\u00e0 \"L'era digitale\" interpretato dal gruppo cabarettistico I Ditelo Voi, e \"L'ego in un pagliaio\" monologo comico interpretato da Cristina Bignardi.\nNel 2011 \u00e8 autore del programma televisivo \"Alballoscuro\" condotto da Alba Parietti. Il 4 ottobre 2012 esce in sala il suo primo lungometraggio \"All'ultima spiaggia\", una commedia corale a episodi.\nNel 2013 torna in teatro scrivendo e dirigendo \"Gomorroide\", parodia di \"Gomorra\" interpretata dal trio cabarettistico dei \"I Ditelo Voi\". Successivamente debutta a Roma la commedia \"Sette ore per farti innamorare\", che lo vede ancora impegnato nelle vesti di autore e regista. Ad interpretare la piece Giampaolo Morelli e Carolina Crescentini. Nello stesso anno \u00e8 autore di \"Aggratis\" il programma comico di Rai Due.\nA febbraio 2014 firma la sceneggiatura del primo film del duo comico Pio e Amedeo dal titolo \"Amici come noi\". Nello stesso anno \u00e8 curatore del programma di Comedy central \"Stand Up Comedy\", il primo programma di stand up comedy realizzato in Italia, e collabora come sceneggiatore alla serie tv poliziesca \"Rex\".\nil 1\u00ba gennaio 2015 esce nelle sale italiane il film \"Si accettano miracoli\", regia di Alessandro Siani, di cui Ansanelli firma soggetto e sceneggiatura.\nContemporaneamente gira il suo secondo lungometraggio \"Troppo napoletano\", che esce nelle sale il 7 aprile 2016. Il film vince svariati riconoscimenti tra cui una candidatura ai Nastri d'argento per la migliore canzone originale. Dal film viene tratto un musical teatrale firmato dallo stesso Ansanelli.\nA novembre dello stesso anno esce nelle sale un altro film di cui firma soggetto e sceneggiatura, \"Quel bravo ragazzo\" per la regia di Enrico Lando che vede come protagonista Herbert Ballerina. Infine firma la sceneggiatura del film di Natale targato Filmauro, \"Natale a Londra\" con Lillo e Greg, Nino Frassica e Paolo Ruffini.\nNel 2017 firma un nuovo lavoro cinematografico ovvero \"Omicidio all'italiana\" di e con Maccio Capotonda. nel 2018 arrivano in sala altre due commedie da lui firmate: \"Tu mi nascondi qualcosa\" con Rocco Papaleo e Giuseppe Battiston e \"Ci vuole un fisico\" prodotto dal Centro Sperimentale di Cinematografia. Nel 2019 esce al cinema \"il giorno pi\u00f9 Bello del Mondo\" di Alessandro Siani, e nel 2020 altre due commedie: \"Un figlio di nome Erasmus\" di Alberto ferrari e \"7 ore per farti innamorare\" di Giampaolo Morelli. Sempre nel 2020, Gianluca Ansanelli torna dietro la macchina da presa, firmando la regia di una nuova commedia \"Benvenuti in casa Esposito\". A ottobre dello stesso anno esce al cinema \"Con tutto il cuore\" di Vincenzo Salemme che lo vede impegnato come sceneggiatore e a Dicembre 2021 tocca ancora ad Alessandro Siani ed il suo \"Chi ha incastrato Babbo Natale\" ancora una volta firmato da Ansanelli."}
{"id": "1209236", "revid": "119991", "url": "https://it.wikipedia.org/wiki?curid=1209236", "title": "Chiesa di Santa Lucia a Batignano", "text": ""}
{"id": "1209237", "revid": "2519", "url": "https://it.wikipedia.org/wiki?curid=1209237", "title": "Utsira", "text": "Utsira \u00e8 un comune norvegese della contea di Rogaland. E il comune norvegese pi\u00f9 piccolo sia in termini di abitanti che in termini di superficie, essendo situato su una piccola isola."}
{"id": "1209239", "revid": "2519", "url": "https://it.wikipedia.org/wiki?curid=1209239", "title": "Vindafjord", "text": "Vindafjord \u00e8 un comune norvegese della contea di Rogaland."}
{"id": "1209245", "revid": "136053", "url": "https://it.wikipedia.org/wiki?curid=1209245", "title": "Gregorovius", "text": ""}
{"id": "1209253", "revid": "298229", "url": "https://it.wikipedia.org/wiki?curid=1209253", "title": "I Giochi dei piccoli stati d'Europa", "text": "I I Giochi dei piccoli stati d'Europa si svolsero a San Marino dal 23 al 26 maggio 1985.\nStoria.\nLa prima edizione dei Giochi dei piccoli stati d'Europa si disput\u00f2 nella Repubblica di San Marino e vide impegnati otto Paesi in sette sport: atletica leggera, ciclismo, nuoto, pallacanestro, sollevamento pesi, tiro e judo. \nL'edizione fu dominata dall'Islanda, che ottenne larga parte dei suoi successi nel nuoto e nel judo, e da Cipro, che ottenne 14 medaglie d'oro in atletica leggera ed una nella pallacanestro. Fu anche una delle rare occasioni in cui un Paese partecipante non riusc\u00ec a vincere una medaglia d'oro: in questa prima edizione furono quattro Andorra, Liechtenstein, Monaco e Malta."}
{"id": "1209257", "revid": "110157", "url": "https://it.wikipedia.org/wiki?curid=1209257", "title": "Stadio delle Palme", "text": "Lo stadio delle Palme \u00e8 uno stadio di Palermo che sorge in viale del Fante a pochi passi dallo stadio Renzo Barbera. \u00c8 il pi\u00f9 vecchio degli impianti sportivi comunali, essendo stato realizzato nella prima met\u00e0 degli anni cinquanta.\nNel settembre 2007 il nome ufficiale \u00e8 stato cambiato in \"stadio Vito Schifani\" intitolandolo all'agente di Polizia morto nella strage di Capaci, mentre prestava servizio di scorta al giudice Falcone.\nViene utilizzata principalmente la sua pista di atletica dove si svolgono spesso manifestazioni di rilevanza regionale, attorno al campo vi sono anche degli spalti che non superano i 1500 posti.\nAll'esterno della pista di atletica \u00e8 presente una pista in tufo, molto utilizzata dai corridori amatoriali. Sono presenti anche spogliatoi, campo di basket ed area ricreativa per i bambini. Ai bordi della pista sono presenti fontane per dissetarsi. Sono da poco terminati i lavori per il rifacimento delle piste, sia interna che esterna, sono stati ampliati gli spogliatoi, e migliorato l'impianto di illuminazione. Il 29 e il 30 settembre 2007 si svolsero i campionati italiani di atletica leggera.\nLa pista di atletica viene usufruita da varie societ\u00e0 sportive, da enti di promozione sportiva e dalle scuole. L'ingresso al pubblico e agli sportivi non tesserati \u00e8 consentito nell'anello esterno alla pista.\nAl momento l'impianto \u00e8 attivo solo parzialmente per lavori di manutenzione."}
{"id": "1209268", "revid": "287204", "url": "https://it.wikipedia.org/wiki?curid=1209268", "title": "Torggelen", "text": ""}
{"id": "1209274", "revid": "1428919", "url": "https://it.wikipedia.org/wiki?curid=1209274", "title": "Malcolm Fraser", "text": "L'ascesa alla leadership.\nNato a Toorak, un sobborgo di Melbourne, ha vissuto in una propriet\u00e0 vicino a Deniliquin nella parte occidentale del Nuovo Galles del Sud. Fraser era il figlio di Neville Fraser, un ricco allevatore di bestiame. Sua madre, Una Woolf, era ebrea per parte di padre ma Fraser ha sempre dichiarato di non essere mai stato influenzato dalle sue origini ebraiche. I Frasers hanno un pedigree politico di tutto rispetto: suo nonno, Simon Fraser, \u00e8 stato eletto al parlamento statale di Vittoria e pi\u00f9 tardi nel Senato federale. Fraser \u00e8 stato educato a Glamorgan oggi parte del liceo di Geelong, e nel 1952 si \u00e8 laureato in politica ed economia all'Universit\u00e0 di Oxford.\nNel 1954 Fraser si candida per il partito liberale al seggio di Wannon, nel distretto occidentale di Vittoria venendo sconfitto per 17 voti. L'anno seguente riesce a conquistare il seggio con una maggioranza di cinquemila voti, divenendo il pi\u00f9 giovane membro del parlamento australiano, ed ha continuato a rappresentare Wannon sino al suo ritiro dalla vita politica e parlamentare. Nel 1956 Fraser sposa Tamara Beggs, figlia di un'allevatone di bestiame. La coppia ha avuto quattro figli. Pur professando un disinteresse per la politica, Tamara Fraser ha discretamente influenzato le scelte del marito.\nInizialmente Fraser occupa l'estrema ala destra del suo partito, e forse per questo ha dovuto attendere a lungo un ministero significativo. Finalmente nel 1966 il premier Harold Holt lo nomina ministro dell'Esercito; nel Governo Gorton ricopre il dicastero dell'Educazione, delle Arti e delle Scienze e nel 1968 conquista il ministero della Difesa nel pieno dell'intervento australiano nella guerra del Vietnam e delle proteste contro essa.\nNel marzo del 1971 Fraser si dimette per protestare contro le ripetute interferenze del premier Gorton nelle sue prerogative ministeriali. Questo suo gesto caus\u00f2 le dimissioni di Gorton ed il suo rimpiazzamento con William McMahon. Nel governo McMahon, Fraser torna a ricoprire la carica di Ministro dell'Educazione e delle Scienze. Quando nel 1972, dopo 23 anni ininterrotti di governo i liberali sono sconfitti dai laburisti, Fraser diventa un'autorevole membro dell'opposizione liberale guidata da Billy Snedden.\nFraser si convince presto che Snedden \u00e8 un leader debole, e la sconfitta elettorale del 1974 rafforza la sua opinione. Nel marzo del 1975 conquista la leadership liberale divenendo il capo dell'opposizione al governo Whitlam. Fraser non esita ad usare la maggioranza conservatrice al Senato per costringere il governo laburista ad indire elezioni anticipate. A causa della sua oratoria arrogante e sopra le righe, Fraser \u00e8 detestato dall'elettorato laburista ma diventa un eroe per i conservatori.\nNel 1975 una serie di scandali colpiscono il governo laburista di Gough Whitlam e Fraser decide di sfruttare il momento favorevole spingendo il Senato a bocciare la legge finanziaria. A questo punto la prassi costituzionale prevede la convocazione di elezioni anticipate ma il governo, in virt\u00f9 di un'interpretazione letterale della costituzione, si rifiuta di indirle. Fraser allora si rivolge direttamente al Governatore Generale Kerr, il quale dopo un'iniziale esitazione l'11 novembre 1975, con una decisione costituzionalmente controversa, revoca l'incarico al premier Whitlam e nomina al suo posto il capo dell'opposizione Fraser, il quale scioglie immediatamente il parlamento e convoca le elezioni anticipate.\nPrimo ministro.\nA dispetto delle roventi polemiche che seguono la sua nomina a primo ministro, Fraser guida l'alleanza conservatrice, formata dal partito liberale e dal partito Agrario, ad una schiacciante vittoria elettorale, che \u00e8 stata supportata dal forte sostegno dei media e particolarmente dai giornali del gruppo di Murdoch, il quale in passato aveva appoggiato il partito laburista. Nelle elezioni del 1977 la maggioranza conservatrice \u00e8 stata riconfermata. Fraser smantella alcune delle riforme introdotte dal governo laburista, prima fra tutte l'assicurazione sanitaria universale. Inizialmente il suo governo ha mantenuto la stessa pressione fiscale e il medesimo livello di spesa pubblica del suo predecessore, ma in breve tempo incrementa questi due parametri. Fraser deve infatti mettere sotto controllo l'inflazione, che si era particolarmente accresciuta durante il governo Whitlam.\nMa Fraser non ha attuato il radicale programma conservatore temuto dai suoi avversari, frustrando i ministri della corrente thatcheriana, primo fra tutti il ministro del Tesoro John Howard. Gli exploit economici di Fraser si coniugano con l'aumento della disoccupazione, che ha raggiunto dei livelli record durante la sua amministrazione anche a causa degli effetti della crisi petrolifera del 1973.\nFraser, particolarmente attivo in politica estera, ha appoggiato la campagna del Commonwealth per l'abolizione dell'apartheid in Sudafrica e del governo della minoranza bianca in Rhodesia. Nel 1979 la Conferenza del Commonwealth, Fraser, insieme alla sua controparte nigeriana, ha convinto il nuovo primo ministro britannico Margaret Thatcher a non riconoscere l'assetto interno dello Zimbabwe Rhodesia. In seguito gli accordi di Lancaster House consentirono una pacifica transizione in Rhodesia che si \u00e8 trasformata nell'attuale Zimbabwe guidato dall'ex ribelle Robert Mugabe. Durante il suo governo, l'Australia ha riconosciuto l'annessione di Timor Est all'Indonesia e nello stesso tempo ha garantito l'asilo a molti rifugiati timoresi.\nIl governo Fraser \u00e8 stato un forte sostenitore degli Stati Uniti d'America e ha appoggiato il boicottaggio dei Giochi olimpici di .\nIl governo australiano ha incrementato l'immigrazione asiatica ed ha appoggiato il multiculturalismo favorendo il multilinguismo in campo radiotelevisivo.\nDeclino e caduta.\nLe elezioni del 1980 hanno visto assottigliamento della maggioranza conservatrice alla camera e la perdita del Senato. Fraser \u00e8 convinto di poter sconfiggere il leader laburista Bill Hayden in un'eventuale elezione anticipata, ma nel 1982 l'economia australiana ha subito una grave recessione, e come se non bastasse la sua compagine \u00e8 stata colpita da alcuni scandali. Un popolare ministro Andrew Peacock, si dimette dal governo e sfida la leadership di Fraser. Alla fine Fraser vince ma questa battaglia interna \u00e8 stata per lui l'inizio della fine.\nAlla fine del 1982 \u00e8 notorio che l'ex capo del sindacato Bob Hawke, il quale era molto popolare, sta per sostituire Hayden alla guida del partito laburista. Fraser vuole indire le elezioni anticipate per sconfiggere Hayden prima che venga rimpiazzato da Hawk, ma uno scandalo sull'evasione fiscale e un attacco sul sistema sanitario bloccano il suo piano. Quando Fraser indice le elezioni Hawke conquista la guida dei laburisti e sconfigge Fraser alle elezioni del 1983.\nFraser si dimette immediatamente dal parlamento. Durante i 13 anni che i Liberali trascorrono all'opposizione incolpano Fraser per i loro problemi polititci; questo astio provoca un progressivo allontanamento di Fraser dal suo vecchio partito. Il governo Hawke candid\u00f2 senza successo Fraser alla guida del Commonwealth.\nDopo il ritiro.\nDopo il suo ritiro Fraser serv\u00ec come presidente di vari organismi delle Nazioni Unite e lavor\u00f2 con diverse organizzazioni caritatevoli.\nDopo il 1996 Fraser critic\u00f2 il governo liberale di Howard, suo vecchio ministro del Tesoro, sulla politica estera ed in particolare il sostegno dato all'amministrazione Bush, temendo che danneggiasse le relazioni con le nazioni asiatiche. La sua campagna a favore dell'abolizione della monarchia in Australia e le elezioni del 2001, nei quali si \u00e8 opposto alla politica del governo liberale in tema di diritto di asilo consumarono la rottura con il suo vecchio partito.\nInoltre divent\u00f2 un buon amico dell'ex premier laburista Whitlam, suo vecchio avversario.\n\u00c8 scomparso nel 2015 all'et\u00e0 di 84 anni dopo una breve malattia."}
{"id": "1209286", "revid": "438678", "url": "https://it.wikipedia.org/wiki?curid=1209286", "title": "The Messengers (film)", "text": "The Messengers \u00e8 un film del 2007 diretto da Oxide Pang Chun e Danny Pang.\nTrama.\nDopo due pesanti anni vissuti a Chicago la famiglia Solomon si trasferisce in una desolata e fertile fattoria nel Nord Dakota. La loro vita nella nuova casa viene scossa quando la figlia sedicenne Jess e il loro figlio di due anni, Ben, cominciano a vedere tetre apparizioni, visioni che nessun altro pu\u00f2 vedere. Jess deve battersi contro le presenze malefiche per salvare la sua famiglia e provare la sua sanit\u00e0 mentale. Ma in realt\u00e0 le presenze oscure provano ad avvisarla e a metterla in guardia da qualcosa o qualcuno. La spiegazione agli inquietanti fenomeni si avr\u00e0 indagando l'oscuro passato della casa, e cosa avvenne alla famiglia che ci abitava prima.\nProduzione.\nLe societ\u00e0 di produzione furono la Screen Gems, Ghost House Pictures, Columbia Pictures, Blue Star Pictures, la Scarecrow Productions e la Mandate Pictures.\nDistribuzione.\nData di uscita.\nIl film venne distribuito in varie nazioni, fra cui:\nAccoglienza.\nCritica.\nIl film non aggiunge nulla al panorama del cinema horror del 2000 oltre ad una contaminazione orientale negli USA, grazie allo stile ideato da Danny e Oxide Pang. Si apprezzano i silenzi e le ombre al posto degli effetti speciali fin troppo abusati nel cinema occidentale, con un utilizzo di un sonoro appropriato e particolare. Una strana storia raccontata in maniera banale, su panorami che sembrano ritratti di Van Gogh.\nPrequel.\nNel 2009 \u00e8 stato realizzato un prequel direct-to-video intitolato \"Messengers 2 - L'inizio della fine\" (\"Messengers 2: The Scarecrow\")."}
{"id": "1209290", "revid": "1632387", "url": "https://it.wikipedia.org/wiki?curid=1209290", "title": "Caduta dei gravi", "text": "La caduta dei gravi \u00e8 uno dei principali tipi di esperimenti svolti da Galileo per studiare la gravit\u00e0 terrestre e il movimento dei corpi. Costituisce una delle tappe che ha portato alla nascita della scienza moderna.\nLegge dell'accelerazione.\nGalileo Galilei mostr\u00f2 che i corpi materiali cadono, nel vuoto (escludendo quindi qualunque effetto di attrito dell'aria) tutti con la stessa accelerazione, indipendentemente dalla loro massa; questo fenomeno \u00e8 conseguenza diretta dell'equivalenza tra massa gravitazionale e massa inerziale. Da essa si dedusse che ogni corpo, in prossimit\u00e0 della superficie terrestre, subisce un'accelerazione pari a circa:\nLa formula esatta per l'accelerazione la si pu\u00f2 ritrovare attraverso la legge della forza gravitazionale:\ndove\nSiccome la distanza tra il grave e il centro della Terra \u00e8 pari a circa il raggio terrestre \"R\", questa equazione si approssima con\ndove formula_4.\nSostituendo nel secondo principio della dinamica si ha\nDato che le masse gravitazionali e inerziali sono proporzionali, per esse si sceglie la stessa unit\u00e0 di misura in modo che, semplificando, si ottenga per l'accelerazione\nindipendentemente dalla massa del corpo sottoposto alla forza di gravit\u00e0. La relazione, proiettata lungo la verticale, diventa:\nLegge oraria.\nLa legge oraria che descrive la caduta dei gravi \u00e8 quella tipica del moto uniformemente accelerato:\ndove \"x(t)\" \u00e8 la distanza percorsa dal corpo (espressa come funzione del tempo), formula_9 la posizione del corpo nell'istante iniziale formula_10, \"t\" il tempo impiegato, formula_11 la velocit\u00e0 iniziale ed \"a\" l'accelerazione a cui \u00e8 sottoposto il corpo.\nNel caso in esame, considerando un corpo che \u00e8 sottoposto all'azione della forza di gravit\u00e0 con velocit\u00e0 iniziale formula_12 uguale a zero, in un sistema di riferimento che ha verso positivo allontanandosi dal suolo, la legge oraria scritta sopra diventa:\ndove il segno negativo \u00e8 dovuto al fatto che il corpo si sta muovendo contrariamente al verso scelto come positivo nel sistema di riferimento.\nTuttavia la notazione utilizzata sopra si rivela utile nel caso in cui si stia studiando un moto che avviene in pi\u00f9 di un verso (o direzione eventualmente), come per esempio il moto del proiettile; se il moto del grave avviene in una sola direzione e in un solo verso \u00e8 conveniente assegnare valore positivo all'accelerazione di gravit\u00e0.\nSe immaginiamo di far cadere in assenza di attrito due oggetti di massa diversa dalla medesima altezza e con la stessa velocit\u00e0 iniziale formula_11, dalla legge oraria segue direttamente che il tempo di caduta sar\u00e0 identico (si noti che la massa non compare in nessuna delle precedenti equazioni).\nSpazio percorso durante l\"n\"-esimo secondo.\nPer un grave in caduta libera con velocit\u00e0 iniziale uguale a zero, sottoposto alla sola forza peso, lo spazio percorso (espresso in metri) durante l\"n\"-esimo secondo \u00e8 pari a:\nInfatti, calcolare tale spazio significa calcolare la differenza tra lo spazio percorso dopo formula_16 secondi e lo spazio percorso dopo formula_17 secondi, ovvero:\nda cui sviluppando i quadrati e semplificando segue il risultato. Il segno positivo nell'accelerazione formula_19 \u00e8 assunto per determinare uno spazio positivo, indipendentemente da qualsiasi sistema di riferimento.\nSi noti che, data la generalit\u00e0 della formula, il risultato che si ottiene \u00e8 uguale per tutti gli intervalli di ampiezza 1 secondo.\nVelocit\u00e0 di impatto.\nPer un corpo in caduta libera, la velocit\u00e0 finale formula_20 d'impatto con il suolo \u00e8 uguale a:\ndove \"h\" \u00e8 l'altezza iniziale (espressa in metri) del corpo rispetto al suolo.\nLe equazioni necessarie al calcolo di formula_22 sono quelle della velocit\u00e0 \"v(t)\" e la legge oraria che caratterizzano il moto uniformemente accelerato, ovvero (nelle rispettive forme compatte):\nInserendo i dati del problema il sistema diventa:\ndove formula_25 \u00e8 l'istante in cui il corpo impatta con il suolo.\nDalla prima equazione si ricava:\nda cui sostituendo nell'equazione della velocit\u00e0:\nAllo stesso risultato si poteva giungere utilizzando la legge di conservazione dell'energia meccanica; infatti, se chiamiamo formula_28 l'energia iniziale e formula_29 quella finale si avr\u00e0:\ndove formula_22 \u00e8 la velocit\u00e0 finale. Dalla legge di conservazione dell'energia segue che:\nda cui:\nLa relazione che lega invece la velocit\u00e0 con il tempo \u00e8:\nformula_36\ndove formula_37 \u00e8 la velocit\u00e0 iniziale con cui il corpo cade.\nVelocit\u00e0 limite.\nSe si esamina il caso di un corpo in caduta libera sottoposto alla resistenza viscosa di un fluido (ad es. aria), dal secondo principio della dinamica \u00e8 possibile esprimere la velocit\u00e0 di tale corpo come funzione del tempo.\ndove \u03b2 \u00e8 un coefficiente che varia in base alla forma del corpo e al fluido in cui esso si muove; dimensionalmente:\nrisultato che si ricava dall'equazione che esprime la forza di resistenza del mezzo:\nPer individuare la funzione velocit\u00e0 indicata sopra, occorre partire dalla seconda legge della dinamica:\nla quale \u00e8 un'equazione differenziale a variabili separabili:\nIntegrando ciascun membro:\nsi ottiene:\nche \u00e8 il valore costante a cui tende la velocit\u00e0 del corpo in caduta, all'aumentare del tempo (velocit\u00e0 limite o velocit\u00e0 di regime).\nTale risultato mostra come la velocit\u00e0 limite dipenda (oltre che da \"g\") dal rapporto tra la massa del corpo e il coefficiente \u03b2: fissato \"m\", la velocit\u00e0 limite diminuisce all'aumentare di \u03b2, ovvero all'aumentare della superficie che l'oggetto volge alla direzione del moto.\nC'\u00e8 inoltre da notare un'altra caratteristica, se il corpo \u00e8 in partenza verticalmente con una velocit\u00e0 formula_45 si pu\u00f2 scrivere:\nApplicando il limite per formula_47 si ha:\nCio\u00e8 la velocit\u00e0 \u00e8 la stessa che si avrebbe senza resistenza dell'aria, questo significa che pi\u00f9 la massa \u00e8 grande pi\u00f9 la sua traiettoria assomiglia ad una parabola ed il moto \u00e8 parabolico. In particolare questo ci informa che, se prendiamo due corpi con un coefficiente formula_49 uguale ma con massa diversa, quello con massa maggiore avr\u00e0 una gittata maggiore rispetto a quella con massa minore. Infatti di per s\u00e9 la resistenza dell'aria fa in modo di ridurre la gittata rispetto a quella parabolica.\nEquazioni del moto con resistenza dell'aria.\nCon la resistenza dell'aria il moto del corpo in caduta \u00e8 diverso da quello ideale parabolico, questo perch\u00e9 durante la fase di volo il corpo subisce un attrito che ne rallenta il percorso, si ha quindi una forza che si oppone al moto che \u00e8 la resistenza dell'aria. Infatti il corpo si muove dentro un fluido che \u00e8 l'aria ed \u00e8 sottoposto quindi ad un attrito viscoso.\nLa forza di attrito che si oppone al moto possiamo esprimerla come:\nDove \"b\" \u00e8 una costante che dipende strettamente dalle caratteristiche del corpo. Per cui la forza totale agente sul corpo sar\u00e0\nScomponendo nelle componenti cartesiane e considerando la forza gravitazionale costante (quindi l'accelerazione gravitazionale sar\u00e0 pari a \"g\"), raccogliendo si pu\u00f2 scrivere\nSi ottiene il sistema\nPortiamo tutto al primo membro e dividiamo tutto per la massa del corpo \"m\", possiamo a questo punto sostituire l'accelerazione con la derivata seconda dello spazio rispetto al tempo e la velocit\u00e0 con la derivata prima rispetto al tempo, otteniamo\nPer semplicit\u00e0 sostituiamo formula_55 otteniamo dunque:\nSi tratta di due equazioni differenziali, una soluzione della seconda del sistema \u00e8\nInoltre consideriamo anche le condizioni iniziali formula_58 ed formula_59. Tutti questi dati ci permettono di risolvere le equazioni differenziali ottenendo le equazioni del moto in forma parametrica\nEd, attraverso delle sostituzioni, l'equazione esplicita di y in funzione di x:\nApprofondimenti.\nLa teoria esposta qui sopra tratta solo della caduta dei gravi in verticale. Il campo gravitazionale, inoltre, \u00e8 supposto costante, cosa che sulla Terra in condizioni normali \u00e8 un'ottima approssimazione, (infatti d\u00e0 errori incomparabilmente inferiori a quelli dati dal trascurare la resistenza dell'aria).\nA Newton si deve la teoria gravitazionale esatta e completa (non relativistica), e la gloria di aver mostrato che una mela o un sasso cadendo seguono esattamente le stesse equazioni che fanno girare la Terra intorno al Sole. Un sasso lanciato in aria percorre un'ellisse, nel cadere verso il suolo (sempre trascurando la resistenza dell'aria). La traiettoria che vediamo noi \u00e8 una piccolissima parte di questa ellisse, tanto piccola da essere indistinguibile da un segmento di parabola (che sarebbe la traiettoria seguita se la gravit\u00e0 fosse costante).\nPer approfondire vedi:"}
{"id": "1209297", "revid": "322321", "url": "https://it.wikipedia.org/wiki?curid=1209297", "title": "Aldeno", "text": "Aldeno (\"Naldem\" in dialetto trentino) \u00e8 un comune italiano di abitanti della provincia autonoma di Trento. Si trova a circa 10\u00a0km a sud-ovest da Trento, sulla sponda destra del fiume Adige.\nStoria.\nL'antichit\u00e0 del luogo \u00e8 confermata dai reperti archeologici che vanno dall'et\u00e0 del bronzo all'epoca romana.\nPer Aldeno passava la via Claudia Augusta e per quanto riguarda l'origine del nome ci sono ipotesi controverse: per alcuni studiosi deriva dal latino \"Altinum\", per altri dal longobardo \"Aldio\" e secondo altri ancora potrebbe derivare addirittura dall'etrusco \"Altena\" o \"Altuno\". A partire dal XIII secolo \u00e8 conosciuta col nome di \"Aldenum\".\nCaratterizzante dal punto di vista storico rimane l'appartenenza di Aldeno al \"Comun Comunale\", un'antica istituzione amministrativa attiva in Vallagarina a partire dal 1100 fino a concludersi nel 1818, con lo scopo di gestire al meglio le terre incolte e i boschi dei comuni associati.\nL'attivit\u00e0 del \"Comun Comunale\" era regolamentata da statuti e da assemblee pubbliche, dette \"Regole\", a cui partecipavano i vari capi famiglia.\nNel 1866 il paese fece una supplica alla Dieta tirolese al fine di essere tolto dal distretto lagarino per essere unito a quello di Trento.\nDurante la Grande Guerra, Aldeno divenne la sede del XXI Corpo d'Armata Austro-ungarico, comandato dal generale Kasimir von L\u00fctgendorf, e vi furono trasferiti gli uffici amministrativi e giudiziari di Rovereto. Inoltre, fu un luogo di rifugio per numeroso profughi, fatti sgombrare dalle valli del Leno, da Lizzana e da Marco, che si erano trovate sulla linea di fuoco. Nel 1916 passarono per Aldeno gli irredentisti Damiano Chiesa, fu proprio identificato a Aldeno, Cesare Battisti e Fabio Filzi, tutti precedentemente catturati in azioni diversi dagli austro-ungarici prima di essere poi condannati a morte da un tribunale militare a Trento.\nAlla fine della Seconda guerra mondiale divenne triste teatro di violenti scontri tra i partigiani della \"Pasubiana\" e i reparti nazisti in ritirata, che provocarono diverse vittime.\nNel XIX secolo si verificarono alcune emigrazioni contadine: l'ultima di una certa importanza fu quella verso la Bosnia, sollecitata dalla lottizzazione delle terre da porre a coltura.\nSimboli.\nL'attuale stemma comunale \u00e8 stato adottato l'8 febbraio 1989 ed \u00e8 diviso in due parti: nella parte sinistra \u00e8 raffigurato un gelso con radici su campo color oro e nella parte destra su uno sfondo azzurro \u00e8 raffigurata, in primo piano, una colonna spezzata e, sullo sfondo, due arcate.\nGli ornamenti esterni dello stemma sono delle fronde: a destra una fronda di alloro e a sinistra una fronda di quercia. Le fronde sono legate assieme da un nodo d'oro e sostengono un cartiglio argenteo e rosso, che reca la scritta \"Excelsior\".\nGeografia fisica.\nAldeno \u00e8 un abitato collocato a met\u00e0 strada fra Trento e Rovereto, alle pendici orientali del gruppo del monte Bondone. Il paese sorge sul conoide alluvionale depositato nel corso dei secoli dal torrente Arione, in una zona che anticamente era luogo di transito obbligato, nonch\u00e9 di intensi traffici fluviali sul fiume Adige. Il corso d'acqua formava infatti, proprio in prossimit\u00e0 del paese, un'ampia ansa a ridosso del monte (via del porto ad Aldeno ne \u00e8 ricordo).\nMonumenti e luoghi d'interesse.\nArchitetture religiose.\nChiesa parrocchiale di San Modesto, eretta tra il 1767 ed il 1776. Lo stile della chiesa \u00e8 tardobarocco. Il campanile, costruito in pietra calcarea rosa e bianca delle cave di Cadine, ha una particolare cuspide a forma di elmo inglese, realizzata in rame. La sua altezza, secondo fonti relativamente recenti, \u00e8 di , tra le maggiori della Vallagarina.\nArchitetture militari.\nCastello delle Flecche, dimora cinquecentesca della famiglia Brolio, con vicino la torre civica, che \u00e8 l'unico elemento ancora presente dell'antica chiesa di San Zeno (XVI - XVII secolo), che fu demolita nel Settecento.\nSociet\u00e0.\nTradizione e folclore.\nAldeno \u00e8 uno dei sette comuni lagarini che facevano parte dell'antica istituzione amministrativa del \"Comun Comunale Lagarino\". Attualmente il \"Comun Comunale\" rimane vivo nella memoria degli abitanti dei diversi comuni attraverso la manifestazione denominata \"Comun Comunale - I Giochi e la regola\". Questa festa si svolge tutti gli anni tra l'ultima settimana di maggio e la prima settimana di giugno e si svolge ogni anno a rotazione in uno dei sette comuni partecipanti: Aldeno, Cimone, Isera, Nogaredo, Nomi, Pomarolo e Villa Lagarina.\nLa manifestazione rievoca le antiche vicende del periodo medievale ed \u00e8 incentrata su suggestivi giochi e spettacoli con musiche e danze.\nEconomia.\nAgricoltura.\nL'economia locale, fino alla met\u00e0 dello scorso secolo, poggiava sulla coltivazione della vite e sull'allevamento del baco da seta, attivit\u00e0 insediate dopo le inondazioni provocate dall'Adige. Accanto alla vite si coltivano meli, ciliegi e pruni, oltre a coltivazioni orticole come asparagi.\nArtigianato.\nL'artigianato locale si basa sulla lavorazione del legno e del ferro (imballaggi, carpenterie, falegnamerie, bottai, marmisti, fabbri, costruzioni in ferro e alluminio). Aldeno ospita la legatoria IGF della famiglia Baldo, una delle pi\u00f9 importanti del Trentino, legata alla casa editrice Sellerio, con circa 100 dipendenti.\nLungo il torrente Arione sorgevano numerosi opifici e mulini.\nCultura.\nEventi.\nMondoMerlot.\nSi svolge nella seconda met\u00e0 del mese di ottobre ed \u00e8 una delle pi\u00f9 importanti manifestazioni vinicole nazionali. Partecipano produttori locali, nazionali ed internazionali.\nCalici di stelle.\nSi tiene nel mese di agosto ed \u00e8 un appuntamento ideato dal \"Movimento Turismo del Vino\". Nella notte di San Lorenzo si cercano in cielo le stelle cadenti in compagnia di un calice di vino.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 176 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nVariazioni.\nFino al 1805 Aldeno, Cimone, Garniga Terme (allora Garniga) e Romagnano (oggi frazione del comune di Trento) si reggono a comuni separati. Dal 1805 al 1817 questi comuni vengono unificati in un unico comune con Aldeno capoluogo. Le ragioni di questa unificazione vanno ricondotte a motivazioni di tipo economico e di efficientamento. Il 31 dicembre 1817 la comunit\u00e0 di Romagnano si distacca da Aldeno. Cimone e Garniga rimarranno uniti ad Aldeno fino al 31 dicembre 1820.\nLa circoscrizione territoriale ha subito le seguenti modifiche: nel 1928 aggregazione di territori dei soppressi comuni di Cimone e di Garniga Terme; nel 1947 distacco di territori per la ricostituzione dei comuni di Cimone (Censimento 1936: pop. res. 934) e Garniga (poi Garniga Terme) (Censimento 1936: pop. res. 451).\nSport.\nCalcio.\nLa principale squadra di calcio della citt\u00e0 \u00e8 \"S.S. Aldeno A.S.D.\" che milita nel girone B trentino di 1\u00aa Categoria. \u00c8 nata nel 1966 grazie alla fusione di due societ\u00e0 calcistiche l\"Altinum Calcio\" e l\"Excelsior Calcio\".\nLa squadra di calcio a 5 dell'Aldeno gioca in Serie D girone A del Trentino Alto Adige."}
{"id": "1209302", "revid": "6923", "url": "https://it.wikipedia.org/wiki?curid=1209302", "title": "Scooter (veicolo)", "text": "Il motoscooter, comunemente detto scooter, \u00e8 un veicolo a motore di derivazione motociclistica caratterizzato dal telaio centralmente aperto nella parte superiore e da una pedana inferiore che consentono al conduttore una posizione di guida dal busto eretto e con le gambe parallele. Sebbene i primi esemplari non fossero italiani, lo scooter ed in particolare la Vespa sono un simbolo di italianit\u00e0 in tutto il mondo.\nGli scooter pi\u00f9 comuni sono dotati di due ruote (generalmente di diametro inferiore rispetto a quello delle motociclette) ma esistono anche modelli dotati di ruote grandi sia a tre o quattro ruote; a seconda della potenza e della cilindrata gli scooter possono essere classificati come ciclomotori o come motocicli.\nIn lingua italiana tale veicolo viene indicato anche con i termini motoretta (da cui \u00e8 derivato: \u201cmotorettista\u201d per il suo conducente) o meno comunemente come \nmotorscooter (ovvero la denominazione originale del mezzo in inglese), motoscuter, scuter italianizzazioni dei termini inglesi.\nEtimologia.\nL'esistenza della pedana che richiama il monopattino, origin\u00f2 il termine \"scooter\", derivato dal verbo inglese \"to scoot\" che significa \"pattinare\".\nLa diffusione del termine \"Scooter\" si deve principalmente al successo commerciale del modello prodotto dalla casa inglese ABC, denominato \"Scootamota\" con la chiara intenzione di richiamare per assonanza la locuzione \"scooter motor\", ovvero \"monopattino a motore\".\nDescrizione.\nSolitamente dotati di ruote di diametro ridotto, presentano tutti il motore in posizione arretrata, sotto la seduta e solitamente nascosto da cofani laterali o da una carenatura integrata nella scocca, spesso solidale con il braccio oscillante della sospensione posteriore.\nTra i tipi maggiormente diffusi vi sono tradizionalmente quelli di cilindrata di 50 cm\u00b3 a due tempi, guidabili previo conseguimento della patente AM, ottenibile a 14 anni.\nIn tempi recenti si \u00e8 vista la diffusione dei cosiddetti \"Maxiscooter\", modelli solitamente a cambio Variomatic di maggiori dimensioni e adatti alle lunghe percorrenze, con motori da 125\u00a0cm\u00b3 a 839\u00a0cm\u00b3 e per i quali \u00e8 necessaria una patente di guida di categoria A1, A2 o A3 a seconda della potenza del mezzo.\nIn questa categoria rientrano anche i modelli ripieghevoli, generalmente utilizzati come veicoli accessori per barche o auto, come nel caso dell'Honda NCZ 50 Motocompo, inoltre anche il tubone \u00e8 un'altra variante degli scooter, o la moto da donna\nTecnica.\nEsistono diverse categorie di scooter, tutte basate sulla cilindrata del propulsore: 50, 100, 125, 150, 180, 200, 250, 300, 400, 500, 600 (Silver Wing), 650 centimetri cubi (Suzuki Burgman) e addirittura 839 (Gilera GP800). Il corpo dello scooter \u00e8 rapportato alla cilindrata, per cui uno scooter 50\u00a0cm\u00b3 normalmente ha ruote da 10, 12, 13 o 14 pollici (gli scooter a ruote alte come l'Aprilia Scarabeo anche da 16 pollici) e una massa vicina ai 90 kg.\nIl propulsore degli scooter \u00e8 (di norma) a due tempi nella categoria 50\u00a0cm\u00b3, spesso a quattro tempi nelle altre per questione di affidabilit\u00e0 e consumi, ma il motore a quattro tempi comincia a diffondersi anche nella categoria 50.\nNon ha un vero cambio ad ingranaggi, con eccezione dei modelli pi\u00f9 vecchi, ma un cambio a variazione continua, che permette al motore di girare sempre al regime ottimale. Un dispositivo denominato variatore, insieme ad un correttore di coppia, modifica il rapporto di trasmissione in base alla velocit\u00e0 angolare dell'albero motore per rendere l'erogazione pi\u00f9 fluida.\nI propulsori da 50\u00a0cm\u00b3 sono raffreddati ad aria o a liquido, e spesso dotati di carburatore, ma esistono modelli ad iniezione, quali l'Honda Zoomer, il Piaggio NRG Power Pure Jet e l'Aprilia SR 50 Ditech (questi ultimi a due tempi).\nDalla cilindrata di 125\u00a0cm\u00b3 in su si predilige il motore a quattro tempi, con raffreddamento ad aria o a liquido, dotato di carburatore oppure di iniezione elettronica.\nUn tempo dotati esclusivamente di freni a tamburo, nella maggior parte dei casi oggi questi vengono limitati alla ruota posteriore. Sui modelli pi\u00f9 potenti vengono montati due o tre freni a disco, di cui due sulla ruota anteriore, questo soprattutto nel caso dei cosiddetti maxiscooter."}
{"id": "1209306", "revid": "1573940", "url": "https://it.wikipedia.org/wiki?curid=1209306", "title": "Rokurokubi", "text": "I sono un tipo di y\u014dkai, creature della mitologia e del folclore giapponese; di giorno hanno l'aspetto di comuni donne, mentre di notte acquisiscono la capacit\u00e0 di allungare incredibilmente il collo. A differenza di una creatura simile, il nukekubi, con cui in occidente sono spesso confusi a causa di un errore dello scrittore Lafcadio Hearn, non sono generalmente aggressivi nei confronti degli esseri umani.\nCaratteristiche.\nDurante le ore diurne, i rokurokubi agiscono come comuni esseri umani e si integrano perfettamente nella societ\u00e0, talvolta legandosi a uomini mortali. A causa della loro natura dispettosa, per\u00f2, spesso non resistono alla tentazione di usare i loro poteri per spiare o terrorizzare gli esseri umani, e per tutelare la propria vita umana si rivelano solo a persone prive di credibilit\u00e0, ubriachi o sciocchi, oppure davanti a dormienti o ciechi. In alcune storie compaiono invece dei rokurokubi che non sono nemmeno consapevoli della propria condizione e si considerano umani; talvolta l'allungamento del collo \u00e8 un fenomeno inconsapevole che avviene durante la notte, e il rokurokubi si ricorda solo di aver sognato di guardare la stanza e il proprio corpo da angoli umanamente impossibili. In altre storie, infine, compaiono rokurokubi che non mostrano alcuna timidezza nell'usare i loro poteri, e si rivelano improvvisamente nella notte buia all'ignaro passante.\nIn alcuni racconti di origine buddhista, i rokurokubi sono esseri umani condannati dal loro karma per aver infranto importanti precetti della religione; questi rokurokubi \"demoniaci\" sono pi\u00f9 sinistri, e spesso mangiano o succhiano il sangue delle loro vittime, tipicamente altre persone che hanno infranto precetti della fede.\nInterpretare la parte di un rokurokubi \u00e8 inoltre uno degli scherzi preferiti dai tanuki."}
{"id": "1209308", "revid": "1543377", "url": "https://it.wikipedia.org/wiki?curid=1209308", "title": "ICX-SKN", "text": "La ICX-SKN \u00e8 il nome dalla pelle artificiale creata nel 2007 dallo scienziato \"Paul Kemp\" e da alcuni scienziati del British biotech company intercytex.\nUtile per chi ha subito gravi ustioni o ferite.\nComposizione.\n\u00c8 costituita da una matrice di fibrina e fibroblasti."}
{"id": "1209310", "revid": "922477", "url": "https://it.wikipedia.org/wiki?curid=1209310", "title": "Nefertari (album)", "text": "Nefertari, pubblicato nel novembre del 1988, \u00e8 il ventisettesimo album della cantante italiana Iva Zanicchi. \nIl Disco.\nNel 1987 esce il singolo \"Volo\", che anticipa l'album, prodotto dall'editor ed A&amp;R Osvaldo Miccich\u00e8 e pubblicato con la Carosello. Il titolo emblematico allude alle sonorit\u00e0 mediterranee delle canzoni tutte inedite, scritte in gran parte da autori come Franco Bixio, Oscar Avogadro, Elio Aldrighetti, Depsa, Guzzetti, Corrado Castellari, Osvaldo Miccich\u00e8 e Alberto Radius.\nCon questo album, Iva Zanicchi entra in classifica, e nel programma \"Superclassifica Show\" presenta il video del brano \"Kajal\", canzone poi utilizzata come sigla di chiusura dell'edizione 1988-89 di \"OK il prezzo \u00e8 giusto\"; la canzone racconta di una bellissima donna avanti negli anni, che vuol provare il piacere di una danza erotica e decide di concedersi per la prima volta ad un giovane avventuriero. Il titolo fa riferimento al trucco nero (\"Kajal / Kohl\" in arabo) usato dalle donne orientali, fin dagli antichi egizi per scurire le palpebre e delineare il contorno occhi, non solo per abbellire il loro viso.\nQuesta canzone fu presentata nell'ottobre 1988 alla selezione del Festival di Sanremo 1989, ma non fu ammessa dalla commissione artistica, perch\u00e9 \"troppo sensuale\". Fu deciso quindi di pubblicare l'album gi\u00e0 nei primi di novembre '88 per sfruttare le vendite natalizie. Un mese dopo, le vendite superarono le 22.000 copie e la distribuzione Dischi Ricordi decise di far stampare anche il CD.\nCopertina presenta dei geroglifici e il cartilio di Nefertari in rilievografia oro su fondo blue notte. Tra le opere che sfiorano il concetto di \"politicamente corretto\", spicca \"Una Danza\", l'urlo contro il genocidio dei bambini kamikaze.\nL'album \u00e8 considerato dalla critica il pi\u00f9 bel disco di Iva Zanicchi, confermato anche dalle vendite.\nTracce.\nI brani \"Bellamore\", \"Kajal\" e \"Volo\" sono stati usati come sigle di coda per \"Ok il prezzo \u00e8 giusto\"."}
{"id": "1209316", "revid": "123712288", "url": "https://it.wikipedia.org/wiki?curid=1209316", "title": "Regioni dell'Ungheria", "text": "Le regioni dell'Ungheria sono le suddivisioni di livello 2 () dell'Ungheria effettuate a fini statistici nell'ambito dell'Unione Europea. Costituiscono suddivisioni di tipo unicamente statistico e non amministrativo e sono pari a sette.\nLe regioni sono state create con la legge 1999/XCII che ha emendato la precedente legge 1996/XXI."}
{"id": "1209317", "revid": "32698", "url": "https://it.wikipedia.org/wiki?curid=1209317", "title": "Misex", "text": ""}
{"id": "1209320", "revid": "1632387", "url": "https://it.wikipedia.org/wiki?curid=1209320", "title": "JJ72", "text": "JJ72 \u00e8 stato un gruppo indie rock irlandese di Dublino.\nLa band si sciolse nell'estate del 2006 dopo undici anni di attivit\u00e0, come da dichiarazione in un comunicato stampa del gruppo.\nStoria del gruppo.\nNascita e primo contratto discografico.\nIl gruppo nasce nei tardi anni novanta con il cantante e frontman Mark Greaney e il batterista Fergal Matthews ancora ai tempi in cui entrambi frequentavano la scuola di gesuiti \"Belvedere College\" a Dublino. Greaney, che da bambino prese lezioni di musica classica per diversi anni, sin dagli inizi risulta la figura dominante: egli scrive infatti molte delle canzoni ed \u00e8 lui principalmente a rispondere alle interviste.\nSuccessivamente viene reclutata come bassista Hilary Woods, cos\u00ec da completare il trio. Nonostante Hilary avesse pochissima esperienza al basso, era gi\u00e0 ballerina e attrice teatrale e la successiva elezione a \"Sexiest Woman in Rock\" da parte di Melody Maker, il primo periodico britannico di musica nella storia, ha contribuito a giocare a favore dell'immagine pubblica della band.\nIl gruppo comincia cos\u00ec a suonare e farsi conoscere per l'Irlanda, mentre terminati gli studi si trasferisce a Londra per poter avere accesso ad un pubblico pi\u00f9 ampio e variegato; alle prime apparizioni di Londra assistono anche Graham Coxon (Blur), James Dean Bradfield (Manic Street Preachers) e Ian Brodie (Lightning Seeds). I JJ72 pubblicano poi un demo della canzone \"October Swimmer\" (la canzone che sar\u00e0 uno dei loro maggiori successi) e riescono infine a firmare un contratto discografico con la Lakota Records (Sony).\nIl primo album e il successo internazionale.\nL'album di debutto omonimo, \"JJ72\", esce nell'autunno del 2000 ed \u00e8 un successo sia commerciale, sia della critica. In Irlanda e nel Regno Unito vengono vendute pi\u00f9 di 500 000 copie, mentre in Europa, Stati Uniti e Giappone partono tour promozionali. Nel 2001 i JJ72 partecipano come band di supporto al tour degli U2 e successivamente a quello dei Manic Street Preachers.\nI singoli estratti sono \"Snow\", \"October Swimmer\", \"Long Way South\", \"Oxygen\" e \"Algeria\". Le melodie semplici e le sonorit\u00e0 piuttosto uniformi che caratterizzano questo primo album sembrano essere proprio il punto forte delle canzoni: i singoli entrano tutti nelle classifiche irlandesi e britanniche, sar\u00e0 per\u00f2 \"Snow\" che riuscir\u00e0 ad entrare nella top 30 dei singoli pi\u00f9 venduti.\n\"October Swimmer\" compare inoltre nella colonna sonora del film tedesco \"Wie Feuer und Flamme\".\nLe influenze di questo primo lavoro sono, a detta del gruppo, da ricercarsi soprattutto in Ian Curtis dei Joy Division, da sempre preso a modello, oltre agli Smashing Pumpkins, i Suede, i Placebo e i Manic Street Preachers, verso i quali si orientano le canzoni pi\u00f9 pop del gruppo.\nI to Sky: il secondo album.\nIl secondo album, \"I To Sky\", esce ad ottobre 2002 ed entra nella top 5 delle classifiche irlandesi e nella top 20 delle classifiche britanniche. L'album viene prodotto da Flood e mixato da Alan Moulder.\nRispetto al precedente, \"I to Sky\" presenta sonorit\u00e0 pi\u00f9 variegate, frutto dell'esperienza accumulata durante gli anni del debutto; ne risulta per certi lati un disco pi\u00f9 tranquillo, per altri invece pi\u00f9 duro e dai suoni pi\u00f9 marcati.\nUn'altra particolarit\u00e0 di questo album \u00e8 il ruolo importante della simbologia religiosa. Assieme alle allusioni presenti nei testi, troviamo anche nell'artwork del disco diversi riferimenti e simboli cristiani vicino ad ogni titolo. Greaney ha tuttavia dichiarato che il gruppo non si considera religioso in senso stretto. Si tratta a suo dire di una certa sensazione che si pu\u00f2 raggiungere o esprimere attraverso un simbolo o un rito religioso, qualcosa di paragonabile a ci\u00f2 che si pu\u00f2 raggiungere attraverso la musica.\nI singoli estratti da questo secondo album sono \"Formulae\" e \"Always and Forever\". Nonostante i singoli vengano ben accolti anche dalla critica, quest'ultima si dimostra tuttavia pi\u00f9 severa nei confronti dell'album, che spesso viene giudicato non all'altezza delle capacit\u00e0 musicali del gruppo. Le canzoni entrano comunque nella top 40 dei singoli pi\u00f9 venduti in Irlanda e Gran Bretagna e sono ben accolti dal pubblico. Rispetto al precedente, le vendite di \"I to Sky\" sono nettamente pi\u00f9 basse, tuttavia l'album riesce ad entrare nella top 5 degli album pi\u00f9 venduti in Irlanda e nella top 10 in Gran Bretagna.\nCambiamenti nella formazione.\nA marzo 2003 la bassista Hilary Woods lascia il gruppo per seguire altre strade, mentre Greaney e Matthews reclutano la canadese Sarah Fox come sostituta.\nDopo due anni di silenzio, a maggio 2005 il gruppo parte per un tour e viene pubblicato il singolo \"She's gone\" in versione vinile.\nA seguire ad agosto 2005 esce il singolo \"Coming Home\" e raggiunge la posizione 52 nella classifica dei singoli britannica.\nA settembre dello stesso anno parte un altro mini tour, durante il quale Mark Greaney esprime la propria perplessit\u00e0 e irritazione riguardo voci sull'uscita del successivo album. L'album, a detta del gruppo gi\u00e0 ultimato, sarebbe dovuto uscire nel 2005, nonostante le numerose dispute con l'etichetta discografica Lakota Records e Columbia Records/Sony. La Columbia Records decide infine di non pubblicare il terzo album, a seguito del modesto piazzamento del secondo singolo nelle classifiche britanniche.\nScioglimento del gruppo.\nIl 22 giugno 2006 i JJ72 rilasciano un comunicato stampa in cui annunciano lo scioglimento del gruppo dopo undici anni.\nNel comunicato stampa si allude ai diverbi con la casa discografica come ragione principale dello scioglimento.\nProgetti solisti.\nMark Greaney dopo lo scioglimento dei JJ72 nel 2007 ha fondato con il bassista Gavin Fox la band \"Concerto for Constantine\" e nel 2008 hanno aperto i concerti degli Smashing Pumpkins a Dublino e a Belfast. \n\u00c8 preside della \"British and Irish Modern Music Institute\", e recentemente ha dichiarato di aver scritto nuovi brani e di trovarsi negli studi di registrazione al lavoro per un nuovo progetto.\nSarah Fox suona invece come bassista nel gruppo Lluther.\nFergal Matthews a parte qualche live come batterista per i Blodhevn, band norvegese, sembra aver accantonato la musica per dedicarsi al lavoro di boscaiolo,con la sua ditta \"Fergal Matthews Tree Services\" taglia e cura alberi in Irlanda e in Norvegia, e opera soprattutto in situazioni pericolose, nella sua pagina Facebook alcuni video riprendono le sue acrobazie.\nHillary Woods ha interrotto il lungo oblio che ha fatto seguito all\u2019abbandono dei JJ72, con il progetto \"The River Cry\", progetto che ha ottenuto un successo piuttosto modesto ma che ha ricevuto le lodi di alcuni critici musicali tanto da invogliarla a continuare.\nSeguono due EP molto apprezzati (Night del 2014 e Heartbox del 2016) che hanno attirato l'attenzione dell'etichetta Sacred Bones, che nel 2018 le pubblica \"Colt\" il suo primo vero e proprio album solista,totalmente scritto, suonato, prodotto e registrato da lei, dai suoni cupi ed eterei, dark e new wave, molto apprezzato dalla critica."}
{"id": "1209324", "revid": "599013", "url": "https://it.wikipedia.org/wiki?curid=1209324", "title": "Assedio di \u014csaka", "text": ""}
{"id": "1209325", "revid": "289247", "url": "https://it.wikipedia.org/wiki?curid=1209325", "title": "Rub\u00e9n Dario Maldonado", "text": ""}
{"id": "1209329", "revid": "964802", "url": "https://it.wikipedia.org/wiki?curid=1209329", "title": "Dual slalom", "text": ""}
{"id": "1209342", "revid": "767487", "url": "https://it.wikipedia.org/wiki?curid=1209342", "title": "Petar Manola", "text": "Carriera.\nGiocatore.\nClub.\nMilit\u00f2 nel SK Slavija dal 1931 al 1936. Nel 1936 fu acquistato dal , dove gioc\u00f2 fino al 1942. Nel 1942 venne acquistato dalla dove rest\u00f2 fino al 1946, con due parentesi in Francia con le maglie di Olympique Lione e Red Star. Milit\u00f2 nel nella stagione 1948-1949. Dopo un anno alla in Prima Divisione in cui contribu\u00ec in modo decisivo alla promozione della squadra campana, gioc\u00f2 una stagione nel Benevento, per poi passare alla Turris.\nNazionale.\nHa disputato, inoltre, 9 partite nella Nazionale di calcio jugoslava.\nAllenatore.\nUna volta terminata la carriera agonistica, Manola si dedic\u00f2 a quella di allenatore, guidando in Italia il negli anni sessanta."}
{"id": "1209347", "revid": "964802", "url": "https://it.wikipedia.org/wiki?curid=1209347", "title": "Four-cross", "text": ""}
{"id": "1209350", "revid": "62244", "url": "https://it.wikipedia.org/wiki?curid=1209350", "title": "Futisliiga 1991", "text": "La Veikkausliiga 1991, nota anche come Futisliiga 1991, fu l'ottantaduesima edizione della massima serie del campionato finlandese di calcio, la seconda come Veikkausliiga. Il campionato, con il formato a girone unico e composto da dodici squadre, venne vinto dal Kuusysi. Capocannoniere del torneo fu Kimmo Tarkkio, calciatore dell'Haka, con 23 reti realizzate.\nStagione.\nNovit\u00e0.\nDalla Veikkausliiga 1990 sono stati retrocessi il KPV e il Kumu, mentre dalla I divisioona sono stati promossi il PPT e lo Jaro, vincitore dello spareggio contro il KPV.\nFormula.\nIl formato della seconda edizione della Veikkausliiga venne cambiato rispetto alla prima edizione. Venne introdotto il sistema di assegnazione di tre punti, anzich\u00e9 due, in caso di vittoria di una partita. Le dodici squadre si affrontavano tre volte nel corso del campionato, per un totale di 33 giornate. La prima classificata era decretata campione di Finlandia e veniva ammessa alla UEFA Champions League 1992-1993. La seconda classificata veniva ammessa alla Coppa UEFA 1992-1993. Se la vincitrice della Suomen Cup, ammessa alla Coppa delle Coppe 1992-1993, si classificava al secondo posto, la terza classificata veniva ammessa alla Coppa UEFA. L'ultima classificata veniva retrocessa direttamente in I divisioona, mentre l'undicesima classificata affrontava la seconda classificata in I divisioona in uno spareggio promozione/retrocessione.\nClassifica finale.\nLegenda:\nNote:"}
{"id": "1209356", "revid": "15200", "url": "https://it.wikipedia.org/wiki?curid=1209356", "title": "Piotr Manola", "text": ""}
{"id": "1209362", "revid": "110157", "url": "https://it.wikipedia.org/wiki?curid=1209362", "title": "Veikkausliiga 1992", "text": "La Veikkausliiga 1992 fu l'ottantatreesima edizione della massima serie del campionato finlandese di calcio, la terza come Veikkausliiga. Il campionato, con il formato a girone unico e composto da dodici squadre, venne vinto dall'HJK. Capocannoniere del torneo fu Luiz Ant\u00f4nio, calciatore del Jazz, con 21 reti realizzate.\nStagione.\nNovit\u00e0.\nDalla Veikkausliiga 1991 \u00e8 stato retrocesso il Reipas Lahti, mentre dalla I divisioona \u00e8 stato promosso il MyPa. Il PPT ha cambiato denominazione in FC Jazz, mentre dalla fusione di ed \u00e8 stato creato l'FC Oulu.\nFormula.\nLe dodici squadre si affrontavano tre volte nel corso del campionato, per un totale di 33 giornate. La prima classificata era decretata campione di Finlandia e veniva ammessa alla UEFA Champions League 1993-1994. La seconda classificata veniva ammessa alla Coppa UEFA 1993-1994. Se la vincitrice della Suomen Cup, ammessa alla Coppa delle Coppe 1993-1994, si classificava al secondo posto, la terza classificata veniva ammessa alla Coppa UEFA. L'ultima classificata veniva retrocessa direttamente in I divisioona, mentre l'undicesima classificata affrontava la seconda classificata in I divisioona in uno spareggio promozione/retrocessione.\nClassifica finale.\nLegenda:\nNote:"}
{"id": "1209365", "revid": "121953183", "url": "https://it.wikipedia.org/wiki?curid=1209365", "title": "Bruno Longhi", "text": "Biografia.\nMusicista.\nNel 1963 assieme a Tonino Cripezzi e Mario Lavezzi ha fondato - come bassista - il complesso musicale dei Trappers, gruppo che dopo aver inciso il singolo \"Ieri a lei\" (cover di \"Yesterday\") si sciolse.\nNegli anni sessanta \u00e8 stato membro del gruppo i 4 satelliti, sempre come bassista. Nel decennio successivo ha fatto parte - sempre come bassista - del gruppo Flora Fauna &amp; Cemento - con il quale ha inciso alcuni 45 giri e due album. Nel 1972 \u00e8 comparso nella registrazione del brano \"Gente per bene e gente per male\", contenuto nell'album \"Il mio canto libero\" di Lucio Battisti.\nNel 1974 nasce il suo primogenito, Alessandro, divenuto anch'egli giornalista e conduttore televisivo.\nNel 1975 ha firmato la collaborazione a testo e musiche del brano \"Terre lontane\", cantato da Mino Reitano e ripreso da Mina l'anno dopo.\nGiornalista.\nDivenuto giornalista professionista nel 1981, ha iniziato la sua carriera per Telemontecarlo, per la quale ha commentato le fasi finali di due edizioni del campionato mondiale di calcio, nel 1982 e nel 1986, e le fasi finali di due edizioni del campionato europeo di calcio, nel 1984 e nel 1988. Nel 1988 \u00e8 passato alla Fininvest, collaborando anche con TV K-C e TELE+2. In seguito ha lavorato per Mediaset in qualit\u00e0 di telecronista delle principali partite di Serie A trasmesse sul digitale terrestre di Mediaset Premium. Inoltre \u00e8 stato tra gli inviati al seguito della nazionale italiana.\nDal 1996 al 2010 ha commentato a Mediaset, alternandosi con Sandro Piccinini, le finali di UEFA Champions League, tra cui la vittoria della Juventus a Roma nella finale del 1995-1996 contro l'Ajax, e quella dell'Inter a Madrid contro il Bayern Monaco nel 2009-2010. Dal 1989 ha narrato sei finali di Coppa Intercontinentale, cinque delle quali disputate dal Milan, negli anni 1989, 1990, 1993, 1994 e 2003, e una dalla Juventus, nel 1996. Per il digitale terrestre di Mediaset Premium ha commentato tutte le partite della Coppa del mondo per club 2007.\nSempre nel 1996 ha commentato la gara della nazionale italiana contro la , valida per le qualificazioni al campionato mondiale di calcio 1998 e trasmessa su Canale 5.\nHa anche prestato la propria voce alla telecronaca di alcuni videogiochi della serie saga FIFA, prodotta da Electronic Arts. Affiancato prima da Giovanni Galli da FIFA 2003 a FIFA 2005, successivamente, in FIFA 06, si avvale del commento tecnico di Aldo Serena e un anno pi\u00f9 tardi, in UEFA Champions League 2006-2007, di Giuseppe Bergomi. Ha anche prestato la propria voce al videogioco della serie \"This is Football\", nelle versioni 2002, 2003, 2004 e 2005.\n\u00c8 stato ospite fisso del programma \"Controcampo\" in onda prima su Italia 1 e successivamente su Rete 4. Conduce la rubrica \"Buon calcio a tutti\" su Radio 105, \"Apericalcio\" e \"Il Calciofilo\" su Top Calcio 24."}
{"id": "1209368", "revid": "136053", "url": "https://it.wikipedia.org/wiki?curid=1209368", "title": "Delegazione di Frosinone", "text": ""}
{"id": "1209372", "revid": "114271721", "url": "https://it.wikipedia.org/wiki?curid=1209372", "title": "Lager (birra)", "text": "Lager \u00e8 il termine usato per indicare le birre a bassa fermentazione, ovvero che impiegano nel processo lieviti del ceppo \"Saccharomyces carlsbergensis\", che predilige temperature di fermentazione basse (intorno a 10\u00a0\u00b0C), e durante il processo si deposita sul fondo del tino (da qui \"bassa\" fermentazione); \u00e8 l'opposto del termine \"ale\", che indica le birre che usano lieviti ad alta fermentazione \"(Saccharomyces cerevisiae),\" i quali durante il processo risalgono sulla superficie del tino e prediligono invece temperature pi\u00f9 alte (intorno a 20\u00a0\u00b0C). \u00c8 pertanto un termine generico che comprende molti stili di birra, come \"Pilsener\", \"Vienna\" e \"M\u00e4rzen\". \nProdotte per la prima volta in Germania nel 1500 circa, le birre \"Lager\" hanno una gamma dal dolce all'amaro e dal chiaro allo scuro. La maggior parte delle \"Lager\" sono \"pale\" (chiare) o di colore intermedio, con un'alta carbonatazione, sapore di luppolo da medio ad alto, e contenuto alcolico del 3\u20135% per volume.\nStoria.\nUna legge bavarese del 1539 stabil\u00ec che i fabbricanti di birra bavaresi potessero produrre birra solamente durante i mesi pi\u00f9 freddi dell'anno, tra le festivit\u00e0 di san Michele (29 settembre) e di san Giorgio (23 aprile). Per far s\u00ec che la birra fosse disponibile anche durante i mesi estivi, essa venne immagazzinata in cave e cantine in pietra, spesso sotto blocchi di ghiaccio.\nNel periodo 1820-1830, un produttore di nome Gabriel Sedlmayr II, la cui famiglia gestiva la Spatenbr\u00e4u in Baviera, gir\u00f2 per l'Europa per migliorare le sue tecniche di birraio. Quando torn\u00f2 cominci\u00f2 a mettere in pratica ci\u00f2 che aveva imparato per aver una birra \"Lager\" pi\u00f9 decisa e consistente. La \"Lager\" bavarese risultava comunque ancora differente dalla moderna \"Lager\" poich\u00e9 ai tempi non si usavano metodi moderni per essiccare il malto; quest'ultimo veniva essiccato principalmente sul fuoco a temperature pi\u00f9 alte \"(malto Munich)\", e ci\u00f2 dava alla birra un aspetto abbastanza scuro.\nLa ricetta della nuova e migliorata birra \"Lager\" si diffuse velocemente in tutta Europa: in particolare l'amico di Sedlmayr, Anton Dreher, impieg\u00f2 la nuova tecnica per migliorare la birra viennese nel 1840\u20131841. L'acqua di Vienna permise l'utilizzo di malti pi\u00f9 leggeri, donando alla birra un ricco colore ambra-rosso.\nEtimologia.\nIl termine \"Lager\" deriva dal tedesco \"lagern\" (\"conservare\", \"immagazzinare\") e si riferisce alla pratica di conservare le birre ad una bassa temperatura per permettere alla birra di auto-filtrarsi.\nAncora oggi infatti i birrifici, dopo la fermentazione a basse temperature (circa 10\u00a0\u00b0C) e una piccola sosta per il diacetile \"(diacetyl rest)\" a temperature un poco pi\u00f9 alte (14 - 18\u00a0\u00b0C) per permettere al lievito di riassorbire il diacetile che altrimenti darebbe un aroma e sapore burroso alla birra, eseguono una \"lagerizzazione\". Tale processo si esegue portando la birra a temperature prossime allo zero per una durata che va da un mese a tre mesi, in base alle preferenze del birrificio.\nLa \"lagerizzazione\" consente di far depositare sul fondo le sostanze come il lievito, il luppolo, le proteine, i tannini e i solfuri, rendendo la birra tipicamente limpida. Inoltre la \"lagerizzazione\" \u00e8 necessaria per ammorbidire i sapori e far maturare la birra.\nEsistono tuttavia delle lager che non subiscono il processo di \"lagerizzazione\", come le Kellerbier, rimanendo perci\u00f2 tipicamente torbide ed opache.\nPilsner.\nLa nuova ricetta raggiunse anche la Boemia. Nel 1842, nella citt\u00e0 di Plze\u0148, un ventinovenne produttore di birra bavarese, Josef Groll, prov\u00f2 la nuova ricetta per la birra \"Lager\" usando un malto che a differenza di quelli usati precedentemente era molto chiaro a causa della sua essiccazione a basse temperature (viene chiamato ancora oggi \"malto Pilsner\"), con l'acqua locale che era molto pi\u00f9 leggera di quella di Monaco o di Vienna e il tipico luppolo Saaz originario della Boemia: la birra risultante aveva un colore chiaro dorato. Questo nuovo tipo di birra, che divenne noto come Pilsener o \"Pilsner\" (dal nome della citt\u00e0 in tedesco, \"Pilsen\"), ebbe un enorme successo e si diffuse in tutta Europa.\nNelle Americhe la Pittsburgh Brewing Company diede vita alla prima \"Lager\" non-europea nel 1861 a Pittsburgh.\nPilsner ha un colore chiaro e una carbonatazione relativamente elevata, con un eccellente sapore di luppolo e un contenuto alcolico di circa il 4-5% per volume. Pilsner Urquell (\"Original Pilsener\") \u00e8 il prototipo della birra pilsner.\nLa maggior parte delle \"pale lager\" sono basate sullo stile di birra Pilsner."}
{"id": "1209373", "revid": "767487", "url": "https://it.wikipedia.org/wiki?curid=1209373", "title": "Veikkausliiga 1993", "text": "La Veikkausliiga 1993 fu l'ottantaquattresima edizione della massima serie del campionato finlandese di calcio, la quarta come Veikkausliiga. Il campionato, con il formato a doppia fase e composto da dodici squadre, venne vinto dal Jazz. Capocannoniere del torneo fu Antti Sumiala, calciatore del Jazz, con 20 reti realizzate.\nStagione.\nNovit\u00e0.\nDalla Veikkausliiga 1992 sono stati retrocessi il FC Oulu e il KuPS, mentre dalla I divisioona sono stati promossi il TPV e il FinnPa, vincitore dello spareggio contro il FC Oulu.\nFormula.\nIl campionato prevedeva due fasi. Nella prima fase le dodici squadre si affrontavano due volte, per un totale di 22 giornate. Le prime otto classificate accedevano alla seconda fase per decretare la squadra campione, affrontandosi una volta sola. La prima classificata era decretata campione di Finlandia e veniva ammessa alla Coppa UEFA 1994-1995. La seconda classificata veniva ammessa alla Coppa UEFA 1994-1995. Se la vincitrice della Suomen Cup, ammessa alla Coppa delle Coppe 1994-1995, si classificava al secondo posto, la terza classificata veniva ammessa alla Coppa UEFA. Le squadre classificatesi dal nono al dodicesimo posto al termine della prima fase accedevano alla seconda fase per la salvezza, assieme alle prime quattro classificate in I divisioona. Le prime sei classificate venivano ammesse alla Veikkausliiga 1994, che sarebbe passata cos\u00ec da 12 a 14 squadre, mentre le rimanenti due venivano ammesse in I divisioona.\nPrima fase.\nClassifica finale.\nLegenda:\nNote:\nSeconda fase.\nFase per il titolo.\nAlla fase per il titolo accedevano le squadre classificatesi dal primo all'ottavo posto della prima fase, portando tutti i punti conquistati al termine della prima fase.\nClassifica finale.\nLegenda:\nNote:\nFase per la salvezza.\nAlla fase per la salvezza accedevano le squadre classificatesi dal nono al dodicesimo posto della prima fase e le prime quattro classificate in I divisioona.\nClassifica finale.\nLegenda:\nNote:\nStatistiche.\nClassifica marcatori.\nLa classifica marcatori include sia la stagione regolare sia la seconda fase per l'assegnazione del titolo."}
{"id": "1209376", "revid": "122246", "url": "https://it.wikipedia.org/wiki?curid=1209376", "title": "World Top Four maschile 1990", "text": "La II World Top Four di pallavolo maschile si \u00e8 svolta nel 1990 a Tokyo, in Giappone. Al torneo hanno partecipato 4 squadre nazionali e la vittoria \u00e8 andata per la seconda volta all'URSS.\nAll'edizione del 1990 del World Top Four FIVB sono state invitate le tre squadre giunte sul podio al mondiale del 1990 pi\u00f9 il Giappone paese ospitante.\nPodio.\nCampione.\nUnione Sovietica(Secondo titolo)\nSecondo posto.\nItalia\nTerzo posto.\nCuba"}
{"id": "1209377", "revid": "536103", "url": "https://it.wikipedia.org/wiki?curid=1209377", "title": "Battaglia di Nikolaevka", "text": "La battaglia di Nikolaevka (in russo: ; IPA: ) combattuta il 26 gennaio 1943, durante la seconda guerra mondiale, fu un feroce scontro tra le incalzanti truppe sovietiche e le forze residue dell'Asse in caotico ripiegamento nella parte meridionale del fronte orientale, e costitu\u00ec la fase cruciale e risolutiva della ritirata, determinando l'annientamento delle truppe italiane, decimate da morti, feriti e prigionieri, con una minima parte in grado di uscire dalla sacca.\nStoria.\nIl contesto.\nNel corso dei mesi precedenti, le forze sovietiche avevano accerchiato la 6\u00aa Armata tedesca a Stalingrado (operazione Urano) e sbaragliato completamente le armate romene e gran parte dell'8\u00aa Armata italiana (operazione Piccolo Saturno). La successiva offensiva Ostrogo\u017esk-Rosso\u0161', sferrata il 12 gennaio 1943, sfond\u00f2 le precarie linee difensive dell'Asse e port\u00f2 al crollo del fronte sul fiume Don e alla ritirata.\nFondamentale per l'esito dello scontro conclusivo furono le due battaglie di Schelijakino e Warw\u00e0rowka, ove i reparti dell'artiglieria a cavallo (le Vol\u00f2ire), il Battaglione Alpino Morbegno, alcune batterie del Gruppo Bergamo ed altri reparti alpini, sacrificandosi quasi interamente distrussero gran parte dei mezzi corazzati russi disponibili in quel settore.\nGli ultimi resti delle forze italiane, tedesche e ungheresi, provate, oltre che dai combattimenti, dal gelido inverno russo, si ritrovarono ad affrontare alcuni reparti dell'Armata Rossa, asserragliatisi nel villaggio di Nikolaevka per bloccare la fuga dalla grande sacca del Don.\nLa battaglia.\nGi\u00e0 dalle prime ore del mattino, la colonna formata dalle truppe italiane in ritirata, cui erano aggregati diversi reparti delle altre potenze dell'Asse (specialmente tedeschi e ungheresi), venne fatta oggetto di un bombardamento da parte di quattro aerei dell'Armata Rossa.\nAlla 2\u00aa Divisione alpina \"Tridentina\", l'unica delle divisioni italiane ancora in grado di combattere, fu assegnato il compito di iniziare l'assalto al villaggio. Particolarmente significative durante questo attacco furono le azioni dei battaglioni \"Vestone\", \"Verona\", \"Valchiese\" e \"Tirano\". Malgrado lo sbandamento che sarebbe stato comprensibile per delle truppe in ritirata, gli italiani riuscirono a sostenere lo scontro con i sovietici, maggiormente dotati di armi pesanti ed artiglieria.\nIn serata si unirono alle forze all'attacco il Battaglione \"Edolo\" contribuendo allo sforzo degli altri uomini della \"Tridentina\", guidati dal generale Luigi Reverberi, e riuscendo cos\u00ec ad aprire un varco fra le linee sovietiche, grazie all'impiego dell'unico carro armato tedesco ancora utilizzabile ed alla disperata lotta per sfuggire all'accerchiamento.\nDalla motivazione della medaglia d'oro al valor militare conferita a Reverberi per il suo comportamento in questa battaglia si legge:\nLe perdite italiane furono altissime ma le truppe dell'Asse, pur decimate e completamente disorganizzate, riuscirono a raggiungere \u0160ebekino, il 31 gennaio 1943, localit\u00e0 al di fuori della \"tenaglia\" russa.\nLe perdite.\nIl 16 gennaio 1943, giorno di inizio della ritirata, il Corpo d'Armata Alpino contava uomini. Dopo la battaglia di Nikolaevka si contarono uomini usciti dalla sacca, pi\u00f9 altri feriti o congelati. Circa uomini rimasero indietro, morti nella neve, dispersi o catturati. Migliaia di soldati vennero presi prigionieri durante la ritirata e radunati dai sovietici in vari campi. Uno dei pi\u00f9 tristemente noti fu quello di Rada, nei pressi della citt\u00e0 di Tambov. Solo una percentuale minima di questi prigionieri far\u00e0 ritorno in Italia a partire dal 1945.\nTributi alla memoria.\nFra gli alpini che hanno preso parte a questa battaglia, si ricordano Giulio Bedeschi, don Carlo Gnocchi (come cappellano militare), Mario Rigoni Stern e Nuto Revelli.\nGiulio Bedeschi romanz\u00f2 (sulla base di fatti storici realmente accaduti) la ritirata di Russia narrando con nomi fittizi ma in prima persona, i fatti della spedizione italiana in Russia, con le vicende riguardanti la disfatta culminanti nella battaglia di Nikolaevka nel libro del 1963 \"Centomila gavette di ghiaccio\".\nNuto Revelli, che faceva parte del Battaglione Tirano, descrisse la battaglia, con i nomi dei protagonisti cambiati, nel suo libro \"Mai tardi. Diario di un alpino in Russia\" (1946). Lo stesso racconto, rivisto e con i nomi veri, entr\u00f2 a far parte del suo successivo libro \"La guerra dei poveri\" (1962).\nMario Rigoni Stern scrisse di quest'episodio nel suo romanzo \"Il sergente nella neve\", che nel 2007 fu riadattato teatralmente (\"Il sergente\") da Marco Paolini. In \"Ritorno sul Don\", Rigoni Stern torna a visitare quei luoghi dopo circa trent'anni dalla prima volta in cui li aveva visti. Anche lo scrittore Eugenio Corti, che visse in prima persona la guerra sul fronte russo e la ritirata, ne riferisce nel suo libro \"Il cavallo rosso\".\nLo scrittore e saggista Ottobono Terzi, conte di Sissa e Torlonia, ufficiale della Vol\u00f2ira ma, nell'ultima fase della ritirata, in forza al gruppo d'Artiglieria Alpina Bergamo, fu presente quel giorno a Nikolaewka e nel libro \"Warwarowka alzo zero\", rende testimonianaza dello sfondamento finale, cui lui e i colleghi non poterono offrire supporto di fuoco per la perdita di obici ed esaurimento dei colpi.\nA memoria, ogni anno tra gennaio e febbraio, in numerose citt\u00e0 hanno luogo delle commemorazioni della battaglia organizzate da gruppi e sezioni dell'Associazione Nazionale Alpini.\nTra queste cerimonie, la pi\u00f9 importante, a livello nazionale, ha luogo a fine gennaio a Brescia, presso il monumento vivente degli alpini: una grande struttura edificata nel 1983 e donata come sede della Cooperativa Sociale Nikolajewka ONLUS e della Fondazione Scuola Nikolajewka ONLUS, per erogare attivit\u00e0 a favore delle persone con grave disabilit\u00e0 motoria. All'interno dell'atrio della struttura \u00e8 collocata una lapide su cui \u00e8 scritto \"Nel 40\u00ba anniversario della battaglia di Nikolajewka nel ricordo di quanti senza odio ma senza vilt\u00e0 caddero combattendo per l'onore della bandiera e la salvezza dei fratelli, gli alpini bresciani hanno edificato con amore e lieta fatica questa scuola di mestieri perch\u00e9 a coloro che meno hanno avuto dalla sorte si schiuda un pi\u00f9 sereno avvenire - Brescia 22 gennaio 1983\".\nA Sirmione (BS) nella piazza della frazione Rovizza c'\u00e8 un monumento dedicato a Nikolaevka, eretto nel 1963. Il 26 gennaio di ogni anno la mattina tutti i combattenti si ritrovano con le autorit\u00e0 nella piazza per la memoria.\nA Soave (VR) sorge un monumento intitolato ai caduti di Nikolaevka eretto nel 2009. Soave mand\u00f2 35 giovani nella campagna di Russia, di cui uno solo torn\u00f2 a casa, mentre gli altri morirono nella ritirata. Vengono commemorati Il 12 gennaio d'ogni anno. L'opera nel 2013 ha ricevuto la medaglia dell'allora presidente della Repubblica Giorgio Napolitano e una pure dall'allora presidente del Senato, Renato Schifani.\nA Roma, sulla Via Cassia all'altezza della Tomba di Nerone, sorge il \"Giardino dei Caduti e Dispersi in Russia\". Ogni anno il 26 gennaio si commemorano i soldati italiani caduti nella battaglia di Nikolaevka.\nNel ricordo di Nikolaevka troviamo, fra le pi\u00f9 note canzoni alpine, \"Le voci di Nikolajewka\" del compositore vicentino Bepi De Marzi (che nel titolo si ispira alla nota canzone \"Le voci di Giarabub\") e una canzone del cantautore veneto Massimo Priviero, intitolata \"Nikolaevka\"; \u00e8 da segnalare anche il brano: \"La strada del Davai\", continuazione del brano precedente, e la canzone \"Il reduce\" composta dal cantautore comasco Davide Van de Sfroos.\nNikolaevka oggi.\nOggi Nikolaevka non \u00e8 pi\u00f9 individuabile come comune, essendo stata assorbita da quello di Livenka. Giuseppe D'Amato ha raccontato in un reportage, pubblicato dal \"L'Eco di Bergamo\" nel 2003 e riedito da EuropaRussia nel 2009, questi luoghi e le sensazioni di alcuni reduci italiani venuti a visitare le zone dove avevano combattuto e dove avevano lasciato per sempre tanti loro commilitoni. Guida d'eccezione \u00e8 stato il professor Alim Morozov, che, all'interno dell'asilo costruito dall'Associazione Nazionale Alpini a Rosso\u0161' a cavallo tra gli anni Ottanta e Novanta, ha costituito un museo. Il suo libro \"La guerra a casa mia\", in italiano uscito col titolo \"Dalla lontana infanzia di guerra\", \u00e8 una testimonianza speciale sugli avvenimenti del Don."}
{"id": "1209378", "revid": "106456", "url": "https://it.wikipedia.org/wiki?curid=1209378", "title": "Vittoria cadmea", "text": "Vittoria cadmea () \u00e8 un'espressione proverbiale utilizzata nell'antica Grecia per indicare una battaglia vinta a un prezzo altissimo o in cui il vincitore patisce sofferenze analoghe a quelle del vinto.\nLa locuzione pu\u00f2 essere accostata a una analoga e successiva, ancor viva nell'italiano contemporaneo, che suona come vittoria di Pirro.\nOrigini del mito.\nL'espressione viene comunemente riferita alla vicenda della lotta fratricida di Eteocle e Polinice, figli di Edipo e discendenti di Cadmo, che si uccisero l'un l'altro per il possesso di Tebe. La citt\u00e0 era stata fondata da Cadmo, che vi eresse quella che per questo motivo fu detta la Rocca cadmea. L'episodio, noto come la Spedizione dei Sette a Tebe, ha fornito ispirazione alla tragedia \"I sette contro Tebe\" di Eschilo. \n\u00c8 questa l'interpretazione corrente dell'espressione erodotea, alla quale aderisce anche Plutarco: \u00abGli antichi definivano vittoria cadmea, in quanto turpe e miserrima, quella dei due fratelli davanti a Tebe\u00bb.. \nIpotesi alternative.\nErasmo da Rotterdam riporta invece una leggenda secondo la quale Cadmo, volendo essere il primo a trasmettere la scrittura ai Greci, uccise il cantore Lino, che si era ripromesso di fare altrettanto. Non ottenne per\u00f2 alcun beneficio, perch\u00e9 poco dopo fu cacciato dai suoi concittadini. \nAnche J\u00e9r\u00f4me Carcopino, pur attribuendo il detto allo stesso Cadmo, ipotizza una derivazione secondo circostanze diverse da quelle tradizionali: i Focei, secondo Carcopino, con le poche navi superstiti, avrebbero fondato Elea allo stesso modo con cui Cadmo fond\u00f2 la sua Tebe dopo che i suoi uomini furono abbattuti dal drago. Questa interpretazione suggerirebbe quindi una diversa etimologia dell'espressione proverbiale, non pi\u00f9 legata alla spedizione dei Sette a Tebe, quanto alla stessa vicenda di Cadmo, ecista di Tebe, che, nel riuscito tentativo di fondazione, si trov\u00f2 a dover combattere un drago, da lui ucciso in una vittoria a caro prezzo, che comport\u00f2 la morte di tutti i suoi compagni nell'impresa.\nCitazioni aneddotiche.\nL'espressione \u00e8 utilizzata da Erodoto per qualificare la sofferta vittoria navale ottenuta dai Focei, contro Etruschi e Cartaginesi, nella battaglia di Alalia del VI secolo a.C. \nDiodoro Siculo, ad esempio, riferisce l'espressione proverbiale alla vittoria di Serse nella battaglia delle Termopili nel 480 a.C. Anche Platone era a conoscenza del proverbio. Nelle \"Leggi\", infatti, scrive che \u00ab\u00e8 vero che la buona educazione procura anche vittorie, ma non sempre una vittoria procura una buona educazione. Molti, infatti, sono diventati arroganti per le vittorie riportate in guerra, e per questo sono stati sopraffatti da infiniti mali. Perci\u00f2, se l'educazione non \u00e8 mai stata la causa di una vittoria cadmea, molte vittorie militari sono state tali e lo saranno ancora\u00bb."}
{"id": "1209380", "revid": "599013", "url": "https://it.wikipedia.org/wiki?curid=1209380", "title": "Greg Herbold", "text": ""}
{"id": "1209385", "revid": "1226", "url": "https://it.wikipedia.org/wiki?curid=1209385", "title": "Pianeta di Classe M", "text": ""}
{"id": "1209388", "revid": "922477", "url": "https://it.wikipedia.org/wiki?curid=1209388", "title": "Con la voglia di te", "text": "Con la voglia di te \u00e8 il ventesimo album della cantante italiana Iva Zanicchi, pubblicato nel marzo del 1978.\nL'album \u00e8 presente sulle piattaforme digitali e sui servizi di streaming.\nCrediti.\nArrangiamenti"}
{"id": "1209390", "revid": "110157", "url": "https://it.wikipedia.org/wiki?curid=1209390", "title": "Passo di Caronella", "text": "Il passo di Caronella si trova a cavallo tra l'alta valle Seriana (provincia di Bergamo) e la Val Caronella, ramificazione della Valtellina, a quota 2.612\u00a0m s.l.m.\nMeta invernale di sci-alpinismo, soprattutto sul versante della val Caronella (SO), il passo si trova ai piedi delle omonime cime di Caronella. D'estate \u00e8 pi\u00f9 frequentato invece da escursionisti provenienti dalla provincia di Bergamo di passaggio lungo il giro che, partendo dal lago del Barbellino Naturale, sale al passo per poi proseguire lungo il sentiero che conduce verso l'altopiano del lago Gelt e scende al lago della Malgina per ricongiungersi poi al sentiero di partenza proveniente dal lago del Barbellino.\nPer raggiungerlo si parte da Valbondione, si prende per il rifugio Cur\u00f2 e si costeggia il lago del Barbellino in direzione del lago del Barbellino Naturale.\nArrivati al rifugio si segue il sentiero n. 308 che si diparte dal rifugio Barbellino lasciando il lago sulla destra. Attenzione a non seguire il sentiero che costeggia a sinistra il lago del Barbellino Naturale, che si dirige invece verso il passo di Pila, ma salire subito in prossimit\u00e0 del rifugio su per il sentiero pi\u00f9 alto.\nUna volta imboccato il sentiero 308 rimanete sul tracciato, tra l'altro ben battuto, fino al bivio dove sulla roccia \u00e8 indicata la deviazione per il monte Torena/cime di Caronella. Rimanete sul sentiero principale che si dirige verso il passo di Caronella. Si incrocia prima il bivacco AES (Amici Escursionisti Sforzatica - Dalmine), a quota 2.595, dopo qualche curva si raggiunge il bivacco AEM a quota 2626 si segue quindi sulla sinistra su un ghiaione ben tracciato sino al passo. Sulla sinistra (ovest-sud-ovest) del passo di Caronella, un sentierino si innalza per rocce e ghiaioni permettendo di raggiungere la Bocchetta del Gelt, con vista sul bel lago Gelt, dalla caratteristica forma a cuore. Il sentierino (diff.: EE) permette poi di scendere al lago Gelt, continua sino al lago della Malgina e quindi per tutta la val Malgina, rientrando infine ancora sul sentiero n. 308, non lungi dal rifugio Barbellino."}
{"id": "1209391", "revid": "767487", "url": "https://it.wikipedia.org/wiki?curid=1209391", "title": "Veikkausliiga 1994", "text": "La Veikkausliiga 1994 fu l'ottantacinquesima edizione della massima serie del campionato finlandese di calcio, la quinta come Veikkausliiga. Il campionato, con il formato a girone unico e composto da quattordici squadre, venne vinto dal TPV. Capocannoniere del torneo fu Dion\u00edsio Rangel, calciatore del TPV, con 17 reti realizzate.\nStagione.\nNovit\u00e0.\nDalla Veikkausliiga 1993 non ci furono retrocessioni, mentre dalla I divisioona sono stati promossi il KuPS e il FC Oulu. Il campionato pass\u00f2 da dodici a quattordici squadre partecipanti.\nFormula.\nIl formato del campionato cambi\u00f2 per la quarta volta nel giro di cinque anni. Le quattordici squadre si affrontavano due volte nel corso del campionato, per un totale di 26 giornate. La prima classificata era decretata campione di Finlandia e veniva ammessa alla Coppa UEFA 1995-1996. Anche la seconda classificata veniva ammessa alla Coppa UEFA 1995-1996. Se la vincitrice della Suomen Cup, ammessa alla Coppa delle Coppe 1995-1996, si classificava al secondo posto, la terza classificata veniva ammessa alla Coppa UEFA. Le ultime due classificate venivano retrocessa direttamente in Ykk\u00f6nen.\nClassifica finale.\nLegenda:\nNote:"}
{"id": "1209394", "revid": "767487", "url": "https://it.wikipedia.org/wiki?curid=1209394", "title": "Gocce d'acqua su pietre roventi", "text": "Gocce d'acqua su pietre roventi (\"Gouttes d'eau sur pierres br\u00fblantes\") \u00e8 un film del 2000 scritto e diretto da Fran\u00e7ois Ozon, tratto dalla \"pi\u00e8ce\" teatrale \"Tropfen auf heisse Steine\" di Rainer Werner Fassbinder, fino ad allora mai messa in scena.\nPresentato in concorso al Festival internazionale del cinema di Berlino, ha vinto il Teddy Award al miglior lungometraggio con tematiche LGBT.\nTrama.\nAtto primo.\nIl cinquantenne L\u00e9opold invita a casa sua l'amico ventenne Franz, appena conosciuto. Questo non \u00e8 del tutto convinto della situazione, e della convivenza con l'uomo, ma accetta l'invito. I due iniziano cos\u00ec piano piano a conoscersi, e il giovane gli parla della sua fidanzata Anna, che non \u00e8 sicuro di amare, anche perch\u00e9 inizia a stancarsi di copulare con lei, trovando maggior piacere nel leggere libri e nell'andare a teatro. L\u00e9opold gli chiede se ha mai provato ad andare a letto con un uomo, e questo gli risponde di no, anche se spiega che una volta aveva fatto uno strano sogno in cui un uomo entrava in casa sua con un impermeabile e aveva un rapporto sessuale con lui. L\u00e9opold gli risponde che lui era stato con una donna per ben sette anni, ma che trovava sempre maggiormente piacevole i rapporti sessuali con altri uomini; cos\u00ec i due iniziano a baciarsi e L\u00e9opold dice al suo giovane compagno di spogliarsi e mettersi a letto, mentre lui indossa un cappotto, pronto ad esaudire il suo sogno.\nAtto secondo.\nSei mesi dopo, Franz vive a casa di L\u00e9opold, ma questo \u00e8 in viaggio di lavoro e il primo aspetta impazientemente il suo ritorno. Quando questo avviene, si scopre che Franz \u00e8 diventato molto passivo, mentre il suo amante ha aspetti da dominatore. Anche se Franz ha un po' paura di essere lasciato dal suo innamorato, fisicamente tra di loro i rapporti sono ancora ottimi; una notte, L\u00e9opold melanconicamente racconta a Franz di essere convinto di aver portato uno dei suoi clienti a suicidarsi. Franz, nel tentativo di consolarlo, seduce L\u00e9opold, ripetendo la scenetta della loro prima volta insieme, questa volta per\u00f2 a ruoli invertiti.\nAtto terzo.\nFranz e L\u00e9opold hanno ancora un rapporto sessuale, anche se lentamente la passionalit\u00e0 con cui questo avviene sta calando. Franz minaccia L\u00e9opold di andarsene, ma alla fine non lo fa mai. Ad un certo punto, quest'ultimo va di nuovo in viaggio di lavoro, ma Franz invece di essere impaziente come prima, diventa depresso e passa intere ore a piangere. Un giorno Anna, la sua vecchia fidanzata, viene a trovarlo, e lo trova proprio piangente. Lei gli racconta di amarlo ancora; cos\u00ec i due finiscono col baciarsi e ripetere nuovamente la scena del cappotto.\nAtto quarto.\nDopo due giorni di fila passati a fare l'amore insieme a Franz, Anna riesce a convincerlo di andarsene a vivere con lei, fantasticando sui loro futuri figli, nonostante Franz sia ancora in fondo innamorato di L\u00e9opold. Questo ritorna in anticipo dagli impegni lavorativi e trova i due nella sua casa; quando viene a sapere del loro progetto, si mette a ridere, e chiede a Franz di preparare del caff\u00e8. Intanto, la vecchia amante di L\u00e9opold, Vera, arriva a casa, e questo la presenta a loro, spiegando che lei \u00e8 una transessuale. Questa rivela di essere ancora innamorata dell'uomo. Franz, sul punto di scoppiare per l'umiliazione, decide di andarsene, ma Anna preferisce rimanere ancora un po'. L\u00e9opold in realt\u00e0 mira a divertirsi tutti e quattro insieme; Anna e Vera, molto eccitate, obbediscono ai suoi ordini, mentre al contrario Franz \u00e8 disgustato. L\u00e9opold cerca di convincerlo dicendogli di non aver bisogno di lui e che, al contrario, \u00e8 Franz ad aver bisogno di un amante come L\u00e9opold. Quando i tre vanno in camera da letto, Franz \u00e8 inizialmente in procinto di seguirli, ma cambia velocemente idea, fantasticando di uccidere L\u00e9opold; nella stanza, Vera si rende conto che L\u00e9opold e Anna non hanno bisogno di lei e decide di andarsene.\nQuando si sposta nell'altra stanza, vede Franz sul pavimento in preda ad una crisi di pianto; cos\u00ec gli spiega che lei \u00e8 una creatura di L\u00e9opold, e di aver fatto l'operazione solo per compiacerlo, ma che non era bastato e che lui aveva deciso di lasciarla comunque. Franz le dice che \u00e8 ancora bella, e lei gli suggerisce di provare a fare l'amore tra loro due. Franz risponde che ormai \u00e8 troppo tardi, e le racconta di aver preso del veleno, di essere per questo sul punto di morire e di essere stato anch'egli una creatura di L\u00e8opold.\nCos\u00ec, Franz muore di fronte alla donna; quando questa racconta il fatto a L\u00e9opold, questi inizialmente non ci crede, ma poi non sembra troppo sconfortato. Anna, al contrario, \u00e8 scioccata, in quanto vede tutti i suoi sogni andare in fumo all'improvviso, ma L\u00e9opold le dice di tornare nel letto, e lei obbedisce. L\u00e9opold dice anche a Vera di tornare a letto, con la solita storiella che, anche se lui non ha bisogno di lei, lei ne ha di lui."}
{"id": "1209395", "revid": "125861231", "url": "https://it.wikipedia.org/wiki?curid=1209395", "title": "Club Universitario de Deportes", "text": "Il Club Universitario de Deportes, meglio noto come Universitario o La U, \u00e8 una societ\u00e0 polisportiva peruviana con sede nella capitale Lima. Meglio nota per la sua sezione calcistica, fondata il 7 agosto del 1924, milita nel Campeonato Descentralizado, massima serie del campionato peruviano di calcio, dal quale non \u00e8 mai retrocessa e ne ha vinte un record di ventisei edizioni.\nStoria.\nFondata da un gruppo di giovani studenti dell'Universit\u00e0 Nazionale Maggiore di San Marco con il nome di \"Federaci\u00f3n Universitaria de Deportes\" nel 1924, \u00e8 la squadra pi\u00f9 titolata del paese, avendo vinto 26 campionati nazionali. Inoltre, \u00e8 stato la prima squadra peruviana a raggiungere la finale della Coppa Libertadores (nel 1972, quando perse contro l'Independiente). Il club \u00e8 considerato miglior del XX secolo nel Per\u00f9 e 28\u00ba in Sudamerica dall'IFFHS, istituto statistico riconosciuto dalla FIFA.\nIl club disputa con la squadra concittadina dell'Alianza Lima il cosiddetto \"Cl\u00e1sico del f\u00fatbol peruano\" (derby del calcio peruviano).\nStadio.\nLo stadio Monumentale \u00e8 lo stadio pi\u00f9 grande del Per\u00f9, ha una capienza di ( posti e si trova a Lima in viale Javier Prado Este 77. Fu aperto al pubblico il 2 luglio 2000 in occasione di una partita conclusasi con la vittoria per 2-0 dell'Universitario contro lo Sporting Cristal. \nOrganico.\nRosa 2018.\n\"Rosa e numerazione aggiornamento al 24 ottobre 2018.\""}
{"id": "1209397", "revid": "767487", "url": "https://it.wikipedia.org/wiki?curid=1209397", "title": "Veikkausliiga 1995", "text": "La Veikkausliiga 1995 fu l'ottantaseiesima edizione della massima serie del campionato finlandese di calcio, la sesta come Veikkausliiga. Il campionato, con il formato a girone unico e composto da quattordici squadre, venne vinto dall'Haka e vide la retrocessione dei campioni in carica del TPV. Capocannoniere del torneo fu Valerij Popovi\u010d, calciatore dell'Haka, con 21 reti realizzate.\nStagione.\nNovit\u00e0.\nDalla Veikkausliiga 1994 vennero retrocessi il FC Oulu e il KuPS, mentre dalla Ykk\u00f6nen sono stati promossi il Ponnistus e il VPS.\nFormula.\nLe quattordici squadre si affrontavano due volte nel corso del campionato, per un totale di 26 giornate. La prima classificata era decretata campione di Finlandia e veniva ammessa alla Coppa UEFA 1996-1997. Anche la seconda classificata veniva ammessa alla Coppa UEFA 1996-1997. Se la vincitrice della Suomen Cup, ammessa alla Coppa delle Coppe 1996-1997, si classificava al secondo posto, la terza classificata veniva ammessa alla Coppa UEFA. Le ultime due classificate venivano retrocessa direttamente in Ykk\u00f6nen.\nClassifica finale.\nLegenda:\nNote:"}
{"id": "1209405", "revid": "33751", "url": "https://it.wikipedia.org/wiki?curid=1209405", "title": "Universitario", "text": ""}
{"id": "1209410", "revid": "122246", "url": "https://it.wikipedia.org/wiki?curid=1209410", "title": "Grand Champions Cup di pallavolo", "text": ""}
{"id": "1209411", "revid": "2049807", "url": "https://it.wikipedia.org/wiki?curid=1209411", "title": "Alleluja brava gente", "text": "Alleluja Brava Gente \u00e8 una commedia musicale in due atti scritta da Garinei e Giovannini in collaborazione con Iaia Fiastri nel 1970, con musiche di Domenico Modugno e Renato Rascel; la commedia ha avuto una seconda edizione nel 1994. \nNarra la vicenda di due simpatici truffatori alle soglie dell'anno Mille.\nTrama.\nAdemar, figlio di una prostituta siciliana che si millanta principe orientale, ed Ezzelino, frate romano che ha abbandonato i voti e che si spaccia per un grande luminare, costituiscono una specie di \"associazione a delinquere\" vendendo alla povera gente falsi rimedi di eterna giovent\u00f9, bellezza eccetera.\nCon l'avvicinarsi dell'anno Mille e della leggenda del \"Mille e non pi\u00f9 mille\" e del \"finismundi\", le masse abbandonano l'acquisto delle pozioni di Ademar ed Ezzelino e si dedicano a penitenze e digiuni in vista del Giudizio divino. Perci\u00f2 gli affari dei due languono, e una notte Ezzelino pensa bene di abbandonare il compagno rubando carretto, scarpe e capretta.\nPassa del tempo, e Ademar capita in un paesino dove Ezzelino si finge storpio per raccogliere elemosine. Ademar, per smascherarlo e vendicarsi, lo costringe a camminare, e il popolo subito grida al miracolo e identifica Ademar con l'Uomo dal Bianco Mantello annunciato dalla profezia del Monaco Santo Nicosia, che dovr\u00e0 far camminare uno storpio, redimere una prostituta, far resuscitare un morto e far diventare rossa l'acqua di una fontana prima di darsi fuoco per aprire all'umanit\u00e0 le porte del Paradiso.\nAdemar, con l'aiuto interessato di Ezzelino, coglie l'occasione al volo e subito \"redime\" la prostituta Belcore, imprigionata dai penitenti in una gabbia.\nDunque procede a far risorgere il morto. Ezzelino finge di morire ma Ademar non riesce ad evitare che venga portato al cimitero, dove vive strane e comiche avventure. Il giorno seguente per\u00f2 Ademar lo far\u00e0 risorgere, e assieme i due truffatori inizieranno a vendere scapolari ripromettendo la salvezza eterna in cambio della rinuncia a tutti i beni.\nGiunge anche l'Archiepiscopo Lotario, che crede anch'egli alla profezia del Santo Nicosia.\nFrattanto, si intrecciano le vicende di Ezzelino e la verginella Peronella e di Ademar e Belcore. Ezzelino, capito che ormai Ademar \u00e8 convinto di essere un vero santone, d\u00e0 con l'inganno compimento al trasmutamento dell'acqua della fontana in rossa: o almeno crede di averlo fatto lui, mentre \u00e8 stato l'Archiepiscopo con la complicit\u00e0 del ladruncolo Folchetto.\nPer\u00f2, mentre Ademar convinto si avvia al rogo, Ezzelino scopre di non aver fatto diventare lui l'acqua della fontana rossa, e si convince della fine imminente del mondo cedendo tutti i beni da loro rubati a Lotario in cambio di uno scapolare.\nAdemar viene messo al corrente dell'imbroglio di Ezzelino da Belcore, e i due amici si affrontano, ma torneranno insieme per riprendersi le ricchezze in mano a Lotario.\nQuesti, frattanto, esorta il popolo a recarsi a Roma per sollecitare la sua proclamazione al Papato, e sostiene che le ricchezze estorte al popolo sono propriet\u00e0 di San Pietro. Perci\u00f2 Ezzelino si traveste da San Pietro e rivendica il sacco delle ricchezze, e Lotario suo malgrado deve cederlo. A questo punto Ademar si traveste da Ges\u00f9 Cristo, e Ezzelino-Pietro cede a lui il sacco, in una simpatica sequenza di cambi di mano del sacco.\nInfine, il popolo scopre che la fine del mondo non c'\u00e8 stata, e Ademar ed Ezzelino tornano a rivendere pozioni alla povera gente."}
{"id": "1209414", "revid": "635893", "url": "https://it.wikipedia.org/wiki?curid=1209414", "title": "Fiumi del Giappone", "text": "I fiumi del Giappone sono caratterizzati dalla lunghezza relativamente breve e dal corso assai ripido a causa della topografia della zona, stretta e montagnosa. Una citazione che viene spesso riportata \u00e8 \"non \u00e8 un fiume, ma una cascata\" pronunciata dall'ingegnere olandese (o-yatoi gaikokujin) Johannis de Rijke che visit\u00f2 il Joganji, nella prefettura di Toyama.\nIl Mogami, il Fuji e il Kuma sono considerati i tre fiumi del Giappone con il maggior numero di rapide, e quindi pi\u00f9 \"turbolenti\".\nI fiumi tipici del Giappone sorgono da foreste montane e tagliano profonde valli a V nelle loro parti pi\u00f9 alte, mentre formano pianure alluvionali alle loro altitudini pi\u00f9 basse che permettono ai giapponesi di coltivare campi di riso e di stabilirvi villaggi e citt\u00e0.\nLa maggior parte dei fiumi sono utilizzati per garantire sia acqua che elettricit\u00e0.\nIl fiume pi\u00f9 lungo del Giappone \u00e8 lo Shinano, che scorre da Nagano a Niigata. Il Tone ha la pi\u00f9 grande massa d'acqua e garantisce l'acqua a pi\u00f9 di 30 milioni degli abitanti metropolitani di Tokyo.\nLista di fiumi giapponesi.\nLa lista che segue \u00e8 in ordine geografico (da nord a sud).\nregione di Ch\u016bbu|Ch\u016bbu.\nFiumi che sfociano nel Mare del Giappone:\nFiumi che sfociano nell'Oceano Pacifico:"}
{"id": "1209416", "revid": "289247", "url": "https://it.wikipedia.org/wiki?curid=1209416", "title": "Grand Champions Cup femminile", "text": ""}
{"id": "1209420", "revid": "984922", "url": "https://it.wikipedia.org/wiki?curid=1209420", "title": "Absolute Power (serie televisiva)", "text": "Absolute Power \u00e8 una serie televisiva britannica.\nDescrizione.\n\u00c8 una situation comedy realizzata dalla BBC, andata in onda prima come sitcom radiofonica su BBC Radio 4 tra il 5 gennaio 2000 e il 26 febbraio 2004, per un totale di quattro serie e ventuno episodi, pi\u00f9 uno speciale episodio del 3 novembre 2006. Inoltre, d\u00e0 il nome a una serie televisiva apparsa su BBC Two tra il 10 novembre 2003 e il 25 agosto 2005, per un totale di 12 episodi.\nIn Italia \u00e8 arrivata solo quest'ultima, sul canale BBC Prime del pacchetto Sky.\nProtagonisti della serie televisiva sono i due soci dello studio di pubbliche relazioni \"Prentiss McCabe\", Charles Prentiss (Stephen Fry) e Martin McCabe (John Bird)."}
{"id": "1209424", "revid": "1573940", "url": "https://it.wikipedia.org/wiki?curid=1209424", "title": "Documents to Go", "text": "Documents to Go \u00e8 una \"suite\" di programmi da ufficio creata in varie edizioni per diversi sistemi operativi (Palm OS, Windows Mobile, Maemo, Blackberry OS, Symbian OS, Android e iOS).\nDescrizione.\nLa \"suite\" si compone di un word processor, un foglio di calcolo, un lettore di documenti in pdf ed uno di immagini.\n\"Documents to go\" legge i file nativi di Office eliminando il compito di una conversione dei file ma anche i bitmap, .jpg, .pdf e .txt. In pi\u00f9 \u00e8 abilitato per leggere gli allegati di Office 2007.\nNella versione \"premium\" sono supportati i file protetti da password, i grafici, il controllo ortografico ed una funzione di spostamento nei file integrata che consente di navigare tra i file del palmare e la scheda d'espansione.\nLa tecnologia IntAct permette di modificare un documento mantenendo il formato ed il \"layout\" originale."}
{"id": "1209426", "revid": "120815372", "url": "https://it.wikipedia.org/wiki?curid=1209426", "title": "D'Iva", "text": "D'Iva \u00e8 il ventunesimo album della cantante italiana Iva Zanicchi, pubblicato nel 1980.\nDescrizione.\n\u00c8 il primo album post Ri-Fi della cantante. Gi\u00e0 nel 1979, infatti, a causa di una fase di stagnazione della musica italiana, che porta il mercato discografico nelle mani di alcune grandi multinazionali e soprattutto con la morte di Giovanni Battista Ansoldi, fondatore della Ri-Fi, l\u2019etichetta discografica si avvia ad una decadenza che la porta, alla fine del 1979, a chiudere definitivamente la sua attivit\u00e0.\nNonostante sembri aprirsi una fase di grande incertezza professionale, Iva Zanicchi, forte del grande successo all\u2019estero, decide di imprimere una svolta alla sua carriera. Firma un contratto con una nuova etichetta discografica, la Traccia e pubblica il suo nuovo singolo, \"A parte il fatto\", che segna l\u2019inizio del cambiamento.\nNel brano, firmato ancora una volta da Cristiano Malgioglio, uno dei suoi autori di fiducia, Iva mostra un modo nuovo di cantare, con un impasto vocale pi\u00f9 suadente e ricco di venature \"sporche\". Un nuovo stile che da l\u2019impronta all\u2019intero album, \"D'Iva\", titolo che punta su un evidente gioco di parole.\nNonostante la chiusura della Ri-Fi, per la realizzazione di questo nuovo long-playing Iva Zanicchi continua a valersi della collaborazione di un altro dei suoi autori di sempre, Corrado Castellari, il quale produce l\u2019intero album ed \u00e8 autore, anche con lo pseudonimo di Bibap, di altri brani del disco, come le sensuali \"\u00c8...\" e \"Hotel Montel\", l\u2019ironica \"Caro Pietro\" e la stessa \"A parte il fatto\", tutti firmati in coppia con Cristiano Malgioglio.\nIl disco \u00e8 interamente composto da brani inediti, ad eccezione di \"Vivr\u00f2\" cover di \"Ma vie\" di Alain Barri\u00e8re, divenuta \"Vivr\u00f2\" nella traduzione in italiano di Gino Paoli e di Sergio Bardotti del 1964.\nFormazione.\nArrangiamenti e direzione\nD'Iva (in spagnolo).\n\u00c8 la versione spagnola del disco, nonch\u00e9 secondo album pubblicato da Iva Zanicchi esclusivamente per il mercato ispanico e latino, a sei anni di distanza dalla pubblicazione di Chao Iva c\u00f3mo est\u00e1s?* del 1974.\nLa decisione di lavorare alla realizzazione della versione spagnola di D\u2019Iva \u00e8 certamente dettata dal grande successo riscosso da Iva Zanicchi soprattutto nei paesi di lingua spagnola. L\u2019idea \u00e8 appunto quella di pubblicare un album in spagnolo ogni anno, pur continuando a produrre per il mercato discografico italiano.\nL\u2019album, pubblicato e distribuito con una diversa copertina dalla multinazionale Epic, esce sul mercato latino ancor prima della versione in italiano.\nLa traduzione in spagnolo del brano \"A parte il fatto\" \u00e8 affidata al celebre cantautore italiano naturalizzato argentino Gian Franco Pagliaro.\nIn questa versione mancano le canzoni \"Una sera da dimenticare\" e \"Immaginarti sempre\" sostituite dall'inedito \"Finalmente nosotros\" (\"Finalmente noi\") scritto da Gian Pietro Felisatti e da \"Digame\", versione spagnola di \"Ditemi\", il brano che aveva occupato il lato B del 45 giri di \"La valigia\", incisa nel 1979.\nSuccesso.\nPubblicato in numerosi paesi di lingua spagnola, tra cui Argentina e Cile, \u00e8 uno degli album di maggior successo all\u2019estero dell'artista. Il brano \"Aparte del hecho\" ha scalato pi\u00f9 volte le classifiche, entrando, soprattutto in Argentina, nella top ten dei singoli pi\u00f9 venduti."}
{"id": "1209427", "revid": "486946", "url": "https://it.wikipedia.org/wiki?curid=1209427", "title": "Piramidi di Renon", "text": ""}
{"id": "1209429", "revid": "1833487", "url": "https://it.wikipedia.org/wiki?curid=1209429", "title": "Carlo Starnazzi", "text": "Laureato in lettere antiche \u00e8 stato per decenni, stimato e amato docente nei Licei, nonch\u00e9 membro dell'Istituto italiano di Preistoria e Protostoria, ha anche svolto attivit\u00e0 di ricerca presso l'Istituto di Ecologia del Quaternario dell'Universit\u00e0 degli Studi di Firenze. \nCarriera.\nAutore di tre saggi sulla geomorfologia e la preistoria della Toscana, tra cui \"\u201cFossili e preistoria nelle valli Aretine\"\", \"Arezzo e Valdichiana. Uomo e ambiente nel Paleolitico inferiore e medio\", \"Capolona, genesi di un territorio\" (presentazione di Antonio Radmilli), dal 1992 ha indirizzato i suoi studi interdisciplinari sulla componente naturalistica nei dipinti e nei disegni di Leonardo da Vinci divenendo famoso a livello mondiale per la scoperta del paesaggio aretino che sta dietro la \"Gioconda\", avvalorata da accurati studi e indizi che hanno trovato conferma presso i maggiori studiosi del genio vinciano, tra i quali dal massimo esperto leonardista, Professor Carlo Pedretti, direttore dell\u2019Hammer Center di Los Angeles. Dopo tale fondamentale scoperta tutti i suoi studi sono affluiti sull'approfondimento della figura di Leonardo da Vinci, illustrate nelle varie mostre: da quella al Museo della Scienza di Chicago a quelle di Auckland, di Seul e di Pechino. \nNel 1996 gli viene conferita, come riconoscimento per l\u2019opera di ricercatore e studioso, la nomina a Membro Collaboratore dell\u2019Istituto Italiano di Storia e Protostoria di Firenze. Lo stesso anno, riceve la medaglia d'oro dal Presidente della Repubblica come benemerito della cultura e dell'arte. \nNel dicembre 1999 si celebra ad Arezzo il primo Simposio Internazionale su \u201cI Paesaggi di Leonardo\u201d, organizzato dal Rotary Club. Riconoscimenti agli studi di Starnazzi arrivano da parte di tutto il mondo Accademico nazionale ed internazionale, dal Soprintendente ai Beni Artistici e Storici di Firenze, Professor Antonio Paolucci, da Alessandro Vezzosi, Direttore del Museo Ideale di Vinci, da Martin Kemp, del Dipartimento di Storia dell\u2019Arte dell\u2019Universit\u00e0 di Oxford, al Direttore della National Gallery di New York.\nDal 29 giugno al 1\u00ba luglio 2000 si tiene ad Anghiari un Convegno Internazionale dal titolo \u201cUna Battaglia nel mito\u201d curata da Starnazzi e Pedretti, in quella circostanza venne inaugurato il Centro di Documentazione sulla Battaglia di Anghiari in occasione del suo cinquecentesimo anniversario.\nNel 2001, da luglio ad ottobre, viene esposto per la prima volta in Italia al Palagio Fiorentino di Stia \u201cL\u2019Angelo Incarnato\u201d di Leonardo di cui Starnazzi \u00e8 ideatore, direttore e curatore del catalogo \u201cL\u2019Angelo Incarnato tra archeologia e leggenda\u201d. (ediz. Grantour)\nNel 2003 viene convocato a Londra dal Professor Martin Kemp, Direttore dell\u2019Istituto di Storia dell\u2019Arte dell\u2019Universit\u00e0 di Oxford, per partecipare come membro permanente della Commissione Mondiale degli studi su Leonardo.\nNel 2005 \u00e8 stato coinvolto nel programma Mostra d'Arte dalla Direzione Generale del Consiglio d'Europa.\nMorte.\nMuore nella sua casa a Rassina il 25 giugno 2007.\nOpere.\nHa pubblicato alcuni libri su Leonardo permettendo cos\u00ec di mettere in evidenza e far emergere dettagli fondamentali fino ad allora inesplorati per ricostruire le vicende, il pensiero e le opere dell'immenso artista cinquecentesco:\n \u00e8 stato tradotto in Inglese, Francese, Tedesco, Giapponese e Russo.\nIl museo.\nNel 2011 \u00e8 stato inaugurato il museo \"Leonardo e l'aretino negli studi di Carlo Starnazzi\" con sede a Ponte Buriano. Il museo illustra, attraverso una rassegna completa, i contributi offerti dallo studioso Carlo Starnazzi sul rapporto che Leonardo artista, scienziato, cartografo, ingegnere e architetto ebbe con la terra di Arezzo e le sue vallate. "}
{"id": "1209430", "revid": "1305772", "url": "https://it.wikipedia.org/wiki?curid=1209430", "title": "Triangolo rosso", "text": "Il termine Triangolo rosso si pu\u00f2 riferire a diverse cose:"}
{"id": "1209438", "revid": "599013", "url": "https://it.wikipedia.org/wiki?curid=1209438", "title": "Katrina Miller", "text": ""}
{"id": "1209441", "revid": "599013", "url": "https://it.wikipedia.org/wiki?curid=1209441", "title": "Porta Grossetana", "text": ""}
{"id": "1209446", "revid": "599013", "url": "https://it.wikipedia.org/wiki?curid=1209446", "title": "Leigh Donovan", "text": "Carriera.\nProfessionista dal 1993, si \u00e8 ritirata dalle competizioni nel settembre 2001, dopo aver vinto la coppa del mondo di dual slalom e aver concluso i mondiali di downhill al terzo posto. \u00c8 rientrata nel 2003 e nel 2004 alla Sea Otter Classic."}
{"id": "1209449", "revid": "1522738", "url": "https://it.wikipedia.org/wiki?curid=1209449", "title": "Sergei Dragunov", "text": ""}
{"id": "1209450", "revid": "108156812", "url": "https://it.wikipedia.org/wiki?curid=1209450", "title": "Governo Talleyrand", "text": "Il Governo Talleyrand \u00e8 stato in carica dal 9 luglio 1815 al 26 settembre 1815, per un totale di 2 mesi e 17 giorni.\nVenne formato da Luigi XVIII rientrato a Parigi dopo il secondo esilio, concluso dalla battaglia di Waterloo e dalla fine dei Cento giorni. La data ufficiale \u00e8 il 9 luglio 1815, giorno della pubblicazione dell'atto di nomina su \"Le Moniteur\". In effetti Talleyrand era stato chiamato dal sovrano gi\u00e0 il 7 luglio \u00e0 Saint-Denis).\nQuesto primo governo della Restaurazione succedette alla Commissione provvisoria di governo, presideduta dal Fouch\u00e9, che aveva retto la Francia nei pochi giorni successivi alla seconda abdicazione di Napoleone. Esso ebbe termine con le dimissioni del gabinetto, presentate a Luigi XVIII il 19 settembre 1815, per tre ragioni principali:\nAl Talleyrand successe, quindi, il 26 settembre 1815, il governo del duca di Richelieu.\nLa vigente Carta del 1814 non prevedeva fiducia parlamentare, n\u00e9 la figura del primo ministro: i singoli ministri erano emanazione del potere esecutivo, strettamente identificato con la persona del sovrano e, quindi, le date di entrata in carica e dimissioni dei singoli ministri, differiscono, talvolta, leggermente le une con le altre."}
{"id": "1209454", "revid": "106445201", "url": "https://it.wikipedia.org/wiki?curid=1209454", "title": "Simca 1300 e 1500", "text": "La Simca 1300 e la 1500 erano due autovetture di fascia medio-alta prodotte dal 1963 al 1966 dalla casa automobilistica francese SIMCA.\nStoria e profilo.\nGenesi e debutto.\nGli anni cinquanta furono un periodo di rivoluzioni per il mondo dell'auto in generale: dopo le ristrettezze della seconda met\u00e0 del decennio precedente, conseguenti alla ricostruzione post-bellica, il mercato stava conoscendo un nuovo periodo fiorente. Ma inoltrandosi sempre pi\u00f9 nel decennio, le esigenze del pubblico in fatto di auto divennero sempre pi\u00f9 puntigliose e mirate. Tale tendenza divenne evidente anche presso la Simca, la quale avvert\u00ec pertanto la necessit\u00e0 di ampliare la propria gamma in modo da venire incontro ai nuovi gusti della potenziale clientela.\nGi\u00e0 intorno al 1957 fu avviato un progetto, noto come \"Projet 903\" e volto alla realizzazione di una vettura che andasse a collocarsi tra la media Aronde e l'ammiraglia Vedette. Tra le specifiche del progetto vi fu anche quella di proporre soluzioni tecniche pi\u00f9 moderne, come il motore ad asse a camme in testa, della cilindrata di circa 1.5 litri ed il cambio a 4 marce tutte sincronizzate. Nonostante nel 1958 la Chrysler fosse entrata nel capitale della Casa di Poissy, alla fine del decennio era ancora la FIAT a detenere la maggioranza del pacchetto azionario della Simca. La Casa italiana non vedeva di buon occhio una vettura che avrebbe rivaleggiato con la sua 1500 ormai vicina al lancio, non tanto per l'analogia nella fascia di mercato, quanto per la modernit\u00e0 delle soluzioni tecniche inserite nel capitolato del progetto \"903\". Perci\u00f2 nel 1960 la Fiat fece bloccare il progetto alla Simca, la quale si orient\u00f2 per il momento a terminare il progetto relativo alla 1000. Dopo il lancio di quest'ultima, la Casa francese torn\u00f2 nuovamente sul progetto della vettura media da tempo auspicata e della quale la necessit\u00e0 divenne di anno in anno pi\u00f9 pressante. Va sottolineato infatti come l'apertura delle frontiere, varata il 1\u00ba gennaio del 1958, e la conseguente invasione di nuovi modelli concorrenti, stavolta con meno impedimenti di tipo burocratico, pose ogni Casa automobilistica a dover proporre ventagli di offerte sempre pi\u00f9 ampi per contrastare i nuovi arrivi. Il nuovo progetto, denominato Projet 910 (o anche \"Projet T\"), doveva per forza di cose rinunciare alle soluzioni tecniche previste in precedenza nel progetto \"903\", per non avere contrasti con la Fiat, in particolare la distribuzione ad asse a camme in testa. Inoltre, gli ingenti investimenti richiesti per la \"1000\" avevano assottigliato le risorse della Casa francese, la quale dovette quasi del tutto affidarsi ai capitali freschi provenienti dalla Chrysler, i quali vennero comunque investiti per soluzioni pi\u00f9 convenzionali.\nAnche per quanto riguarda lo stile, si decise di privilegiare la semplicit\u00e0, in maniera da non esagerare con i costi anche su questo versante. Il disegno della carrozzeria, come nel caso della \"1000\", fu affidato all'\u00e9quipe diretta da Mario Revelli di Beaumont, che partor\u00ec un corpo vettura dalle forme classiche.\nNel frattempo, vennero condotti test severi per controllare l'affidabilit\u00e0 della meccanica: la nuova unit\u00e0 da 1.5 litri, tuttavia, dimostr\u00f2 di aver bisogno di nuove messe a punto, mentre il 1.3 pianificato in un secondo momento dovette essere lasciato in sospeso proprio perch\u00e9 derivante dall'unit\u00e0 di cilindrata maggiore. Ma non si pot\u00e9 rimandare ancora a lungo: la \"Aronde\" stava cominciando a perdere colpi sotto gli attacchi di una concorrenza sempre pi\u00f9 spietata. Occorreva trovare una soluzione di ripiego nell'attesa di avere finalmente i due motori 1.3 e 1.5 pronti e finiti a regola d'arte. L'unica soluzione fu quella di utilizzare per i primi anni di produzione il vecchio 1.3 Rush gi\u00e0 montato sulla \"Aronde\".\nIl 6 febbraio del 1963, Pigozzi in persona svel\u00f2 in anteprima il modellino alla stampa, mentre la presentazione ufficiale della vettura ebbe luogo il mese successivo al salone di Ginevra, non solo della 1300, ma anche della 1500 che tuttavia non venne inserita immediatamente in listino per i gi\u00e0 motivi di messa a punto del motore.\nDesign esterno ed interno.\nEsternamente, le linee della \"1300\" e della \"1500\" apparivano votate alla semplicit\u00e0: disegnati da Mario Revelli di Beaumont e dalla sua \u00e9quipe di designer, i tratti dei due modelli ribadirono quel concetto di semplicit\u00e0 inaugurato a suo tempo con la \"1000\" e quell'orientamento stilistico ben presto battezzato \"Horizon\". Le vettura appariva moderna per l'epoca, anche se non di certo rivoluzionaria: la carrozzeria a tre volumi era di tipo classico, con un frontale caratterizzato da gruppi ottici tondi leggermente sporgenti sopra la linea principale del cofano; quest'ultimo era leggermente spiovente e terminava nella \"1300\" in corrispondenza di una calandra a feritoie orizzontali tagliate in tre parti da altrettanti listelli verticali, mentre nella \"1500\" la calandra era solamente a listelli orizzontali, ma pi\u00f9 fitti, ed inoltre i paraurti erano pi\u00f9 avvolgenti. La fiancata rivelava una linea di cintura piuttosto bassa per privilegiare l'ampiezza delle superfici vetrate e conferire cos\u00ec maggior luminosit\u00e0 all'interno dell'abitacolo. I deflettori alla porte anteriori erano mobili, mentre quelli posteriori erano fissi e la zona sottoporta era sottolineata da una modanatura cromata. La coda era anch'essa di disegno pi\u00f9 moderno rispetto alla \"Aronde\": l'unico elemento stilistico che poteva in qualche modo suggerire una sorta di punto d'incontro con il precedente modello stava nel lievissimo accenno di pinne, appena visibile, che le vetture ancora proponevano. I fari posteriori erano invece ripresi pari pari da quelli delle prime \"Simca 1000\".\nL'abitacolo era particolarmente luminoso grazie allo studio accurato dell'ampiezza delle superfici vetrate, che nella \"1300\" e nella \"1500\" arrivavano a ricoprire 2,158 m\u00b2. Anche lo spazio a disposizione degli occupanti era di buon livello, cos\u00ec come lo era il comfort a bordo grazie ai sedili rivestiti in tessuto, che oltretutto offrivano doti di regolabilit\u00e0 longitudinale, sia quelli anteriori che quelli posteriori. L'unico appunto al comfort era dato dalla scelta del ponte rigido posteriore che si faceva sentire nei fondi sconnessi. L'accesso all'abitacolo era facilitato dall'apertura a 90\u00b0 delle portiere, mentre lo spazio nel divano posteriore era ottimizzato per mezzo di una specifica progettazione del tunnel e dell'albero di trasmissione. Semplicit\u00e0 e razionalit\u00e0 anche nel posto guida: la plancia era in plastica nera antiriflesso nella zona superiore, mentre riprendeva il colore della carrozzeria nella zona inferiore. Il cruscotto era costituito in pratica dal solo tachimetro, a cui si aggiungono il contachilometri parziale e quello totale. Completano il quadro i due bocchettoni per la ventilazione e la plafoniera per l'illuminazione interna, nonch\u00e9 un sistema di illuminazione dei vani portaoggetti, molto particolare all'epoca. Apprezzabile anche la capienza interna del bagagliaio, pari a 340 litri.\nMeccanica e motori.\nLa struttura portante era ormai divenuta quasi una consuetudine in quei primi anni sessanta e la \"1300\" non fece eccezione. L'architettura meccanica di questa vettura era del classico tipo a motore anteriore longitudinale e trazione posteriore. La meccanica telaistica prevedeva un avantreno di tipo MacPherson con molle elicoidali, mentre il retrotreno era ad assale rigido fissato alla scocca mediante due bracci oscillanti. In ogni caso, sui due assi erano previsti ammortizzatori idraulici telescopici e barre stabilizzatrici. L'impianto frenante era a quattro tamburi con circuito idraulico, mentre lo sterzo era del tipo a vite e rullo, come nella \"1000\".\nIl propulsore adottato dalla \"1300\" era il motore \"Rush\" da 1290 cm\u00b3 gi\u00e0 utilizzato per la \"Aronde\" e che nella nuova vettura era proposto nella variante da 62 CV SAE (54\u00a0CV DIN). Tale motore, nella \"1300\", era noto agli addetti ai lavori anche con la sigla 312 T. La \"1500\", invece, era equipaggiata con il nuovo motore Type 342 da 1475\u00a0cm\u00b3 in grado di erogare fino a 69\u00a0CV DIN (81\u00a0CV SAE) di potenza massima. Per entrambi i modelli, il cambio era manuale a quattro marce sincronizzate grazie ai sincronizzatori realizzati dalla Porsche (come peraltro anche nella \"1000\"), mentre la frizione di tipo idraulico era monodisco a secco e l'albero di trasmissione era frazionato in due parti per evitare vibrazioni.\nEvoluzione.\nNonostante il lancio avvenuto nella primavera del 1963, ci volle quasi un anno perch\u00e9 la produzione arrivasse a regime: inizialmente, la sola versione disponibile nella gamma era la 1300 ed i primi 115 esemplari furono consegnati solo ad addetti ai lavori, concessionari, ecc.\nFu solo nel settembre dello stesso anno che la gamma venne ampliata, non solo con la 1300 GL, praticamente una \"1300\" meglio rifinita, ma anche con la 1500. Mentre i modelli \"1300\" e \"1300 GL\" costituirono i veri modelli eredi della \"Aronde\", la \"1500\" che apparteneva alla fascia fiscale francese delle vetture da 8CV (contro i 7 della \"1300\") and\u00f2 a porsi un gradino pi\u00f9 in alto, per competere con la principale concorrenza europea. La sua dotazione di serie differiva da quella della \"1300\" per la presenza dei sedili anteriori abbattibili completamente e per i rivestimenti in skai anzich\u00e9 in tessuto.\nUn anno dopo, nel settembre 1964, la gamma della \"1500\" si ampli\u00f2 a sua volta con l'arrivo della 1500 GL, versione pi\u00f9 lussuosa che proponeva tra l'altro un inedito bracciolo posteriore e il cruscotto con inserti in finta radica. Esteriormente la \"1500 GL\" si distingueva dalla \"1500\" per piccoli particolari tra cui lo stemma della \"rondine\" posizionato davanti al passaruota anteriore. Meccanicamente, le \"1500\" differirono sia per il nuovo motore \"2N2\" da 1475\u00a0cm\u00b3 e 69\u00a0CV DIN di potenza massima, sia per l'impianto frenante comprendente dischi all'avantreno. Ma la vera novit\u00e0 fu rappresentata dalla 1500 Break, una nuova ed inedita giardinetta proposta in tre livelli di allestimento: base, \"Familiale\" (con carrozzeria a sette posti) e \"GL\". Nella \"1500 Break\", che gi\u00e0 pot\u00e9 disporre di un vano bagagli sensibilmente pi\u00f9 capiente rispetto a quello della berlina, le due file posteriori di sedili potevano essere rimosse per offrire un vano di carico ai massimi livelli nella sua categoria.\nNell'agosto del 1965 le \"1300\" e le \"1500\" di base furono cancellate dal listino. A settembre, la gamma venne ampiamente riorganizzata dando luogo a numerose novit\u00e0: innanzitutto la carrozzeria giardinetta venne proposta anche sulla \"1300\", dando luogo alla 1300 Break; inoltre, tutte le versioni \"1300\" ricevettero anch'esse i freni a disco all'avantreno. Infine, sia per la \"1300\" che per la \"1500\" i livelli di allestimento divennero quattro: L, LS, GL e GLS. A parit\u00e0 di allestimento, poi, le \"1300\" e le \"1500\" divennero esteriormente identiche. Cos\u00ec la gamma si evolse e si articol\u00f2 nelle seguenti modalit\u00e0:\nUn'ultima novit\u00e0, sempre risalente al settembre del 1965 fu l'arrivo della 1500 GLA, caratterizzata dalla presenza del cambio automatico Borg-Warner a tre rapporti.\nTutte le novit\u00e0 del 1965 non furono che una preparazione all'arrivo della nuova gamma 1301/1501 che avrebbe esordito di l\u00ec ad un anno. Infatti, al Salone di Parigi del 1966 l'arrivo dei nuovi modelli sanc\u00ec anche la fine della carriera commerciale delle \"1300\" e \"1500\". Gli ultimi esemplari, disponibili unicamente in allestimento L, furono smaltiti nel giro di un anno, fino a sparire dalle concessionarie nel settembre del 1967."}
{"id": "1209455", "revid": "33751", "url": "https://it.wikipedia.org/wiki?curid=1209455", "title": "Africa Sports National", "text": " \nL'Africa Sports National \u00e8 una societ\u00e0 polisportiva ivoriana di Abidjan, fondata nel 1947. La sua sezione calcistica milita nella Ligue 1, la massima serie del campionato ivoriano di calcio e gioca le gare interne nello stadio F\u00e9lix Houphou\u00ebt-Boigny, impianto che pu\u00f2 ospitare fino a 20 000 spettatori.\nLa squadra di calcio dell'Africa Sports National \u00e8 la seconda compagine calcistica ivoriana per numero di trofei vinti in patria, dietro ai rivali dell'. A livello internazionale vanta in bacheca 2 Coppe delle Coppe CAF e una Supercoppa africana.\nStoria.\nL'Africa Sports National fu fondato il 27 aprile 1947 a Treichville da un gruppo di giovani che intendevano promuovere la pratica del calcio senza discriminazioni. Pierre Doua Sery detto Mogador, L\u00e9on Bl\u00e9, Pascal Bailly, Albert Guigui, Pierre Zokou, grandi appassionati di calcio e militanti nel Club Sportif B\u00e9t\u00e9 (CSB), si riunirono e decisero di cambiare il nome del club in Afrique Sport (mutuato dal nome di un noto giornale ivoriano) su proposta di Bailly, in modo da rappresentare tutto il continente africano. Di l\u00ec a poco il club divenne Africa Sports National. Il primo presidente fu L\u00e9on Bl\u00e9, che di mestiere era falegname: i giocatori del club dormivano nel suo laboratorio a Treichville.\nNel 1967 vinse per la prima volta il titolo nazionale, mentre il primo successo in ambito internazionale sarebbe giunto venticinque anni pi\u00f9 tardi.\nIl 6 dicembre 1992 l'Africa Sports National divenne il primo club ivoriano a vincere la Coppa delle Coppe d'Africa battendo in finale per 5-1 i burundesi del .\nIl 10 gennaio 1993 vinse la Supercoppa africana contro i marocchini del ai tiri di rigore di fronte a 40 000 spettatori.\nNel 1999 vinse per la seconda volta la Coppa delle Coppe d'Africa sconfiggendo in finale i tunisini del per 2-1.\nIl club ha vinto tre titoli nazionali dal 2007 al 2011 sotto la guida del tecnico italiano Salvatore Nobile, subentrato al conterraneo Francesco Moriero.\nOrganico.\nRosa.\n\"Aggiornata all'11 maggio 2018\"."}
{"id": "1209457", "revid": "599013", "url": "https://it.wikipedia.org/wiki?curid=1209457", "title": "Tracy Moseley", "text": ""}
{"id": "1209459", "revid": "36426", "url": "https://it.wikipedia.org/wiki?curid=1209459", "title": "Porta Grossetana (Istia d'Ombrone)", "text": "Porta Grossetana \u00e8 una delle due originarie porte lungo l'antica cinta muraria di Istia d'Ombrone, localit\u00e0 del comune di Grosseto.\nStoria.\nLa struttura fu realizzata in epoca medievale, quasi certamente attorno al XII secolo, durante l'espansione del centro storico con la costruzione della cinta muraria esterna (quella interna nella parte pi\u00f9 alta \u00e8 databile IX-X secolo).\nNel corso del Quattrocento, gran parte delle mura di Istia d'Ombrone furono incorporate nei nuovi edifici in fase di costruzione; proprio in questo periodo, la torre con la Porta Grossetana si trov\u00f2 addossata su un lato al Palazzo di Giustizia.\nNei secoli successivi, il dilagare della malaria determin\u00f2 un progressivo abbandono del borgo che arriv\u00f2 a contare soltanto poche decine di abitanti durante la stagione invernale (durante l'estate il centro era praticamente spopolato). Tutto ci\u00f2 determin\u00f2 un inevitabile deterioramento del patrimonio architettonico, il cui recupero ebbe inizio soltanto a partire dalla fine dell'Ottocento. Ci\u00f2 nonostante, la fortificazione risultava essere ben conservata.\nDurante il secolo scorso, alcuni interventi di restauro hanno permesso di mantenere la porta e la torre in ottime condizioni di conservazione.\nDescrizione.\nPorta Grossetana si apre alla base dell'omonima torre, originariamente situata lungo le mura medievali di Istia d'Ombrone.\nLa torre \u00e8 costituita rivestita in pietra nella parte inferiore, dove si apre la porta ad arco tondo, mentre si presenta in laterizio nella parte superiore. Guardando la struttura dal lato esterno, risulta addossata sul lato sinistro alla parete laterale del quattrocentesco Palazzo di Giustizia.\nLa parte alta della torre \u00e8 coronata da una serie di Archetti pensili racchiusi da mensole dove poggia la merlatura sommitale, sopra la quale si eleva una torretta campanaria sullo stesso lato del Palazzo di Giustizia."}
{"id": "1209461", "revid": "1522738", "url": "https://it.wikipedia.org/wiki?curid=1209461", "title": "Orocea", "text": ""}
{"id": "1209467", "revid": "196390", "url": "https://it.wikipedia.org/wiki?curid=1209467", "title": "Esercito austro-ungarico", "text": ""}
{"id": "1209469", "revid": "287204", "url": "https://it.wikipedia.org/wiki?curid=1209469", "title": "Antonio Carpen\u00e8", "text": "Biografia.\nSi \u00e8 occupato per tutta la vita degli studi applicati alla viticoltura e all'enologia, con particolare attenzione alle metodiche di spumantizzazione. \nNel 1879 mise a punto la produzione industriale dell'enocianina in collaborazione con Enrico Comboni\nMazziniano, partecip\u00f2 ad alcune importanti battaglie risorgimentali. Scienziato di spirito positivista e progressista ebbe contatti con Robert Koch e Louis Pasteur; quest'ultimo gli scrisse invitandolo ad approfondire le importanti ricerche sugli effetti dell'acido solforoso sui fermenti di vino e birra.\nSi prodig\u00f2 per il superamento dell'arretratezza agricola e per il rinnovamento degli antiquati sistemi di coltivazione della vite, in uso in quei tempi in Italia.\nDiede un decisivo contributo alla formazione della Scuola enologica di Conegliano, la prima in Italia, fondata con Giovanni Battista Cerletti nel 1876 in base ai principi della Societ\u00e0 enologica provinciale costituita nel 1868.\nI comuni di Conegliano e Brugnera gli hanno intitolato una via. \u00c8 sepolto nel cimitero di Conegliano."}
{"id": "1209471", "revid": "466539", "url": "https://it.wikipedia.org/wiki?curid=1209471", "title": "Molto rumore per nulla", "text": "Molto rumore per nulla (titolo originale in lingua inglese: \"Much Ado About Nothing\") \u00e8 una commedia teatrale scritta da William Shakespeare tra l'estate del 1598 e la primavera del 1599, ambientata a Messina.\nConsiderata a lungo commedia romantica per i temi amorosi e per la struttura ricca di elementi farseschi e giocosi, l'opera rientra a pieno titolo nel novero delle tragicommedie, nelle quali l'elemento comico si fonde a quello tragico e propriamente drammatico, qui rappresentato dalla finta morte di una delle protagoniste, la bella Ero, e dal complotto ordito da Don Juan per tentare di sviare la storia dal lieto fine cui tuttavia volge.\nCommedia breve e brillante, \u00e8 stata fortunata sul versante della rappresentazione teatrale, restando nei secoli una delle commedie di Shakespeare pi\u00f9 conosciute e portate sulle scene. L'efficacia della \"macchina teatrale\" \u00e8 stata riconosciuta come tecnicamente magistrale, anche nei suoi aspetti secondari e nei particolari apparentemente insignificanti, dalla quasi unanimit\u00e0 della critica.\nLa locuzione \"molto rumore per nulla\" \u00e8 entrata nel gergo comune, sia di matrice inglese che non, per indicare un'esagerazione o un'assurdit\u00e0 riferita ad un fatto del tutto trascurabile o inconsistente.\nTrama.\nL'opera si divide in cinque atti: \nAd aprire la commedia \u00e8 l'arrivo del principe Pedro d'Aragona a Messina, di ritorno da non ben identificate imprese d'armi. A casa del suo vecchio amico Leonato la notizia \u00e8 annunciata da un messaggero, dando l'occasione a Beatrice, nipote di Leonato, di chiedere in modo sarcastico notizie di Benedetto di Padova, al seguito del principe. Leonato ci informa che costui e la nipote sono impegnati da anni in una schermaglia fatta di battibecchi e prese in giro. \nIl principe giunge a casa di Leonato, accompagnato da Benedetto, dal giovane conte fiorentino Claudio e dal fratello dell'aragonese, Don Juan, in passato rinnegato dal principe, che viene comunque ricevuto benevolmente dal padrone di casa. Uno dei favoriti di Don Pedro, il giovane Claudio, si innamora della figlia di Leonato, Ero, cugina di Beatrice e donna virtuosa. Nel contempo si assiste alla prima delle argute schermaglie tra Beatrice e Benedetto, entrambi sprezzanti le gioie dell'amore. Rimasti soli, Claudio chiede un parere sulla bella Ero a Benedetto che si pronuncia in maniera caustica e priva di possibili fraintendimenti: \nClaudio si confida con Don Pedro che giura che lo aiuter\u00e0 nel conquistare Ero. Borraccio, braccio destro del perfido Don Juan, spia la conversazione e riferisce tutto al suo signore, il quale ordisce con lui e l'altro sgherro Corrado un modo per mandare all'aria l'unione tra i due.\nIl secondo atto si apre con una serie di equivoci e inganni, sia in buona fede non voluti che tramati in modo oscuro e malvagio. Organizzato alla corte un ballo in maschera, i partecipanti giocano, mascherati, gli uni con gli altri: Beatrice confessa il suo dissapore nei confronti di Benedetto ad un ignoto avventore mascherato, che si rivela essere lo stesso Benedetto, costretto a essere di nuovo il bersaglio delle sue frecciate avvelenate.\nDon Juan finge di scambiare Claudio per Benedetto e gli instilla il sospetto che Ero non sia la virtuosa ragazza che egli crede: Don Pedro starebbe infatti corteggiandola, con la scusa di mettere in buona luce il giovane Claudio agli occhi di lei. Claudio, ingenuamente, cade nel primo dei tranelli orchestrati a suo danno. Chiarito l'equivoco, Leonato approva il matrimonio, che sembra definito e destinato a celebrarsi a distanza di pochi giorni. Da uno scambio di battute tra i partecipanti si capisce che il malanimo fra Beatrice e Benedetto \u00e8 forse frutto di una precedente passione, finita male tra i due, risalente a tre anni prima.\nNel frattempo Don Juan mette a punto il suo piano: far\u00e0 assistere Claudio e Don Pedro ad un incontro amoroso tra Borraccio e Margherita, dama di compagnia di Ero. L'oscurit\u00e0 della notte e alcuni stratagemmi faranno s\u00ec che i due scambino la dama per la promessa sposa, rovinandone la reputazione. Intanto un farsesco complotto, ordito dal principe Pedro, mira a far cadere Benedetto e Beatrice l'uno nelle braccia dell'altra. Don Pedro, Leonato e Claudio, fingendo di non accorgersi della presenza dell'amico padovano, millantano una struggente passione della donna nei confronti di un tale sprezzante uomo qual \u00e8 Benedetto, il quale, colpito dalla rivelazione e dalla considerazione che gli altri hanno di lui, decide di mettere da parte la diffidenza che prova per il sesso femminile ricambiando l'amore di Beatrice. Cos\u00ec canta Baldassarre, in una canzone poi divenuta celebre:\nIl terzo atto conclude la serie di inganni, preparandone i risultati pi\u00f9 inattesi.\nAnche Ero e le sue dame, Margherita ed Orsola, tendono un tranello simile a Beatrice: fingendo di ignorare la sua presenza nel giardino dove passeggiano, le fanno credere che la stizza di Benedetto sia dovuta all'impossibilit\u00e0 di vedere il suo amore ricambiato. Beatrice cede alle lusinghe dell'amore e giura di addomesticare il suo cuore selvaggio a lui. Don Juan, da parte sua, con la complicit\u00e0 dei suoi sgherri, riesce a screditare Ero agli occhi di Claudio, inscenando il finto incontro amoroso tra Borraccio ed Ero, impersonata inconsapevolmente da Margherita. Borraccio e Corrado, compiuta la malefatta, si aggirano ubriachi per le strade di Messina, raccontandosi ci\u00f2 che avevano appena compiuto. Una sgangherata pattuglia di guardie, capitanata dal bislacco Carruba, cui fa da spalla il non meno scemo Sorba, cattura i servi di Don Juan e fa un resoconto, per bocca dei due, a Leonato riguardo all'arresto di due strani individui. Leonato, impegnato con i preparativi per il matrimonio della figlia, ne ordina l'interrogatorio.\nNel quarto atto la vicenda si tinge di toni tragici.\nTutti i personaggi sono riuniti in chiesa per celebrare il matrimonio tra Ero e Claudio. Nel momento in cui frate Francesco formula la domanda di matrimonio, Claudio ripudia pubblicamente Ero, accusandola di lussuria. Il colpo \u00e8 forte ed Ero, incapace di difendersi, vista la credibile testimonianza di Don Pedro, presente al suo incontro amoroso con Borraccio, sviene e viene creduta morta. Inutilmente Beatrice tenta di difenderla: la donna rimane inascoltata, intenta a piangere le sventure dell'amata cugina da tutti creduta ormai morta.\nRimasti soli in scena i componenti della corte di Messina, Leonato maledice la figlia per la sua dissolutezza, ma frate Francesco difende la ragazza ed organizza uno stratagemma per dimostrarne l'innocenza. Claudio, infatti, credendo morta Ero per la sua crudele accusa, sempre pi\u00f9 roso dai rimorsi arriver\u00e0 al punto di perdonarle l'accaduto. I familiari di Ero si ritirano e Beatrice rimane a lamentarsi della sorte della cugina con Benedetto. In un momento di slancio, i due si confessano il reciproco amore ma Benedetto, secondo il volere di Beatrice, che sa che in realt\u00e0 Ero \u00e8 ancora viva, per dimostrarlo dovr\u00e0 uccidere Claudio. Avviene intanto contemporaneamente l'interrogatorio del bislacco Carruba, che riesce ad ottenere le confessioni di Corrado e Borraccio sull'inganno perpetrato ai danni di Ero.\nIl quinto e ultimo atto costituisce la risoluzione del dramma e offre la soluzione ai molteplici 'errori' in cui sono incorsi i protagonisti.\nLeonato e suo fratello Antonio fermano Don Pedro e Claudio sulla via della partenza da Messina per mettere in atto il loro piano: volano le accuse nei confronti del giovane fiorentino, a cui si somma la sfida a duello da parte di Benedetto per uccidere Claudio e guadagnarsi l'amore di Beatrice. Soggiungono Carruba e Sorba, con Corrado e Borraccio al seguito che svelano l'arcano: costretto alla confessione, Borraccio rivela di non aver mai tentato le virt\u00f9 di Ero e che la donna con cui era stato visto era Margherita, dama di compagnia della creduta defunta donna.\nIl pentimento sembra gi\u00e0 possedere Claudio che, in segno di rispetto, si reca con il principe Don Pedro in visita al sepolcro di lei, sul quale recita un epitaffio. Un giuramento fatto a Leonato servir\u00e0 a ripagare lo stesso della perdita della figlia: Claudio si impegna a sposare la fantomatica figlia di Antonio, che viene descritta come la copia di Ero.\nIl momento del matrimonio arriva con la sposa che arriva mascherata come le sue dame. Lo svelamento avviene e Claudio pu\u00f2 riabbracciare Ero, creduta morta, con la quale pu\u00f2 coronare il suo sogno d'amore. Un messaggero giunge per informare che Don Juan, fuggito da Messina al peggiorare della situazione, \u00e8 stato riacciuffato e imprigionato. Beatrice e Benedetto, quando tutti sono pronti per le nozze, ingaggiano l'ultimo duello di parole che si conclude con il loro fidanzamento ed il certo, prossimo, convolo al talamo nuziale.\nLa commedia si chiude con le danze ed i festeggiamenti del tanto atteso matrimonio tra Claudio ed Ero.\nOrigini.\nLa commedia \u00e8 debitrice di influenze letterarie differenti, maggiormente ravvisabili nella novellistica e nell'epica cinquecentesca.\nInfluenze principali.\n\"Il romanzo di Calliroe\".\nL'origine classica dell'intreccio si ritrova nel lavoro di Caritone di Afrodisia \"Il romanzo di Calliroe\", dove Calliroe, fanciulla siracusana creduta adultera dallo sposo Cherea, viene da lui presa a calci e creduta morta. L'evolversi della vicenda prosegue sviluppandosi in maniera differente, ma sia l'ambientazione in Sicilia che la relazione tra i due personaggi riportano alla mente le vicende di Claudio ed Ero.\nLa novella di Bandello.\nNel testo si possono trovare molte scene ispirate ad opere italiane; il nucleo dell'intera commedia \u00e8 riportabile ad una novella di Matteo Bandello, precisamente la XXII del primo libro delle Novelle dal titolo \"\"Narra il signor Scipione Attellano come il signor Timbreo di Cardona essendo col re Piero di Ragona in Messina s'innamora di Fenicia Lionata, e i varii e fortunevoli accidenti che avvennero prima che per moglie la prendesse\", dedicata alla Contessa Cecilia Gallerana Bergamina Salute e pubblicata nel 1554. Shakespeare non lesse mai il testo originale ma si avvalse sicuramente delle traduzioni in lingua francese di Pierre Boaistuau e Fran\u00e7ois de Belleforest.\nIl racconto del Bandello narra di Piero di Ragona (Pietro III di Aragona), monarca spagnolo di ritorno da affari d'armi nella citt\u00e0 di Messina per incontrare l'amico Lionato de' Lionati e la figlia, Fenicia, di cui si innamora Timbreo di Cardona, protetto del sovrano spagnolo.\nRaggiunto l'accordo per le nozze, il cavaliere Girondo Olerio Valenziano, innamorato di Fenicia e desideroso di far fallire le di lei nozze, ordina a Timbreo di appostarsi nel pieno della notte vicino a casa di Lionato: qui, travestito un servitore da donna, Girondo inscena il tradimento di Fenicia. Timbreo rinuncia alle nozze e Fenicia, svenuta, viene creduta morta dal dolore. Rinvenuta, viene pianta da Timbreo e Girondo sul sepolcro: il primo si duole del gesto che valse la vita alla donna, il secondo confessa la sua colpa.\nImplorando perdono presso Lionato, questi ordina a Timbreo di sposare la donna che egli sceglier\u00e0 per lavare l'onta di cui si era coperta Fenicia per loro colpa. Timbreo in realt\u00e0 sposa proprio Fenicia credendola un'altra giovane di nome Lucilla.\nPalesato il rimorso dei due uomini, la verit\u00e0 verr\u00e0 svelata ed i due sposi saranno ricongiunti. Girondo, da parte sua, sposer\u00e0 Belfiore, la seconda figlia di Lionato.\nLa rielaborazione shakespeariani mantenne solo alcuni dei nomi originali (Don Pedro d'Aragona \u00e8 ispirato al nobile Piero di Ragona mentre Leonato a Lionato de' Lionati) modificando gli altri ma, soprattutto, prese di pari passo l'intreccio sentimentale della novella riversandolo sulle vicende amorose di Ero e Claudio. Non \u00e8 inoltre da escludere che il personaggio di Ero sia un tributo al poemetto di Christopher Marlowe \"Hero and Leander\", pubblicato nel 1598.\nAltre influenze.\nL\"'Orlando furioso\".\nAll\"'Orlando furioso\" di Ludovico Ariosto (1516) si ispira probabilmente la figura di Margherita. Il canto V del poema, infatti, si incentra su Dalinda, dama della corte di Scozia, accompagnatrice di Ginevra, la bella principessa promessa sposa di Ariodante.\nIl duca d'Albania, Polinesso, desideroso di conquistare il cuore della donna ma spinto dalla brama di potere per la conquista di un ambito trono, chiede a Dalinda di vestire i panni della sua signora per esserle simile in tutto ed ingannare i di lui sensi, che avrebbero trovato cos\u00ec appagamento. Dalinda, per amore del duca, si presta inconsapevolmente ad un inganno: in realt\u00e0 Polinesso ha intenzione di far credere ad Ariodante di essere l'amante di Ginevra e, grazie al travestimento della ragazza, si fa spiare da Ariodante mentre si intrattengono, riuscendo a ingannare il promesso sposo.\nGinevra verr\u00e0 accusata di impudicizia ma verr\u00e0 alla fine scagionata dalle colpe attribuitele. Il lieto fine con tanto di balli e musiche, richiama la chiusura della commedia shakespeariani. \n\u00c8 probabile che anche nel caso dell\"'Orlando furioso\" Shakespeare non abbia letto la versione originale ma si sia affidato a delle traduzioni: la pi\u00f9 celebre era la recente versione di John Harrington del 1591. Sappiamo che la traduzione ebbe ampia diffusione a Corte, ed \u00e8 plausibile che possa essere giunta anche nelle mani del drammaturgo.\n\"A History of Ariodante and Genevora\".\nUn dramma perduto, \"A History of Ariodante and Genevora\", venne poi portato in scena nel 1583 dai \"Merchant Taylors' boys\": questa potrebbe essere stata una fonte di ispirazione alternativa alla conoscenza diretta dell'opera ariostesca.\n\"The Faerie Queene\".\nL'anno precedente, il 1590, vide la pubblicazione un'opera allegorica in forma di poema epico che riprendeva, in parte, le vicende del V canto del capolavoro ariostesco. Si trattava di \"The Faerie Queene\" di Edmund Spenser: nel IV canto del II libro, infatti, \u00e8 narrata la storia di Pryene che, indossate le vesti di Claribellaes, viene creduta tale dal protagonista che dovr\u00e0 per questo subire gravi conseguenze. Questa versione della vicenda si avvicina maggiormente agli accadimenti della commedia shakespeariana: mentre nel poema di Ariosto il narratore \u00e8 la stessa Dalinda, nell'opera di Spenser chi racconta il fatto \u00e8 colui che vive il dramma del tradimento come accade per il personaggio shakespeariano di Claudio.\n\"Il Cortegiano\".\nLe schermaglie amorose di Benedetto e Beatrice sono inedite, e nel loro burrascoso rapporto risiede la forza della commedia: in parte, per\u00f2, esse sembrano avere un precedente letterario in \"Il Cortegiano\" di Baldassarre Castiglione, pubblicato nel 1528 e che aveva avuto grande successo e diffusione nelle corti europee, sia in lingua originale che in traduzione: la traduzione in lingua inglese era di Sir Thomas Hoby. I due personaggi che ispirarono gli eterni litiganti sono Gaspare Pallavicino ed Emilia Pia. Non \u00e8 da escludere che le allusioni della donna alle scarse capacit\u00e0 dell'uomo siano riconducibili al confronto con un modello maschile di nobiluomo presente nel testo di Castiglione, privato del suo significato politico. \n\"Die Sch\u00f6ne Phaenicia\" e \"Vincentius Ladislaus\".\nAltre possibili influenze sono state individuate nella produzione drammaturgica tedesca, particolarmente in due pi\u00e8ce: il \"Die Sch\u00f6ne Phaenicia\" del 1595 di Jakob Ayrer (che fu traduttore delle opere di Shakespeare, ma i cui lavori vennero pubblicati postumi nel 1618) ed il \"Vincentius Ladislaus\" del Duca di Brunswick del 1593-1594. Poco chiari sono i collegamenti tra il lavoro shakespeariano e l'opera di Ayrer, per l'impossibilit\u00e0 di definire con certezza se le somiglianze sono da attribuirsi a una fonte comune non pervenutaci o chi dei due influenz\u00f2 l'altro.\n\"Il fedele\".\nNon si esclude che il dramma \"Fedele and Fortunio\" di Anthony Munday del 1585, traduzione della commedia perduta \"Il fedele\" (1576) del veneziano Luigi Pasqualigo, abbia fornito spunti per la commedia shakespeariana.\nLa commedia di Murray, incentrata sulla figura di quattro amanti che procedono per innamoramenti, accuse di tradimento e sentimenti non corrisposti, utilizza molte delle situazioni presenti in \"Molto rumore per nulla\": ascolto di conversazioni altrui, persuasione sensuale, incontri clandestini, tranelli ma anche elementi magici.\nAnche i lavori del drammaturgo George Whetstone furono di ispirazione al Bardo: se Shakespeare si ispir\u00f2 all\"Heptameron\" per \"Misura per misura\", forse \u00e8 in \"The Rocke of Regards\" (1576) che il ripudio di Ero sull'altare trova il suo precedente letterario.\nComposizione e stampa.\nLa prima pubblicazione dell'opera si ebbe in un'edizione in quarto il 23 agosto 1600 ad opera di Andrew Wise e William Aspley, due editori inglesi, su stampa di Valentine Simmes. Con molta probabilit\u00e0, la trascrizione avvenne dai cosiddetti \"foul papers\" (it.: \"prime stesure manoscritte\") del Bardo o dai ricordi degli attori. Dalla data di prima pubblicazione dell'opera \u00e8 deducibile che la prima rappresentazione della commedia avvenne precedentemente a tale anno: la data di ingresso della commedia nello Stationers' Register, il registro per la regolamentazione delle stampe, corrisponde al 4 agosto 1600. \nNon si hanno, tuttavia, notizie di una precedente rappresentazione a quella avvenuta a corte nell'inverno del 1612-1613, in occasione dei preparativi per il matrimonio tra Federico V Elettore Palatino ed Elisabetta Stuart, celebrato il 14 febbraio 1613. Presentata come \"Much Adoe abowte Nothinge\" entr\u00f2 con tale titolo nei repertori delle compagnie inglesi che talvolta la presentarono anche come \"Benedicte and Betteris\".\nNon si ebbero altre edizioni della commedia fino al 1623, anno di stampa del \"first folio\" da parte di John Heminges e Henry Condell, due attori della \"The Lord Chamberlain's Men\", la compagnia teatrale della quale Shakespeare era attore e drammaturgo. La stampa nel \"second folio\" si ebbe nel 1932.\n\"Much Ado About Nothing\" ebbe la fortuna di essere tra i drammi presenti sia nel quarto che nel successivo \"first folio\": ci\u00f2 ne permise la comparazione diretta da parte degli studiosi. La stampa del \"first folio\", infatti, si differenzia dal quarto per la sostanziale mancanza di spazio, tanto da costringere la commedia a subire alcuni tagli delle didascalie sceniche ma soprattutto abbreviazioni dei vocaboli. I rimaneggiamenti, sebbene non drastici, resero difficili le interpretazioni di alcuni passaggi dell'opera.\nIn particolare, poi, i nomi dei personaggi furono modificati da una stampa all'altra. Nel quarto del 1600, gli sgangherati Carruba e Sorba (Dogberry e Verges), erano inizialmente indicati come \"the maister Constable and the Headborough\" e accompagnati dal nome degli attori, che erano William Kempe e Richard Cowley. La modifica dei nomi, che spesso nel \"first folio\" non appaiono scritti per esteso, ed il taglio di alcune didascalie di scena, resero il lavoro di comparazione tra le edizioni pi\u00f9 complicato. Anche Antonio, fratello di Leonato, figurava nel quarto solo come \"Old\" o \"Brother\", mentre vi \u00e8 un personaggio che non trover\u00e0 posto nelle trascrizioni successive: Innogen, la moglie di Leonato e madre di Ero.\nDa ricordare \u00e8 che il titolo dell'opera, riportato come \"Much adoe about Nothing\" sia nel \"first folio\" che in quelli successivi, cambi\u00f2 nella forma attuale solo nel \"fourth folio\" del 1685.\nContesto storico.\nLa commedia si svolge a Messina, ma il contesto storico nel quale si situa la commedia non \u00e8 ben delineato: dato il carattere giocoso dell'opera, non \u00e8 stata data una forte caratterizzazione reale all'ambientazione.\nNell'anno di composizione della commedia, databile tra il 1599 ed il 1600, la Sicilia era sotto la dominazione spagnola: per questo motivo alcuni personaggi, pi\u00f9 precisamente Don Pedro ed il suo seguito, sono evidentemente di nazionalit\u00e0 spagnola e legati da rapporti di amicizia con il governatore di Messina rappresentato da Leonato. Si afferma come Don Pedro e i gentiluomini italiani al suo seguito siano appena giunti in Sicilia di ritorno da una battaglia, ma non ci viene fornita alcuna indicazione utile per una precisa connotazione dello spazio d'azione.\nBen pi\u00f9 esplicito al riguardo era stato Bandello nella novella, che indirettamente ha fatto da fonte all'opera, ambientandola al tempo dei Vespri siciliani e introducendo direttamente tra i personaggi la figura storica del re Pietro III di Aragona, chiamato dai siciliani per sbarazzarsi degli angioini.\nLa scelta di Shakespeare di ambientare la commedia a Messina \u00e8 stata molte volte argomento di discussione fra gli storici e gli intellettuali locali e non. Qualcuno sostiene addirittura che Shakespeare fosse originario di Messina, mentre altri affermano che lo scrittore abbia solo immaginato Messina senza mai vederla, fatto \u00e8 che nessuno ha mai fornito prove inconfutabili per potere dimostrare nulla. Il dato certo \u00e8 che all'epoca in cui fu scritta la commedia, Messina era una citt\u00e0 molto conosciuta all'estero, perch\u00e9 ricca, fiorente e politicamente importante.\nCommento.\nI personaggi maggiori.\nNonostante la tradizione teatrale abbia a lungo identificato in Beatrice e Benedetto i due protagonisti dell'opera, \"Molto rumore per nulla\" \u00e8 una commedia corale, nella quale ogni personaggio occupa un posto importante.\nI personaggi che popolano la commedia sono di varia estrazione sociale, riconducibili tutti, ad eccezione dei bislacchi Carruba e Sorba (Dogberry e Verges), agli ambienti curtensi in cui il dramma \u00e8 ambientato e nel quale le figure matriarcali sono del tutto assenti.\nCome sottolinea Miola, sebbene \"Molto rumore per nulla\" non abbia alcuna discendenza diretta da un preciso testo classico latino, la costruzione drammatica e le relazioni tra i personaggi risentono delle strutture della Commedia nuova di origine greca, poi adottate da Plauto e Terenzio, che arrivarono fino alla Commedia dell'arte.\nLa narrazione delle vicende del giovane nobile d'animo (Claudio, l\"adulescens\"), innamorato della ragazza virtuosa (Ero, la \"virgo\"), che confessa il suo sentimento ad un cinico \"servo\" (Benedetto, che rappresenta il furbo \"servus\"), rispecchiano gli antichi intrecci delle commedie classiche: mentre, per\u00f2, Claudio e soprattutto Ero, sono fortemente tipizzati e caratterizzati per le loro virt\u00f9 quasi come maschere, Benedetto invece, \u00e8 il prototipo di servitore che diverr\u00e0 il protagonista scaltro e cervellotico de \"Le furberie di Scapino\" di Moli\u00e8re.\nClaudio, fiorentino al seguito di Don Pedro d'Aragona, \u00e8 in missione d'armi, dove si \u00e8 distinto per destrezza e bravura. Ha stretto salda amicizia con Benedetto, al quale si accompagna. Il nome del personaggio (dal latino \"claudus\"/\"claudius\", zoppo, claudicante) si adatta bene alla instabilit\u00e0 del suo carattere. Colpito dalla giovane Ero, se ne innamora immediatamente, salvo poi crederla altrettanto facilmente una traditrice. Giovane soldato inesperto della vita e incline alla gelosia, non ha il coraggio di dichiararsi in prima persona, demandando il compito al superiore Don Pedro, di cui si dimostra per\u00f2 subito sospettoso.\nBenedetto (Benedick), giovane padovano anch'egli compagno d'armi degli spagnoli, si caratterizza come un personaggio fortemente misogino, polemico nei confronti dell'universo femminile e fortemente avverso alle smanie amorose. Nemico giurato del matrimonio, vede nel sacramento la fine della voglia di libert\u00e0 mascolina. Palesa i suoi pensieri nel corso di illuminanti monologhi, come quello che introduce la terza scena del secondo atto. Da notare come il significato del suo nome, \"benedetto\", abbia una corrispondenza ideale con quello della sua antagonista femminile Beatrice: \"colei che rende felici\", \"che d\u00e0 felicit\u00e0, gioia\".\nDon Pedro, principe d'Aragona, e Don Giovanni (Don Juan), suo fratello, rappresentano rispettivamente il lato buono ed il lato malvagio di una stessa medaglia. Il primo, legato da una salda amicizia con Leonato, signore di Messina, si prodiga nell'intrecciar legami tra alcuni dei protagonisti (si pone come intermediario tra Claudio ed Ero ma anche tra Benedetto e Beatrice), il secondo tenta invece di distruggere l'amore tra i primi due. Detto \"il bastardo\", in passato ha meritato la sfiducia del fratello, da poco riconquistata, come ci svela Leonato al momento dell'accoglienza a palazzo. L'astio di Don Juan non si \u00e8 per\u00f2 placato.\nSe Don Juan non volge le proprie attenzioni alla seconda coppia \u00e8 solo perch\u00e9 la propria caratterizzazione di malvagio senza troppe inflessioni psicologiche non potrebbe reggere il contrasto con loro: inoltre, rappresentando il cattivo per antonomasia, i suoi tentativi si dirigono verso i protagonisti della commedia romantica, la cui distruzione del rapporto avrebbe dirette conseguenze sul fratello. In questo, Don Juan si fa precursore di altri due personaggi shakespeariani: il perfido Iago dell\"Otello\" e il malevolo Edmund del \"Re Lear\". Il nome richiama Giovanni d'Inghilterra, che ebbe reputazione di traditore e usurpatore, ma il probabile modello storico per il personaggio \u00e8 don Juan de Austria, fratello \"bastardo\" di Filippo II di Spagna, vincitore della Battaglia di Lepanto ma assai poco fortunato nella scalata al potere.\nLeonato, il governatore di Messina padre di Ero, e zio di Beatrice, \u00e8 legato a Don Pedro da una salda amicizia, che verr\u00e0 messa a dura prova dalle malefatte di Don Juan.\nBeatrice e la cugina Ero, esattamente come Benedetto e Claudio, sono personaggi dai caratteri molto differenti. Beatrice \u00e8 il personaggio femminile che ha maggior spazio nella commedia, ed \u00e8 in continua lotta verbale con Benedetto. Il suo astio sembra provenire da una passata relazione finita male con il giovane padovano. Nonostante non palesi mai chiaramente tale situazione passata, una battuta del II atto, scena I, fa intendere che ella abbia in passato dato il suo cuore a Benedetto, il quale l'avrebbe ricambiata con un rifiuto. Dipinta come sdegnosa, si rivela donna sagace ed intraprendente: come molti personaggi femminili shakespeariani, \u00e8 l'unica ad opporre resistenza ai soprusi, come quando Claudio accusa la cugina. Desiderosa di vendetta anch'essa (come Lady Macbeth ed in passato come la Medea euripidea) vorrebbe divenire uomo per poter reclamare giustizia.\nEro (Hero), figlia di Leonato, \u00e8 il secondo personaggio femminile maggiore della commedia. Il nome rimanda alla mitologica Ero amata da Leandro. Ero \u00e8 il simbolo delle virt\u00f9 femminili, della grazia e della bellezza. Il suo candore \u00e8 in realt\u00e0 fortemente caratterizzato come espediente di cui Shakespeare si serve unicamente per dare maggiore risalto al presunto adulterio di lei. Nel III atto, scena IV, si difende dalle battute maliziose di Margherita sul suo futuro sessuale con Claudio.\nMargherita (Margaret), insieme con Orsola (Ursula), entrambe damigelle di compagnia di Ero, \u00e8 complice del tranello ordito alle spalle di Beatrice per farle credere di essere l'oggetto delle pene d'amore di Benedetto. Margherita sar\u00e0 anche involontariamente complice del piano di Don Juan, ma la sua innocenza sar\u00e0 prima confermata da Borraccio nella sua confessione e ribadita da Leonato nell'ultimo atto.\nI personaggi minori.\nAltri personaggi minori ma non secondari, sono comunque indispensabili allo svolgimento della trama assumendo la funzione di contrasto e di messa in rilievo delle caratterizzazioni dei personaggi maggiori. \nCarruba (Dogberry), accompagnato dalla fida spalla Sorba (Verges), che continuamente maltratta, \u00e8 il capo delle guardie di ronda a Messina. Come altre volte, il nome originale scelto da Shakespeare per personaggi buffi \u00e8 chiaramente allusivo. La corretta traduzione \u00e8 infatti \"bacca di cane\", in riferimento ad un particolare tipo di frutto selvatico (probabilmente l'uva spina) tipico del bacino Mediterraneo. La sua estrazione sociale \u00e8 inferiore a quella di altri personaggi: nel confronto con loro il linguaggio del poliziotto va incontro ad inevitabili papere linguistiche. Nonostante all'apparenza il personaggio sembri unicamente avere la funzione di animare la commedia per fornire uno spunto comico e parodistico, \u00e8 invece per il suo impegno risolutivo nello scoprire i piani di Don Juan, che il \"molto rumore\" si quieter\u00e0. \nQuando si trova a dover descrivere un reato, Dogberry lo fa sotto forma di elenco numerato, disordinatamente, ripetendo pi\u00f9 volte gli stessi concetti con parole diverse. Se insultato, fa mettere ripetutamente a verbale l'insulto, per poi fregiarsene pi\u00f9 volte come di un titolo, con un inevitabile effetto comico.\nBorraccio (Borachio) e Corrado (Conrade), i due giovani sgherri al seguito di Don Juan, sono coloro che in una modalit\u00e0 buffonesca tenteranno di dare forma alle trame del padrone. . Verranno arrestati durante una gozzoviglia dalla guardia notturna e costretti a confessare le malefatte compiute (\u00e8 da notare che il nome del primo in lingua spagnola significa \"ubriacone\", richiamando cos\u00ec la pratica del bere)\nRuoli minori completano il quadro d'insieme: Antonio, fratello di Leonato, difende l'onore di Ero. Grazie alla scena del ballo in maschera capiamo, vista l'intesa con Orsola, che questa \u00e8 sicuramente una donna pi\u00f9 anziana rispetto all'altra dama, Margherita.\nBaldassarre (Balthazar), al seguito di Don Pedro, si diletta nel canto. In scena porta due canzoni: \"Sigh no more\" (Atto II, Scena III) e \"Pardon, goddess of the night\" (Atto V, Scena III).\nFrate Francesco (Friar Francis) compare unicamente nel IV atto per suggellare il matrimonio tra Ero e Claudio. Suggerisce l'idea di piangere per morta Ero, in modo da riabilitarne il nome. Nella sua figura si riconosce il frate Lorenzo di \"Romeo e Giulietta\".\nInnogen, moglie di Leonato, \u00e8 infine un personaggio di cui non sappiamo nulla, se non che partecipa alle scene di insieme. Eliminata dalle trascrizioni successive e priva di battute proprie, non \u00e8 mai citata da nessun altro personaggio, cosa che rende impossibile ricostruire come Shakespeare la immagin\u00f2.\nL'opera tragicomica.\n\"Molto rumore per nulla\" \u00e8 considerata una tragicommedia per la commistione di generi che la trama presenta. In realt\u00e0, la sua lettura pu\u00f2 avvenire a pi\u00f9 livelli, proprio perch\u00e9 il genere \u00e8 difficilmente identificabile. Va detto che la separazione tra commedia e tragedia, di stampo aristotelico, \u00e8 difficilmente applicabile ai drammi di Shakespeare. Gi\u00e0 Samuel Johnson nel suo \"Preface to Shakespeare\" (1765) mise in discussione tale impostazione affermando come le combinazioni di gioia e dolore presenti nei drammi shakespeariani avessero tali e tante variazioni da impedirne una netta distinzione.\nA lungo fu definita commedia romantica, poich\u00e9 ne presenta alcune caratteristiche: in particolare nell'intreccio amoroso che lega Claudio ed Ero e nelle vicende che si susseguono per garantirne la felice unione. Anche la spiritosa schermaglia tra Benedetto e Beatrice, che si risolve nel fidanzamento tra i due, ha corrispondenze nella commedia romantica, sebbene sposti le convenzioni sceniche dell'amore e delle virt\u00f9, incarnati dalla coppia formata da Claudio ed Ero, su un piano pi\u00f9 strettamente materiale, presentando i pregi ed i difetti di due personaggi lontani dall'incarnare astratti idealismi.\nAllo stesso tempo il dramma si presenta come commedia giocosa, perch\u00e9 il copione si sviluppa in una serie di fraintendimenti e di scherzi orditi alle spalle di Benedetto e Beatrice, vittime inconsapevoli delle giocose trame degli astanti alla corte di Messina. Sono infatti lo scherzo e l'inganno a giocare un ruolo fondamentale nello sviluppo del sub-plot che ha come protagonisti i due eterni litiganti. Anche la finta morte di Ero potrebbe rientrare negli schemi della commedia giocosa in quanto mistificazione della realt\u00e0 per il raggiungimento di uno scopo nobile, ma Shakespeare fa precedere l'evento dall'ingresso dell'elemento tragico.\nQuest'ultimo si ravvisa, infatti, nella messa a segno delle oscure trame di Don Juan, che causa il ripudio di Ero ad opera di Claudio, che la insulta. Non \u00e8 solo in tale momento che l'asse del dramma si sposta dal comico alla parte pi\u00f9 propriamente tragica: durante il corso dell'intera pi\u00e8ce, infatti, Don Juan \u00e8 presentato come un malvagio a tutto tondo che non perde occasione, nei dialoghi con i suoi sgherri Corrado e Borraccio, di palesare la volont\u00e0 di farsi portatore di rovina e morte.\nA dimostrazione dell'organicit\u00e0 della commedia e della complementarit\u00e0 dei toni scuri e di quelli gioiosi, \u00e8 facile riconoscere una funzione di necessit\u00e0 narrativa nei fatti tragici: \u00e8 infatti nella tragedia che i personaggi di Beatrice e Benedetto riescono ad avvicinarsi, forzando i loro rispettivi caratteri. La trama, in questo modo, utilizzando gli incidenti di percorso, riesce a proseguire nella direzione prevista. Un'ulteriore notazione sulla permeabilit\u00e0 degli elementi tragici e comici riguarda il finale: lo svelamento di Ero e il seguente matrimonio non d\u00e0 luogo a una completa ed evidente ricomposizione. Claudio non si profonde in scuse, n\u00e9 Ero accorda il suo perdono. La loro vicenda si conclude in modo repentino, senza dissipare del tutto l'amarezza del ripudio, scivolando infine sullo sfondo della pi\u00f9 gioiosa unione tra Benedetto e Beatrice.\nLa commedia delle opposte illusioni.\nLa struttura dell'opera \u00e8 contrassegnata da elementi narrativi speculari, come a voler mostrare, per ogni situazione e personaggio, l'esatto opposto. Alle trame in buona fede di Don Pedro fanno da contraltare gli intrighi perfidi di Don Juan. Alle vicende amorose di Ero e Claudio si contrappongono quelle tra Beatrice e Benedetto in un doppio intreccio a chiasmo: il primo inizia sotto i migliori auspici e culmina con un rifiuto, il secondo parte dal rifiuto reciproco per evolversi nell'intesa amorosa.\nGi\u00e0 nel carattere tragicomico si evidenzia l'intreccio di generi, che potrebbe facilmente far volgere in tragedia la serie di eventi causati dal \"molto rumore\": \u00e8 fondamentale come il susseguirsi degli stessi avvenga in base ad una serie di illusioni e mistificazioni della realt\u00e0 dei quali lo spettatore, grazie allo svelamento degli stessi da parte dei personaggi, \u00e8 al corrente al contrario dei protagonisti. Proprio l'illusione, caratteristica di molte delle opere shakespeariane, \u00e8 l'elemento su cui si basa \"Molto rumore per nulla\"; prima nel tentativo, andato a buon fine, di far innamorare Benedetto e Beatrice e poi nell'accettazione della finta morte di Ero. La scena del ballo in maschera del secondo atto, col trionfo di maschere e fraintendimenti, \u00e8 esemplare della commedia degli errori.\nAltri due intrecci chiastici sono ravvisabili, in misura per\u00f2 minore rispetto al gioco delle due coppie principali, nella contrapposizione tra i personaggi che vivono alla corte di Leonato e gli esterni, come la ronda e i bislacchi Carruba e Sorba. Oltre ad essere definiti linguisticamente, con una propriet\u00e0 di linguaggio differente dai residenti nel palazzo di Messina, nel loro rocambolesco comportamento si fanno latori della verit\u00e0, facendo fallire i piani di Don Juan. Il secondo chiasmo \u00e8 proprio nella contrapposizione, se vogliamo, tra due nuclei familiari, composti dalla corte di Messina e la famiglia di Aragona col suo seguito. Nonostante quest'ultima provochi un'alterazione dell'equilibrio della casa siciliana, Shakespeare non intacca l'onore della famiglia vestendo il protagonista malvagio dei panni di un \"outsider\": bastardo e rifiutato in passato dal fratello Don Pedro, del quale ha ottenuto il perdono.\nCome gi\u00e0 accennato (e come sottolinea Nemi D'Agostino in una sua introduzione all'opera), il percorso dei personaggi principali (e del proprio 'doppio') si evolve attraverso l'edificazione di realt\u00e0 immaginarie contrapposte, create dal \"molto rumore\", in un insieme paradigmatico dell'affannarsi umano intorno a questioni di poco conto. Tali costruzioni fittizie sono castelli di carte, destinati ad essere spazzati via in un attimo dalla Fortuna. L'agnizione finale permette ad un nuovo mondo di emergere, presupponendo per i personaggi l'inizio di una nuova esistenza maggiormente aderente alla realt\u00e0.\nBenedetto, che inizialmente appare come meno dotato di sensibilit\u00e0 rispetto a Claudio, si trova (in seguito al doppio inganno benevolo/malevolo ordito dai due principi) a intessere una vera e propria conversazione sentimentale con Beatrice, acconsentendo persino alla richiesta di una prova d'amore (il dover sfidare a duello l'amico). Al contrario Claudio dar\u00e0 libero sfogo alla sua \"h\u00fdbris\" misogina, in un'apparente trasformazione radicale del personaggio da \"primo amoroso\" a sgradevole e infantile soldato punto sull'onore. \nLa romantica sposa Ero e Beatrice 'incapace d'amare' si ritroveranno anch'esse a parti invertite a fare i conti con opposti sentimenti. \nInfine, il disvelamento della realt\u00e0 riporter\u00e0 un equilibrio. Emblematico dell'esito di questo percorso da un'illusione all'altra fino alla scoperta del mondo reale \u00e8 il dialogo finale tra Benedetto e Beatrice: la ripresa dei reciproci punzecchiamenti verbali, ma questa volta con dolcezza, ci mostra la loro natura pi\u00f9 sincera, lontana tanto dall'iniziale disprezzo quanto dal successivo amoreggiare convenzionale.\nIl linguaggio.\nIl linguaggio nella commedia shakespeariana quando si riferisce a personaggi di alto rango utilizza preferibilmente la versificazione a danno della prosa.\nIn questa commedia invece Claudio, Ero, Leonato e Frate Francesco, in virt\u00f9 della posizione che ricoprono e della caratterizzazione dei personaggi, sono gli unici ad esprimersi sempre in versi, mentre Benedetto e Beatrice, pur essendo di condizione elevata, parlano per mezzo di un andamento prosastico che esprime e si adatta meglio al contenuto non certo aulico dei loro dialoghi.\nIl personaggio di Carruba (Dogberry) \u00e8 invece fortemente raffigurato per l'incapacit\u00e0 di esprimersi correttamente in lingua inglese: gli strafalcioni presenti nelle sue battute, infatti, infarciti da errori dovuti alla somiglianza fonetica tra lemmi che facilmente egli confonde, mostrano l'archetipo del futuro poliziotto onesto ma di estrazione sociale modesta, incapace di competere linguisticamente con gli appartenenti a una classe sociale differente dalla sua. Ogni tentativo di ingentilire i discorsi nei confronti di Leonato si tramuta, infatti, in una parentesi comica. L'incapacit\u00e0 di Carruba, tuttavia, si manifesta anche nei dialoghi con i suoi sottoposti: si pu\u00f2 facilmente dedurre che non solo il confronto con i nobili lo ridicolizzi, ma che l'autore abbia voluto inserire in lui una sorta di buffonesca natura, che lo rende di per s\u00e9 esilarante.\nDon Juan \u00e8 caratterizzato solitamente dall'utilizzo di frasi brevi.\nBenedetto e Beatrice usano spesso metafore per esprimersi, come di norma nel teatro shakespeariano, e non mancano di caustica mordacit\u00e0. Non rari sono i nomignoli con i quali si appellano: Mentre Beatrice si riferisce a Benedetto come \"\"Signior Mountanto\" (letteralmente, \"Signor Stoccata\"), Benedetto la saluta appellandola \"Lady Disdain\"\" (\"Madama Sdegno\").\nNon mancano, inoltre, metafore e doppi sensi a carattere sessuale che gravitano intorno all'intera commedia e che spesso sono presenti nelle opere di Shakespeare. Nell'atto III scena IV, nel corso di un dialogo tra Margherita ed Ero che si prepara per le nozze, quest'ultima afferma, discorrendo dell'abito da sposa:\nI riferimenti alla futura perdita della verginit\u00e0 di Ero, in seguito al previsto matrimonio con Claudio, sono evidenti.\nGi\u00e0 il titolo della commedia, allude a doppi sensi: l'omofonia, non pi\u00f9 presente nella lingua inglese contemporanea, tra \"Nothing\" (trad.: \"Niente\") e \"Noting\" (trad.: \"Annotare\"), sottolinea la presenza, nel corso dell'opera, di sfumature nel molto rumore generato per nessun motivo (l'adulterio di Ero non \u00e8 infatti mai avvenuto) ma anche di molto rumore causato da maldicenze, spionaggi, confidenze sibilline. Secondo alcune interpretazioni, inoltre, il titolo allude all'espressione vittoriana \"'n \"O-thing\"\" (\"una cosa a forma di \"o\"\"), eufemismo per indicare gli organi genitali femminili.\nRappresentazioni e adattamenti.\nPrincipali rappresentazioni teatrali.\nMentre la prima rappresentazione della commedia ci \u00e8 ignota, sappiamo che questa venne allestita una seconda volta per i preparativi del matrimonio tra Elisabetta di Boemia e Federico V. Nel first folio del 1623 sono riportate alcune indicazioni sceniche che ci hanno permesso di conoscere il nome di tre componenti della compagnia teatrale dei Chamberlain's Men, fautori dei primi allestimenti al Globe Theatre: William Kempe interpretava Dogberry, Richard Cowley la parte di Verges e, probabilmente, Iacke Wilson (Jack Wilson) interpretava la parte di Balthazar. A Kempe, nel ruolo di Dogberry, successe poi Robert Armin.\nLa commedia riscosse immediato successo ed entr\u00f2 nei repertori delle compagnie di giro: la popolarit\u00e0 della stessa \u00e8 testimoniata da una nota di Leonard Digges all'edizione dei poemi shakespeariani del 1640 che recita:\n\"\"let but Beatrice\"\n\"And Benedicke be seene, loe in a trice\"\n\"The Cockpit, Galleries, Boxes, all are full.\"\"\nIl commento \u00e8 indicativo perch\u00e9 \u00e8 la testimonianza dell'enorme affluenza di pubblico nel Teatro Cockpit di Londra per la rappresentazione della commedia.\nNel 1662 una versione firmata da William D'Avenant venne presentata al pubblico con il titolo \"Law against Lovers\": non si trattava dell'edizione originale shakespeariana ma di un nuovo lavoro, costituito da una nuova pi\u00e8ce che mischiava le trame di \"Misura per misura\" al sub-plot di \"Molto rumore per nulla\" consistente nelle schermaglie tra Benedetto e Beatrice. Un sessantennio dopo, nel 1737, si produsse ad opera di James Miller, un altro lavoro derivato dall'originale shakespeariano: \"The Universal Passion\", che mischiava stavolta le trame della commedia con quelle di \"La Princesse d'Elide\" di Moli\u00e8re.\nQualche anno prima, nel 1721, si ebbe l'edizione di John Rich al Lincoln's Inn Fields.\nNel corso del '700 il grande attore David Garrick interpret\u00f2 per 18 anni (dal 1748 al 1766) la parte di Benedetto ottenendo un grande successo.\nTra fine 1800 e inizio 1900 l'attrice Ellen Terry diede vita a una Beatrice straordinaria (accanto a Henry Irving nella parte di Benedetto), preceduta dall'interpretazione magistrale di Helena Faucit, attrice shakespeariana di lunga data.Successivamente (dal 1930) furono John Gielgud e Peggy Ashcroft a cimentarsi con Benedetto e Beatrice. La commedia rest\u00f2 nel repertorio di Gielgud e dell'Old Vic fino al 1959.\nNel 1965 fu Franco Zeffirelli a mettere in scena la commedia, nello stesso teatro londinese Old Vic, con Maggie Smith nel ruolo di Beatrice e Albert Finney in quello di Don Pedro.\nNel 1976 fu Judi Dench a interpretare Beatrice e nel 1988 la stessa attrice fu regista della commedia nella quale diresse Kenneth Branagh, il quale successivamente decise di trarne un film.\nModello per altre opere teatrali.\n\"Molto rumore per nulla\" fu a sua volta di ispirazione per altri lavori teatrali: tra questi si ricorda \"Il cortigiano danese\" (The Dutch Courtezan) di John Marston del 1604. Nel lavoro di Marston \u00e8 evidente il riferimento al rapporto che intercorre tra Beatrice ed Ero e a quello tra Carruba e Sorba.\nIl testo Shakespeariano, tradotto in siciliano, \"Troppu trafficu ppi nenti\", da Andrea Camilleri e Giuseppe Dipasquale, pubblicato nel 2009 da Lombardi editore, \u00e8 stato rappresentato con la regia dello stesso Dipasquale in prima nazionale il 5 settembre 2000 a Catania.\nTrasposizioni cinematografiche.\nDelle numerose trasposizioni dell'opera teatrale, solo alcune di esse furono destinate alla distribuzione nelle sale cinematografiche: la maggior parte, infatti, furono destinate alla trasmissione televisiva.\nOpera.\nHector Berlioz si ispir\u00f2 alla commedia per la sua op\u00e9ra-comique \"B\u00e9atrice et B\u00e9n\u00e9dict\", rappresentata per la prima volta nel 1862.\nMusica leggera.\nUn album musicale della power metal band tedesca Gamma Ray si intitola \"Sigh No More\", tributo alla celebre canzone cantata da Baldassarre."}
{"id": "1209478", "revid": "1833487", "url": "https://it.wikipedia.org/wiki?curid=1209478", "title": "Torpediniformes", "text": "Le torpedini (ordine torpediniformes, anche dette razze elettriche per la loro somiglianza morfologica con l'ordine dei raiformi) sono pesci cartilaginei di forma appiattita caratterizzati dalla presenza, ai lati del corpo, di un particolare organo definito organo elettrogeno in grado di produrre un campo elettrico la cui scarica pu\u00f2 variare da 50 a 220 volt a seconda della specie.\nDistribuzione e habitat.\nSono diffuse in gran parte dell'Oceano atlantico (con alcune specie endemiche anche del Mediterraneo), Pacifico ed Indiano. Pur essendo eccellenti nuotatori (a differenza dei raiformi, nuotano con la pinna caudale), passano gran parte del loro tempo adagiate sui fondali sabbiosi e melmosi, dove la loro forma appiattita e la loro colorazione smorta consentono loro di mimetizzarsi alla perfezione e risultare perci\u00f2 invisibili alle loro prede.\nAlimentazione.\nSono animali cacciatori, e la maggior parte delle specie utilizza la propria scarica elettrica per stordire o uccidere le prede.\nCuriosit\u00e0.\nPlinio il Vecchio, Claudio Galeno e Scribonio Largo citano l'usanza di usare una torpedine viva appoggiata sulla testa per guarire mal di testa persistenti, precursore dell'elettroshock.\nFamiglie.\nL'ordine comprende 69 specie suddivise in tre famiglie:"}
{"id": "1209481", "revid": "1154500", "url": "https://it.wikipedia.org/wiki?curid=1209481", "title": "Aracne Editrice", "text": "La Aracne \u00e8 stata una casa editrice italiana fondata da Gioacchino Onorati nel 1993, dichiarata fallita dal Tribunale di Roma il 6 aprile 2018. Si occupava prevalentemente di letteratura scientifica, didattica, accademica e di pubblicazione di atti di convegno a volte con le forme dell'editoria a pagamento e su ordinazione.\nPubblicazioni.\nPubblicava \u00abAfricana\u00bb, rivista annuale italiana di studi extraeuropei e di geopolitica, \u00abLetterature straniere &amp;\u00bb, rivista annuale dell'Universit\u00e0 degli Studi di Cagliari, e \u00abLexia\u00bb, rivista internazionale di semiotica (SCOPUS).\nSilvano Tagliagambe era il direttore della collana Filosofia della Scienza, Massimo Arcangeli era direttore della collana Seta, Francesco Forgione era il direttore della collana Antigone, Enrico Costa era direttore della collana Astronomia e Astrofisica, Antonio Lanza era direttore di diverse collane letterarie, Bernard Ardura era co-direttore della collana Arbor Historiae, Gianluigi Rossi era il co-direttore della collana Biblioteca Scientifica Europea e direttore della \u00abRivista Europea\u00bb (scienze politiche e sociali), Claudio D'Amato Guerrieri era il direttore della collana Archinauti, Francesco Moschini era il direttore della collana Progetto/Dettaglio, Maurizio Dardano era il co-direttore della collana Studi linguistici e Storia della lingua italiana, Giuseppe Dalla Torre era direttore della collana Florilegium, Luigi Alici era direttore della collana Percorsi di Etica, Barbara di Castri era direttrice delle collane \"Metropoli di carta\" e \"Bolle di sapone\".\nTra i comitati scientifici di Giurisprudenza figuravano Antonio Baldassarre (presidente emerito della Corte costituzionale) Giorgio Santacroce (precedente presidente della Cassazione), Franco Modugno (membro della Corte Costituzionale, Paolo Benvenuti (ex rettore dell'Universit\u00e0 di Teramo), Umberto Leanza (capo del Contenzioso Diplomatico del ministero degli Affari Esteri), Guido Alpa (ex presidente del Consiglio Nazionale Forense), Mario Ascheri."}
{"id": "1209483", "revid": "729019", "url": "https://it.wikipedia.org/wiki?curid=1209483", "title": "Programma Phobos", "text": "Il Programma Phobos \u00e8 stata una missione spaziale senza equipaggio costituita da due sonde, lanciate dall'Unione Sovietica nel 1988 per studiare il pianeta Marte ed i suoi satelliti Fobos e Deimos. Entrambe le sonde subirono delle avarie critiche. Il progetto un'evoluzione del precedente Programma Venera.\nPhobos 1 venne lanciata il 7 luglio e Phobos 2 il 12 luglio 1988 con un vettore Proton. La massa era di . Phobos 2 fu un orbiter e scatt\u00f2 38 immagini con una risoluzione di .\nIl programma fu il frutto di una cooperazione di 14 nazioni, tra cui, oltre all'Unione Sovietica: Svezia, Svizzera, Austria, Francia, Germania Ovest e Stati Uniti d'America.\nObiettivi.\nGli obiettivi delle missioni Phobos erano:\nPhobos 1.\nLa sonda Phobos 1 oper\u00f2 normalmente fino al 2 settembre 1988 quando una prevista sessione di comunicazione non avvenne.\nI contatti non vennero mai pi\u00f9 stabiliti a causa di un errore nel software inviato alla sonda il 29 e 30 agosto che disattiv\u00f2 i propulsori di assetto. Per questo motivo la sonda perse l'orientamento con il Sole e, non potendo orientare i suoi pannelli solari, scaric\u00f2 le sue batterie.\nLe istruzioni del software facevano parte di una routine che veniva usata durante i test a terra e normalmente sarebbe dovuta essere rimossa prima del lancio. Tuttavia il software era contenuto nelle memorie PROM e la rimozione del codice avrebbe richiesto la sostituzione dell'intero computer. A causa dei tempi di lancio molto stringenti gli ingegneri decisero di lasciare la sequenza di comando pensando che non sarebbe mai stata utilizzata.\nTuttavia un singolo carattere sbagliato nella sequenza di aggiornamento caus\u00f2 l'esecuzione di questa routine con la seguente perdita della sonda.\nPhobos 2.\nLa sonda Phobos 2 oper\u00f2 normalmente durante il percorso verso il pianeta Marte. Si inser\u00ec in orbita il 29 gennaio 1989 raccogliendo dati sul Sole sull'ambiente interplanetario su Marte e il satellite Fobos. Il 28 marzo, poco dopo la fase finale della missione durante la quale la sonda si sarebbe dovuta avvicinare a Fobos e rilasciare due lander, vennero persi i contatti.\nSistemi e sensori.\nLe sonde trasportavano diversi strumenti: telescopi a raggi-X e ultravioletti, uno spettrometro a neutroni e il radar Grunt progettato per lo studio delle strutture superficiali di Fobos.\nIl lander possedeva un Alpha Proton X-Ray Spectrometer (APXS) per fornire informazioni sulla composizione chimica degli elementi della superficie, un sismometro per determinare la struttura interna e un penetratore con sensori di temperatura e un accelerometro per studiare le propriet\u00e0 meccaniche e fisiche della superficie.\nLo spettrometro ad infrarosso effettu\u00f2 30\u00a0000 scansioni nell'infrarosso vicino (da 0,75 a 3,2\u00a0\u00b5m) nelle aree equatoriali di Marte, con una risoluzione spaziale da 7\u00a0km a 25\u00a0km e 400 scansioni di Fobos con risoluzione di 700\u00a0m. Queste osservazioni permisero di ottenere le prime mappe mineralogiche del pianeta e del satellite."}
{"id": "1209484", "revid": "125811346", "url": "https://it.wikipedia.org/wiki?curid=1209484", "title": "Rione Antignano", "text": "Il rione Antignano \u00e8 una delle zone pi\u00f9 antiche del quartiere collinare del Vomero a Napoli; attualmente si estende lungo la via Antignano, il largo Antignano, il vico Antignano, la via Giuseppe Recco (gi\u00e0 via Nuova Antignano), nonch\u00e9 il tratto superiore di via Annella di Massimo, parte di piazza degli Artisti e via San Gennaro ad Antignano.\nStoria e descrizione.\nNasce al tempo dei Romani come un semplice nucleo abitativo rurale, sulla \"via Puteolis Neapolim per colles\" strada che prima dello scavo della galleria di collegamento tra Fuorigrotta e Mergellina costituiva l'unico collegamento via terra tra la zona flegrea e la citt\u00e0. Intorno al II secolo d.C. la strada fu risistemata e chiamata \"via Antiniana\" (o da \"ante Agnano\" in quanto posta di fronte al piccolo Lago di Agnano, da secoli prosciugato, o dall'aggettivo \"Antonianum\", in riferimento ad un particolare proprietario della zona).\nAgli inizi del Medioevo lungo quella strada e le altre vie consolari che univano Napoli a Nola, ad Atella, a Capua e a Cuma, si formarono innumerevoli piccoli insediamenti agricoli che furono chiamati \"casali\"; ed Antignano risulta, fin dal tempo ducale, uno degli oltre cinquanta casali che circondavano Napoli, i cui abitanti scendevano nella citt\u00e0 a vendere prodotti agricoli.\nNel XV secolo viene menzionato come propriet\u00e0 della nobile famiglia Capece (in particolare nella persona di d. Scipione Capece, Signore d'Antignano e di San Giovanni a Teduccio), e, verso la fine secolo, il poeta Giovanni Pontano, ministro di Ferrante I e di Alfonso II d'Aragona, vi fece costruire una magnifica villa con i celebri \"horti\", da lui stesso cantati nei suoi componimenti.\nUn cenno merita la basilica di San Gennaro ad Antignano nell'omonima via: l'attuale edificio risale ai primi del Novecento ed \u00e8 privo di particolari pregi stilistici; quasi all'imbocco di via della Cerra v'\u00e8 una minuscola edicola con un'effigie marmorea della testa del Santo, prelevata dalla preesistente chiesa eretta, nel 1707, abbattuta nel 1893 per fare spazio all'attuale basilica, poi realizzata nel 1904 su progetto di Giuseppe Pisanti; tale complesso si erge nel luogo dove, tradizionalmente, sarebbe avvenuto per la prima volta il miracolo della liquefazione del sangue di San Gennaro.\nIn epoca borbonica Antignano fu un punto nevralgico del Dazio, di cui si conserva ancora la sede, un piccolo edificio a due archi sul cui fianco campeggia l'iscrizione: \"Qui si paga per gli regj censali\".\nLungo la via Arenella, che fin dall'epoca medievale collega il Vomero vecchio, Antignano e l'Arenella, vede svolgersi sin dal XVII secolo la grande processione del Cristo risorto detta anche \"il mistero d'Antignano\": una manifestazione religiosa e folcloristica, proiezione tipica dello antico teatro medioevale, introdotta forse in epoca vicereale."}
{"id": "1209488", "revid": "729019", "url": "https://it.wikipedia.org/wiki?curid=1209488", "title": "Phobos 1", "text": "Phobos 1 \u00e8 stata una sonda spaziale sovietica senza equipaggio del programma Phobos lanciata dal cosmodromo di Bayqo\u00f1yr il 7 luglio 1988. La sua missione era di esplorare Marte e le sue lune Fobos e Deimos. La missione fall\u00ec il 2 settembre 1988 quando un malfunzionamento del computer caus\u00f2 la trasmissione dell'ordine di fine missione al veicolo spaziale. Al momento del lancio \u00e8 stata lanciata la pi\u00f9 pesante nave spaziale interplanetaria, con un peso di 6200 kg.\nPiano di volo.\nErano previsti circa 200 giorni perch\u00e9 la sonda spaziale Phobos 1 potesse viaggiare dalla Terra a Marte. Sono state pianificate due correzioni di rotta a met\u00e0 percorso. La prima tra i giorni 7 e 20, e la seconda tra i giorni 185 e 193. Queste due correzioni avrebbero collocato la sonda in un'orbita altamente ellittica attorno a Marte. Successivamente, si sarebbe circolarizzata l'orbita a 350 km di quota. Dopo aver raggiunto l'orbita di osservazione, era previsto il distacco di una sonda per raggiungere Fobos, rilasciare un lander contenente attrezzatura scientifica da un'altitudine di 50 metri e spostarsi in un'orbita equatoriale finale sopra Marte.\nObiettivi della missione.\nLo studio scientifico della sonda Phobos 1 \u00e8 stato suddiviso in tre fasi. Nella prima fase la sonda avrebbe studiato il Sole e lo spazio interplanetario mentre viaggiava dalla Terra verso Marte, nella seconda fase Marte e Fobos mentre si trovava in orbita attorno a Marte, nella fase finale Fobos da meno di 50 metri. A completamento della missione era previsto anche l'atterraggio di un lander di tipo hopper, con la possibilit\u00e0 di saltare in zone diverse del satellite grazie a delle molle.\nMalfunzionamento.\nIl 2 settembre 1988, la trasmissione prevista da Phobos 1 non \u00e8 stata ricevuta. Questo \u00e8 stato fatto risalire a un comando chiave difettoso che \u00e8 stato inviato il 28 agosto dal controllo a terra a Eupatoria. Un tecnico ha involontariamente omesso un singolo trattino in uno dei comandi chiave. Tutti i comandi dovevano essere corretti da un computer prima di essere trasmessi, ma il computer che controllava il codice non funzionava correttamente. Il tecnico ha violato la procedura e ha trasmesso il comando prima che il computer potesse essere riparato per correggerlo. Questa piccola modifica nel codice disattiv\u00f2 i propulsori di assetto, perdendo la possibilit\u00e0 di orientare correttamente i suoi pannelli solari, esaurendo cos\u00ec le sue batterie.\nLe istruzioni del software per disattivare il controllo di assetto della sonda, normalmente un'operazione fatale, facevano parte di una routine usata per testare il veicolo spaziale sul terreno. Normalmente questa routine dovrebbe essere rimossa prima del lancio. Tuttavia, il software era codificato in PROM e quindi la rimozione del codice di test avrebbe richiesto la rimozione e la sostituzione dell'intero computer. A causa della pressione del lancio imminente, gli ingegneri hanno deciso di lasciare la sequenza di comando, anche se non dovrebbe mai essere utilizzata. Tuttavia, un errore a singolo carattere nella costruzione di una sequenza di caricamento ha comportato l'esecuzione del comando, con conseguente perdita del veicolo spaziale."}
{"id": "1209489", "revid": "729019", "url": "https://it.wikipedia.org/wiki?curid=1209489", "title": "Phobos 2", "text": "Phobos 2 \u00e8 stata l'ultima sonda spaziale dell'Unione sovietica. Era una missione spaziale senza equipaggio del programma Phobos lanciata dal cosmodromo di Bayqo\u00f1yr il 12 luglio 1988, 5 giorni dopo la sonda Phobos 1. La sua missione era di esplorare Marte e le sue lune Fobos e Deimos. Raggiunse correttamente Marte e si inser\u00ec in orbita il 29 gennaio 1989, trasmettendo a Terra immagini e dati telemetrici, ma la missione termin\u00f2 prematuramente prima di completare tutti gli obiettivi.\nPiano di volo.\nErano previsti circa 200 giorni perch\u00e9 la sonda spaziale Phobos 2 potesse viaggiare dalla Terra a Marte. Sono state pianificate due correzioni di rotta a met\u00e0 percorso. La prima tra i giorni 7 e 20, e la seconda tra i giorni 185 e 193. Queste due correzioni avrebbero collocato la sonda in un'orbita altamente ellittica attorno a Marte. Successivamente, si sarebbe circolarizzata l'orbita a 350 km di quota. Dopo aver raggiunto l'orbita di osservazione, era previsto il distacco di una sonda per raggiungere Fobos, rilasciare un lander contenente attrezzatura scientifica da un'altitudine di 50 metri e spostarsi in un'orbita equatoriale finale sopra Marte.\nIl veicolo spaziale fu lanciato il 12 luglio 1988 alle 20:01:43 UTC. Il 21 luglio 1988 e il 23 gennaio 1989 furono eseguite due manovre correttive. Il 29 gennaio 1989 alle 15:55 UTC \u00e8 stato acceso il sistema di propulsione autonomo e il dispositivo \u00e8 entrato nell'orbita marziana di 850 \u00d7 79750 km con periodo orbitale di 76,5 ore e inclinazione di 1\u00b0, per poi correggere l'orbita ad un'altitudine 819 \u00d7 81214 km, con periodo 77 ore e inclinazione 1,5\u00b0.\nPer portare il veicolo ad una distanza ravvicinata all'orbita di Fobos sono state effettuate due ulteriori correzioni ISM orbita: l'aumento del periareo il 12 febbraio (0,9\u00b0, 6400 \u00d7 81200 km, 86,5 h) e la transizione all'orbita finale il 18 febbraio (0,5 \u00b0 di inclinazione, altezza - 6280 km, periodo orbitale - 8,0 ore), 300 km sopra l'orbita di Phobos. Successivamente, l'unit\u00e0 di propulsione autonoma \u00e8 stata separata dall'orbiter. Il 7, 15 e il 21 marzo 1989 sono state eseguite manovre correttive per sincronizzare il movimento dell'unit\u00e0 a Fobos. Sono state catturate tre immagini di Fobos: il 21 febbraio da una distanza di 860 km, il 28 febbraio da 320 km e il 25 marzo da 191 km.\nIl sorvolo con il rilascio dei lander era stato programmato per il 4 - 5 aprile, ma il 27 marzo \u00e8 mancata la comunicazione con la sonda: dalle 20:51 alle 21:03 le stazioni terrestri hanno ricevuto un segnale molto debole e le informazioni sulla telemetria non sono state recuperate. Analizzando il segnale si potrebbe solo dire che il dispositivo non \u00e8 stato stabilizzato e ruotava in modo irregolare. Ulteriori tentativi di comunicare con la stazione non hanno avuto successo. Il 15 aprile 1989 fu ufficialmente annunciata la cessazione dei tentativi di stabilire un contatto con la sonda.\nDurante il volo sul dispositivo ci sono stati diversi problemi gravi e guasti ai sistemi. Il 1\u00ba novembre 1988 uno dei due trasmettitori principali si ruppe e la comunicazione \u00e8 stata condotta solo attraverso il secondo trasmettitore. Durante il volo, si sono verificati ripetuti arresti spontanei del computer di bordo."}
{"id": "1209490", "revid": "94902", "url": "https://it.wikipedia.org/wiki?curid=1209490", "title": "Razza elettrica", "text": ""}
{"id": "1209492", "revid": "38120", "url": "https://it.wikipedia.org/wiki?curid=1209492", "title": "Gorge", "text": ""}
{"id": "1209493", "revid": "922477", "url": "https://it.wikipedia.org/wiki?curid=1209493", "title": "Quando arriver\u00e0", "text": "Quando arriver\u00e0 pubblicato nel 1984 \u00e8 il ventiquattresimo album della cantante italiana Iva Zanicchi.\nIl disco.\nNel 1983 Iva Zanicchi torna a incidere per il mercato discografico italiano a due anni dalla pubblicazione del disco \"Iva Zanicchi\" del 1981 e dopo quattro anni di successo internazionale praticamente ininterrotto.\n\u00c8 la SGM del produttore discografico Roberto Dan\u00e9, gi\u00e0 responsabile di Donatella Rettore, ad occuparsi del suo rilancio nel panorama musicale. Iva Zanicchi decide, allora, di rientrare sulla scena italiana rinnovata nel look e con un altrettanto rinnovato stile musicale.\nL\u2019album, molto elettronico, si riallaccia, come genere musicale, al disco \"Iva Zanicchi\" pubblicato nel 1981 e lanciato da \"Ardente\", uno dei suoi migliori pezzi degli anni \u201980, ma i brani si distinguono per un nuovo modo di cantare da parte di Iva, che non indugia pi\u00f9 sulle note, ma vi scivola sopra in modo vellutato.\nQuesto il commento di TV Sorrisi e Canzoni:\n\"Aria di luna\", il singolo che fa da traino all\u2019intero album viene presentato da Iva Zanicchi gi\u00e0 nel 1983, alla Mostra internazionale di musica leggera di Riva del Garda, ma il momento culminante del rientro sulla scena musicale italiana \u00e8 fissato per il successivo Festival di Sanremo, con il brano \"Chi (mi dar\u00e0)\". L\u2019album esce proprio in occasione della partecipazione di Iva Zanicchi alla manifestazione canora, da cui manca esattamente da dieci anni.\nI brani.\nIl disco \u00e8 interamente costituito da brani inediti e non contiene cover. Spiccano: \n\"Aria di luna\": Dopo \"A parte il fatto\" e \"Ardente\", questo singolo rappresenta, quasi fosse una terza tappa, il rinnovamento musicale intrapreso da Iva Zanicchi nel corso degli anni \u201980 (e che culminer\u00e0 con il singolo Volo del 1987). La canzone, \u201cd\u2019impatto\u201d e molto passionale, \u00e8 scritta da Maurizio Piccoli e parla di una donna decisa ed aggressiva che invita il suo uomo ad una notte di passione.\n\"Chi mi dar\u00e0\": \u00c8 lo sfogo di una donna da poco abbandonata e alla ricerca di un uomo che possa darle nuove emozioni e nuove prospettive. Il brano \u00e8 firmato da Umberto Balsamo e dal suo fidato autore di sempre Cristiano Malgioglio. \n\"Quando arriver\u00e0\": Suggestivo pezzo d\u2019atmosfera che d\u00e0 il nome all\u2019album e che Iva Zanicchi presenta a Un disco per l'estate di quello stesso anno. \n\"Nonostante me\": Uno dei migliori pezzi dell\u2019album e frutto di una nuova collaborazione con Donatella Rettore, che torna a scrivere per Iva Zanicchi a pi\u00f9 di cinque anni dalla pubblicazione di \"Quanto dura poco l\u2019estate\" del 1978. \n\"Noi ci inventeremo\": Scritta dallo stesso Roberto Dan\u00e9 in collaborazione con Franco Simone, \u00e8 una canzone contro la guerra e il nucleare, tematiche di grande attualit\u00e0 nei primi anni \u201980, segnati dalla ripresa della contrapposizione Usa-Urss e dalle polemiche sulle centrali atomiche."}
{"id": "1209494", "revid": "94902", "url": "https://it.wikipedia.org/wiki?curid=1209494", "title": "Razze elettriche", "text": ""}
{"id": "1209501", "revid": "124465062", "url": "https://it.wikipedia.org/wiki?curid=1209501", "title": "Carlo III Filippo del Palatinato", "text": "Biografia.\nNato a Neuburg an der Donau, era il settimo dei 17 figli di Filippo Guglielmo del Palatinato e di Elisabetta Amalia d'Assia-Darmstadt.\nSuccedette al fratello Giovanni Guglielmo del Palatinato alla sua morte, nel 1716. Spost\u00f2 la capitale del Palatinato da Heidelberg alla nuova citt\u00e0 di Mannheim nel 1720. Alla sua morte, nel 1742, la linea del Palatinato-Neuburg si estinse e il Palatinato (inclusi Neuburg, J\u00fclich e Berg) venne ereditato dalla linea del Palatinato-Sulzbach, sempre della famiglia Wittelsbach.\nA Mannheim Carlo III Filippo e suo nipote poi diedero un forte impulso alla cultura creando una delle migliori orchestre d'Europa. Sotto la direzione di musicisti come Johann Stamitz e Carlo Grua, l'orchestra della cappella venne lodata anche da grandi musicisti come Leopold e Wolfgang Amadeus Mozart.\nMatrimoni e figli.\nCarlo III Filippo si spos\u00f2 il 10 agosto 1688 a Berlino, la principessa Ludwika Karolina Radziwi\u0142\u0142 (1667-1695), figlia del principe Boguslavo di Radziwi\u0142\u0142 e vedova del principe Luigi di Brandeburgo (1666-1687), figlio del margravio Federico Guglielmo I di Brandeburgo. Da questo matrimonio nacquero quattro figli:\nVedovo della prima moglie, il 15 dicembre 1701 si rispos\u00f2 a Cracovia con la principessa Teresa Caterina Lubomirska di Ostrog (n.1685), figlia del principe Giuseppe Carlo Lubomirsky von Ostrog, matrimonio da cui nacquero due eredi:\nNel 1729, morganaticamente, spos\u00f2 la contessa Violante Teresa di Thurn und Taxis."}
{"id": "1209502", "revid": "729019", "url": "https://it.wikipedia.org/wiki?curid=1209502", "title": "Porta Grossetana (Batignano)", "text": "Porta Grossetana \u00e8 una delle due originarie porte lungo la cinta muraria di Batignano, frazione del comune di Grosseto.\nStoria.\nLa porta fu costruita in epoca medievale, quasi certamente nel corso del XII secolo, lungo le mura che delimitavano l'accesso al borgo.\nIn seguito, con il passaggio di Batignano nella Repubblica di Siena, sulla porta venne collocato lo stemma di sottomissione al popolo senese.\nNelle epoche successive furono effettuati vari interventi di ristrutturazione che, per\u00f2, hanno mantenuto pressoch\u00e9 intatto gli originari elementi stilistici medievali.\nDescrizione.\nPorta Grossetana si trova lungo il tratto sud-occidentale dell'antica cerchia muraria, ove si apre ad arco tondo, sopra il quale \u00e8 collocato uno stemma raffigurante un leone rampante; il rivestimento della porta \u00e8 in pietra.\nNella parte interna sono ancora visibili i cardini."}
{"id": "1209503", "revid": "1474437", "url": "https://it.wikipedia.org/wiki?curid=1209503", "title": "Episodi di Nana", "text": "Lista degli episodi di \"NANA\", anime tratto dall'omonimo manga di Ai Yazawa. La serie, diretta da Morio Asaka e realizzata dallo studio Madhouse, \u00e8 stata trasmessa in Giappone su Nippon Television dal 5 aprile 2006 al 27 marzo 2007. Essa comprende 47 episodi e tre special (11.5 - La stanza di Junko 1 / 21.5 - La stanza di Junko 2 / 36.5 - La stanza di Junko 3), che fungono da riassunto della storia, mediante le emozioni di Junko, fino al punto in cui si \u00e8 interrotta la narrazione. In Italia \u00e8 andato in onda su MTV Italia dal 23 gennaio 2007 al 22 gennaio 2008 e successivamente su Rai 4.\nLe sigle di apertura sono \"rose\" di ANNA TSUCHIYA inspi' NANA (BLACK STONES) per gli ep. 1-21, \"Wish\" di OLIVIA inspi' REIRA (TRAPNEST) per gli ep. 22-36 e \"LUCY\" di ANNA TSUCHIYA inspi' NANA (BLACK STONES) per gli ep. 37-47. Quelle di chiusura sono \"a little pain\" di OLIVIA inspi' REIRA (TRAPNEST) per gli ep. 1-8, 10-18 e 41, \"rose\" di ANNA inspi' NANA (BLACK STONES) per l'ep. 9, \"Starless Night\" di OLIVIA inspi' REIRA (TRAPNEST) per gli ep. 19-29 e 42, di ANNA TSUCHIYA inspi' NANA (BLACK STONES) per gli ep. 30-40 e 47, \"Winter sleep\" di OLIVIA inspi' REIRA (TRAPNEST) per gli ep. 43-44 e \"Stand by me\" di ANNA TSUCHIYA inspi' NANA (BLACK STONES) per gli ep. 45-46.\nLa storia si ambienta nel Giappone contemporaneo e presenta le vicende di due ragazze ventenni che si trasferiscono a Tokyo: Nana-Hachi Komatsu e Nana Osaki. Le due giovani prendono lo stesso treno diretto alla capitale giapponese ove s'incontrano fortuitamente. Separate alla stazione, si incontreranno successivamente per caso in un appartamento che entrambe hanno intenzione di affittare; decideranno quindi di diventare coinquiline e di dividere insieme la vita quotidiana."}
{"id": "1209505", "revid": "1522738", "url": "https://it.wikipedia.org/wiki?curid=1209505", "title": "Isola Cannella", "text": ""}
{"id": "1209508", "revid": "767487", "url": "https://it.wikipedia.org/wiki?curid=1209508", "title": "Vincenzo Marruocco", "text": "Carriera.\nEsordisce nel Giugliano nella stagione 1997-1998, dove vince il C.N.D e lo scudetto dilettanti, e dopo l'esperienza nelle giovanili del Lecce, ottiene due promozioni in maglia Messina ricoprendo il ruolo di secondo portiere.\nDopo brevi esperienze, poi, con Salernitana e Chieti, trova continuit\u00e0 a Foggia, in C1, dove \u00e8 titolare per tre stagioni consecutive. Nel corso della stagione 2004-05, ha consentito al suo Foggia di pareggiare 1 ad 1 contro il Martina andando a battere (e realizzare) un calcio di rigore.\nNella stagione 2007-08 il grande salto in Serie A, a Cagliari e poi, in gennaio, in prestito al , in Serie B dove, per\u00f2, non riesce ad evitare la retrocessione.\nChiusa la breve parentesi in A con il Cagliari, la Societ\u00e0 sarda lo cede in prestito nelle ultime battute del mercato estivo alla . Con i biancobl\u00f9 cavesi militer\u00e0 per tutta la stagione nei primi posti di classifica per un posto nei Play-off ma, nella gara interna dell'ultima giornata, i cavesi perderanno contro il , dando addio al 5\u00ba posto valido gli spareggi.\nA Novembre della stagione calcistica 2009/10 si accorda con il Manfredonia, che milita in Lega Pro Seconda Divisione.\nIl 30 giugno 2010 l' ufficializza l'acquisto dell'estremo difensore partenopeo. Dopo una stagione condotta tra alti e bassi tra i pali biancoverdi, il 29 marzo 2011 viene messo temporaneamente fuorirosa ed il successivo 2 maggio risolve consensualmente il contratto.\nRiparte la stagione successiva scegliendo di vestire i colori del Nissa, compagine siciliana militante in Serie D. La parentesi con il Nissa dura meno di una stagione e nel marzo del 2012 viene ingaggiato dall'Irsinese, formazione militante nel girone H della Serie D. Terminata la breve parentesi materana, Marruocco torna fra i professionisti nell'estate successiva firmando per la Paganese, in Lega Pro Prima Divisione. Conclude la carriera nel 2017-2018 alla ."}
{"id": "1209509", "revid": "933835", "url": "https://it.wikipedia.org/wiki?curid=1209509", "title": "Oliver Plunkett", "text": "Biografia.\nOliver Plunkett nacque nel 1625 a Lougherew, vicino a Oldcastle, nella contea di Meath, in Irlanda, da una famiglia di origine anglo-normanna, che appoggi\u00f2 re Carlo I nelle dispute con il parlamento inglese.\nStudi\u00f2 a Roma con il padre Pierfrancesco Scarampi, presso i gesuiti del Collegio Irlandese e ricevette l'ordinazione a sacerdote nella cappella del Collegio Urbaniano di \"Propaganda Fide\" nel 1654 dalle mani di un vescovo irlandese profugo a Roma a causa delle politiche ferocemente anti-cattoliche di Oliver Cromwell, cominciate nel 1649. I preti cattolici, scoperti ad amministrare i sacramenti in Irlanda, venivano impiccati o deportati nelle Indie Occidentali. Impossibilitato a tornare in Irlanda, Plunkett esercit\u00f2 per alcuni anni il ministero sacerdotale a Roma, fra i cappellani della casa oratoriana di San Girolamo della Carit\u00e0 e si dedic\u00f2 alla cura spirituale degli infermi. Nel frattempo si laure\u00f2 in diritto all'Universit\u00e0 della Sapienza.\nNel 1657 fu nominato professore di teologia, presso il Collegio Urbaniano, dove insegn\u00f2 fino al 1669 ai giovani futuri missionari; inoltre svolse l'attivit\u00e0 di consigliere per gli affari irlandesi della Sacra Congregazione di \"Propaganda Fide\".\nMorto Oliver Cromwell, con il regno di Carlo II la politica anti-cattolica degli inglesi in Irlanda si attenu\u00f2 e, nel 1670, Plunkett, dopo un breve soggiorno a Londra, pot\u00e9 ritornare in patria come arcivescovo di Armagh e primate d'Irlanda, con l'incarico di riorganizzare l'arcidiocesi e la chiesa irlandese.\nInsedi\u00f2 la Compagnia di Ges\u00f9 a Drogheda, dove fond\u00f2 una scuola per i ragazzi e un collegio per studenti di teologia. Estese il suo ministero ai cattolici di lingua gaelica delle Highlands e delle isole della Scozia. Si impegn\u00f2 molto nella lotta contro l'alcolismo tra i suoi sacerdoti. Nel 1670 organizz\u00f2 una conferenza episcopale della Chiesa cattolica irlandese a Dublino, ma ebbe dissapori con il collega arcivescovo di Dublino, Peter Talbot, riguardo alla primazia in Irlanda, e discordie con l'ordine francescano, in una disputa di propriet\u00e0, nella quale si schier\u00f2 a favore dei domenicani.\nNel 1673 riprese la persecuzione anticattolica. Il collegio dei gesuiti di Drogheda fu raso al suolo. Plunkett ignor\u00f2 l'ordine di lasciare il paese e rimase in Irlanda, dove per mesi visse in clandestinit\u00e0, in montagna e nei boschi. Nel 1678 la persecuzione anticattolica si inaspr\u00ec dopo la scoperta di un complotto \"papista\", inventato in Inghilterra da Titus Oates, secondo il quale i cattolici avrebbero voluto a far giungere in Irlanda 20\u00a0000 soldati francesi. Plunkett fu accusato di aver imposto un'autotassazione sul suo clero per appoggiare la ribellione contro gli inglesi.\nL'arcivescovo fu arrestato e processato a Dundalk nel 1679, imprigionato a Dublino e poi deportato nella prigione di Newgate a Londra, dove l'anno dopo fu di nuovo processato e, con le testimonianze di due francescani spergiuri, condannato a morte per alto tradimento; l'esecuzione avvenne in modo orribile il 1\u00ba luglio 1681 a Tyburn, in Inghilterra. Fu impiccato eviscerato e squartato. Fu l'ultimo dei martiri cattolici uccisi in Inghilterra. Il corpo inizialmente fu sepolto nel cortile di St Giles in the Fields, dentro due piccoli contenitori, vicino ai corpi di 5 altri gesuiti uccisi in precedenza. La sua testa mummificata si trova a Drogheda, conservata in uno scrigno, posto nel transetto sinistro della Chiesa cattolica di San Pietro; la gran parte dei suoi resti riposa ora nell'abbazia di Downside, in Inghilterra, dopo essere stati riesumati e conservati per 200 anni nel monastero benedettino di Lambspringe, vicino a Hildesheim, in Germania. Pochi giorni dopo l'esecuzione di Oliver Plunkett, il complotto \u201cpapista\u201d si rivel\u00f2 una falso organizzato da Lord Shaftesbury, il quale fu incarcerato nella Torre di Londra.\nFu beatificato nel 1920, da papa Benedetto XV, e canonizzato nel 1975, da papa Paolo VI.\nLa Chiesa cattolica lo ricorda il 1\u00ba luglio. \u00c8 stato nominato patrono del processo di pace e riconciliazione in Irlanda.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1209511", "revid": "486946", "url": "https://it.wikipedia.org/wiki?curid=1209511", "title": "A.S.D. Fortis Juventus 1909", "text": ""}
{"id": "1209521", "revid": "36426", "url": "https://it.wikipedia.org/wiki?curid=1209521", "title": "Ugello de Laval", "text": "L\u2019ugello di de Laval, o pi\u00f9 comunemente ugello convergente-divergente, \u00e8 un ugello di scarico supersonico, a differenza dell'ugello convergente che invece \u00e8 subsonico.\nSchematicamente \u00e8 costituito da un tubo che presenta una strozzatura centrale, simile a una clessidra asimmetrica. Il suo funzionamento a regime (velocit\u00e0 pari alla velocit\u00e0 del suono nella sezione di gola, ovvero nella sezione pi\u00f9 piccola) permette di accelerare un gas caldo fino a velocit\u00e0 supersoniche, convogliando il flusso di scarico in modo da trasformare la sua energia termica e di pressione in energia cinetica.\nModelli matematici con simili caratteristiche di flusso sono stati applicati a correnti a getti in astrofisica.\nStoria.\nFu sviluppato nel XIX secolo dall'ingegnere svedese Gustaf de Laval, che nel 1889 deposit\u00f2 un brevetto per un ugello divergente usato nelle turbine a vapore da lui disegnate.\nIl primo ad applicarlo a un motore a razzo fu lo scienziato statunitense Robert Goddard. Oggi praticamente tutti gli endoreattori che sfruttano l'espansione di gas caldi per ottenere una spinta utilizzano ugelli de Laval.\nL'idea di applicarlo poi allo scarico dei motori a 2 tempi ad alte prestazioni \u00e8 dovuta a un tecnico italiano, Maurizio Cavaliere, che negli anni '80 cominci\u00f2 i suoi studi che portarono alla corretta applicazione dell'ugello di De Laval alla fine del cono di riflessione degli impianti di scarico a risonanza per motori a 2 tempi e non di tubi Venturi come spesso erroneamente creduto.\nAlcuni suoi articoli compaiono sulla rivista \"Moto Tecnica\" negli anni 1995-1996-2011 che spiegano per la prima volta l'applicazione dell'ugello allo scarico dei motori a 2 tempi. Attualmente viene applicato a tutti i motori a 2 tempi ad alte prestazioni.\nFunzionamento.\nIl funzionamento si basa sul diverso comportamento di un flusso subsonico e di uno supersonico al variare della sezione del condotto.\nIn regime subsonico, un fluido che attraversi un condotto le cui sezioni vanno restringendosi (convergente), generalmente con un profilo conico, aumenta la velocit\u00e0 del flusso stesso, in modo da mantenere costante la portata in massa, fino ad arrivare alla sezione minore (generalmente con un andamento morbido/arrotondato), che prende il nome di \"Gola\", che \u00e8 dimensionata in modo tale il fluido raggiunga condizioni di saturazione (ovvero raggiunga Mach = 1), idealmente tale gola \u00e8 estremamente breve (lunghezza nulla), ma per garantire un effettivo raggiungimento della velocit\u00e0 sonica si adotta una lunghezza minima per stabilizzare tutto il fluido.\nPassata la gola, il flusso sonico attraversa sezioni che vanno allargandosi (parte divergente dell'ugello o diffusore) e quindi comincia a espandersi e ad aumentare la velocit\u00e0 fino a raggiungere un regime supersonico, condizione in cui le onde sonore non possono pi\u00f9 propagarsi all'indietro nel gas.\nTale diffusore pu\u00f2 essere realizzato principalmente in due modi, conico o parabolico (a campana), il primo \u00e8 maggiormente indicato in caso di gas di scarico con presenza di corpuscoli, in quanto tendono a danneggiare meno la superficie dell'ugello per via della traiettoria rettilinea che riduce gli impatti e l'intensit\u00e0 degli stessi sulla superficie interna del diffusore, mentre il profilo parabolico permette di mantenere un rendimento maggiore all'aumentare della divergenza del diffusore, sempre per il profilo parabolico \u00e8 richiesta una maggiore resistenza alle forze laterali rispetto ai profili conici, in quanto quest'ultimi sono soggetti solo al 45% della forza laterale rispetto ai loro omologhi a parabola.\nPer dimostrare matematicamente il concetto conviene considerare un flusso quasi-unidimensionale isoentropico di un gas perfetto per il quale l'equazione di conservazione della massa vale:\ne quindi, differenziando:\ndove\nEsprimendo:formula_7 in funzione del numero di Mach:formula_8\ne sostituendo nell'equazione di conservazione della massa si ottiene:\nDa questa equazione si nota come nel caso di flusso subsonico (M&lt;1) al crescere della sezione (dA/A &gt;0) la velocit\u00e0 diminuisce, mentre al suo diminuire (dA/A &lt;0) la velocit\u00e0 aumenta. Questa equazione \u00e8 nota anche come \"prima equazione di Hugoniot\".\nCondizioni di funzionamento.\nLa condizione di saturazione (\"choking\") nella gola dell'ugello si avr\u00e0 solamente se la portata e la pressione del fluido a monte sono sufficienti, altrimenti il fluido rimarr\u00e0 subsonico e l'ugello si comporter\u00e0 come un tubo Venturi.\nInoltre, la pressione del gas all'uscita dell'ugello non deve essere troppo bassa rispetto a quella ambiente (ugello sovraespanso). Anche se l'informazione di pressione non pu\u00f2 risalire il flusso supersonico, una pressione esterna molto alta pu\u00f2 \"infiltrarsi\" nello strato limite subsonico che riveste le pareti dell'ugello e \"scollare\" il flusso supersonico provocando forti turbolenze anche in grado di distruggere l'ugello stesso.\nVelocit\u00e0 del gas di scarico.\nIl gas entra in un ugello viaggiando a velocit\u00e0 subsonica, quando poi passa nel tratto convergente viene forzato ad accelerare fino all'imboccatura della sezione di gola, dove l'area trasversale al moto del gas \u00e8 la pi\u00f9 piccola; qui, in condizioni normali di funzionamento (condizioni di saturazione), il gas raggiunge una velocit\u00e0 sonica. Superata la sezione di gola si arriva al cono divergente, il gas continua a espandersi mentre la sua velocit\u00e0 diventa supersonica.\nLa velocit\u00e0 lineare del gas di scarico in uscita pu\u00f2 essere calcolata utilizzando la seguente equazione, nota come equazione di De Saint Venant:\nDove:\nAlcuni valori tipici per la velocit\u00e0 dei gas di scarico \"Ve\" nei motori a razzo alimentati con propellenti diversi sono i seguenti:\nDa notare che \"Ve\" \u00e8 talvolta indicata come la \"velocit\u00e0 ideale dei gas di scarico\" in quanto ci si basa sul presupposto che il gas di scarico si comporti come un gas ideale.\nCome esempio di calcolo per utilizzare la formula di cui sopra, si pu\u00f2 assumere che per il gas di combustione valgano le seguenti condizioni:\nUtilizzando i dati di cui sopra, l'equazione della velocit\u00e0 del gas all'uscita dell'ugello fornisce il seguente valore di velocit\u00e0: \"Ve\" = 2\u00a0802\u00a0m/s o 2,8\u00a0km/s, che \u00e8 coerente con valori tipici di cui sopra.\nLa letteratura tecnica pu\u00f2 a volte essere discordante, perch\u00e9 molti autori non indicano se stanno utilizzando la costante universale dei gas \"formula_12\" o la costante specifica dei gas \"formula_13\".\nIl rapporto tra le due costanti \u00e8 \"formula_14\".\nApplicazione.\n\u00c8 impiegato nelle turbine a vapore, in turbogetti, turboventole ed endoreattori, per esempio in sonde e satelliti che utilizzano una propulsione chimica.\nInoltre questo ugello viene utilizzato per aumentare l'efficacia e il campo di funzionamento dello scarico a risonanza dei motori a 2 tempi, ma rimane una soluzione confinata alle competizioni.\nIl modello di flusso di un ugello de Laval si pu\u00f2 applicare inoltre anche a fenomeni astrofisici nel mezzo interstellare. L'interno di un disco di accrescimento svolge una funzione simile a quella dell'ugello, pur tenendo conto che non ha una parete solida, ma \u00e8 esso stesso un fluido che pu\u00f2 contenere un getto relativistico racchiuso entro un contorno a pressione bilanciata."}
{"id": "1209523", "revid": "1522738", "url": "https://it.wikipedia.org/wiki?curid=1209523", "title": "Iridopoli", "text": ""}
{"id": "1209525", "revid": "124465087", "url": "https://it.wikipedia.org/wiki?curid=1209525", "title": "Giovanni Guglielmo del Palatinato", "text": "Biografia.\nGiovinezza ed edicazione.\nGiovanni Guglielmo era figlio di Filippo Guglielmo del Palatinato e di Elisabetta Amalia di Assia-Darmstadt e nacque a D\u00fcsseldorf, dove i genitori risiedevano dopo aver abbandonato Heidelberg, in gran parte ridotta in rovina dalle truppe francesi dopo la Guerra dei Nove anni. Venne educato dai Gesuiti e nel 1674 intraprese un \"grand tour\" in Italia. Le sue sorelle sposarono rispettivamente l'imperatore Leopoldo I del Sacro Romano Impero, re Pietro II del Portogallo e re Carlo II di Spagna, una politica matrimoniale che rese il Palatinato uno dei centri principali della politica europea dell'epoca. Nel 1686 venne accettato nel novero dei cavalieri dell'Ordine del Toson d'oro.\nPrimo matrimonio.\nIl 25 ottobre 1678 a Wiener Neustadt spos\u00f2 Maria Anna Giuseppina d'Asburgo (1654 \u2013 1689), arciduchessa d'Austria, figlia di Ferdinando III d'Asburgo e della sua terza moglie Eleonora Gonzaga-Nevers, figlia del duca di Mantova. Dal matrimonio nacquero due figli maschi che tuttavia morirono entrambi il medesimo giorno della nascita (6 febbraio 1683 in D\u00fcsseldorf e 5 febbraio 1686 in Vienna).\nPrincipe elettore del Palatinato.\nSuo padre gli cedette ancora in vita i ducati di J\u00fclich e Berg nel 1679. Divenuto principe elettore il 2 settembre 1690 succedendo a suo padre, risiedette per il resto della propria vita nella citt\u00e0 natale di D\u00fcsseldorf, preferendola ad Heidelberg.\nCon la pace di Rijswijk (1697), che pose fine alla guerra di successione per il Palatinato, ottenne la restituzione dei territori del Palatinato occupati dalla Francia, con la clausola che le misure francesi di conversione forzata al cattolicesimo non sarebbero state revocate (clausola di Rijswijk). Questo gli procur\u00f2 nel Palatinato, specie presso i protestanti che costituivano la maggioranza religiosa dello Stato, una scarsa popolarit\u00e0.\nProseguendo la politica intrapresa da suo padre a favore di un'assoluta fedelt\u00e0 all'Impero, Giovanni Guglielmo occup\u00f2 delle posizioni rilevanti nell'amministrazione del Sacro Romano Impero: dal 1679 al 1706 e nuovamente dal 1714 al 1716 fu Arci-tesoriere del Sacro Romano Impero e dal 1706 al 1714 fu Arci-siniscalco del Sacro Romano Impero. Nel periodo compreso tra la morte dell'imperatore Giuseppe I e l'incoronazione del suo successore, Carlo VI, Giovanni Guglielmo fu Vicario imperiale, ovvero fu reggente temporaneo della corona sino a nuova elezione. Durante questo periodo fece coniare delle \"Vikariatsm\u00fcnzen\", monete commemorative di questo suo importante incarico.\nSecondo matrimonio.\nDopo la morte della prima moglie, spos\u00f2 il 29 aprile 1691 per procura a Firenze la principessa Anna Maria Luisa de' Medici, figlia di Cosimo III de' Medici e della principessa Margherita Luisa d'Orl\u00e9ans. Da questo secondo matrimonio non nacquero figli.\nMecenate e patrono delle arti.\nSe in patria fu criticato, Giovanni Guglielmo ebbe invece una notevole popolarit\u00e0 nel ducato di J\u00fclich-Berg. Qui, grazie a sontuose costruzioni (come il castello di Bensberg), all'ampliamento del castello di D\u00fcsseldorf e ad una dispendiosa vita di corte, procur\u00f2 molti incarichi ad artisti ed artigiani di elevato livello, come ad esempio il pittore Johannes Spilberg, sua figlia Adriana ed il suo ultimo marito, Eglon van der Neer, oltre ad artisti del calibro di Adriaen van der Werff, Jan Frans van Douven, Herman van der Mijn, Jan van Nickelen, sua figlia Jacoba Maria van Nickelen, suo marito Willem Troost, Anthoni Schoonjans, Rachel Ruysch, Godfried Schalcken e Jan Weenix con sua figlia Maria. Fu inoltre patrono degli artisti italiani Antonio Bellucci, Giovanni Antonio Pellegrini e Domenico Zanetti. Il castello di Schwetzingen divenne la sua residenza estiva.\nA suo merito si ascrive soprattutto lo sviluppo dell'arte e della cultura. Nella residenza di D\u00fcsseldorf fond\u00f2 una pinacoteca, con opere soprattutto di Rubens, che costitu\u00ec il nocciolo della Alte Pinakothek di Monaco. Il suo pittore di corte fu Jean Frans van Douwen. \nLa sua seconda moglie, Anna Maria Luisa, era inoltre l'ultima erede della casata dei Medici di Firenze. Seguendo l'esempio del marito, anch'ella si pose come patrona delle arti ed eredit\u00f2 gran parte della collezione dei Medici, incluse le opere presenti alla Galleria degli Uffizi, a Palazzo Pitti e in tutte le ville medicee dopo la morte del fratello Gian Gastone nel 1737, a condizione per\u00f2 che nessun'opera potesse essere spostata dalla capitale toscana.\nArcangelo Corelli gli dedic\u00f2 la sua ultima opera, i \"Dodici Concerti grossi\" op. 6 (post., Roger, Amsterdam 1714).\nA D\u00fcsseldorf, sulla piazza del Rathaus (\"Marktplatz\"), si trova la sua statua equestre, opera di Gabriel de Grupello.\nUltimi anni e morte.\nNel 1708 rinnov\u00f2 l'ordine di Sant'Uberto, di cui divenne gran maestro.\nDurante la guerra di successione spagnola, Giovanni Guglielmo ottenne anche l'Alto Palatinato bavarese, territorio che comunque venne restituito alla Baviera nel 1714.\nAlla sua morte venne sepolto nella chiesa cittadina di Sant'Andrea, all'epoca gestita dai gesuiti e oggi dai domenicani, in un magnifico sarcofago disegnato dall'architetto di corte, Gabriel de Grupello."}
{"id": "1209527", "revid": "121837", "url": "https://it.wikipedia.org/wiki?curid=1209527", "title": "Rufino (storico)", "text": ""}
{"id": "1209528", "revid": "124959556", "url": "https://it.wikipedia.org/wiki?curid=1209528", "title": "Super Crazy", "text": "Ha combattuto nella World Wrestling Entertainment, nella quale ha militato dal 2005 al 2008, lottando per lo pi\u00f9 nel roster di \"SmackDown!\". Ha lottato in passato nella Extreme Championship Wrestling, conquistando anche l'ECW World Television Championship.\nCarriera.\nWorld Wrestling Entertainment (2005\u20132008).\nThe Mexicools (2005\u20132006).\nCrazy debutta in WWE il 18 giugno 2005, in coppia con Psicosis in una puntata di \"Velocity\" sconfigge Akio e Billy Kidman. Successivamente Crazy, Psicosis e Juventud formano una \"stable\" chiamata The Mexicools. Fanno il loro debutto come Heel nell'edizione di \"Smackdown!\" del 23 giugno, interferendo nel match tra Paul London e Chavo Guerrero per il Cruiserweight Championship, attaccandoli. Nella settimane successive hanno continuato ad interferire su altri match. Dopo un po' il gruppo fu ben favorito dal pubblico e quindi effettuarono un turn face; il 2 dicembre Crazy e Psicosis hanno partecipato ad un match a squadre, riescono a vincerlo e guadagnarsi una title shot per il WWE Tag Team Championship contro gli MNM ad Armageddon. Sfortunatamente per i Mexicools, gli MNM persero i titoli prima del loro incontro. Non molto tempo dopo, Super Crazy e Psicosis \u00e8 diventano un tag team sempre con il nome di Mexicools, poich\u00e9 Juventud \u00e8 stato svincolato dalla WWE il 6 gennaio 2006. Crazy e Psicosis continuano a lottare come un tag team, ma Crazy ottiene una spinta come carriera da singolo alla fine si guadagnano una title shot di number one contender per il Cruiserweight Championship. Crazy viene poi sconfitto da Randy Orton, dopo un'RKO effettuata dal \"legend killer\". Nel giugno dello stesso anno i rapporti tra Crazy e Psicosis incominciarono ad incrinarsi quando Psicosis ripetutamente abbandon\u00f2 Crazy da solo contro The Great Khali. Ci\u00f2 provoc\u00f2 una breve faida tra Crazy e Psicosis, che fu vinta da Crazy, dopo quel match Psicosis fu licenziato dalla WWE.\n\"Raw\" (2006\u20132008).\nIl 4 settembre Crazy debutta a Raw, sconfiggendo Chris Masters con il suo Moonsault. Crazy continu\u00f2 la sua faida con Masters sconfiggendolo ancora una volta. Successivamente, nella puntata di Raw del 18 settembre, \u00e8 in competizione Masters, insieme a quattro altri lottatori (Johnny Nitro, Carlito, Jeff Hardy e Randy Orton) in un incontro sfida per il l'Intercontinental Championship che n\u00e9 Masters n\u00e9 Crazy sono stati in grado di vincere. Crazy \u00e8 stato poi coinvolto in un Feud con Nitro e Melina, durante il quale si era alleato con Mickie James, che era un feud con Melina in quel periodo. Super Crazy ha subito un infortunio al ginocchio sinistro in un House Show che si \u00e8 disputato il 21 aprile 2007 a Oberhausen, in Germania. Super Crazy \u00e8 tornato in azione il 1\u00ba giugno in un match perdendo contro William Regal. Nell'edizione di Raw del 2 luglio, Super Crazy disput\u00f2 un match contro Mr. Kennedy in un \"Beat the Clock Match\". Prima del match Super Crazy sembrava avere accettato di lasciare vincere Kennedy, per\u00f2 sconfisse Kennedy con un roll-up, mentre Kennedy stava eseguendo la sua introduzione. Kennedy aggred\u00ec Super Crazy dopo quella notte. Kennedy poi ha sconfitto Super Crazy in un match due settimane dopo. Nel mese di ottobre, Super Crazy forma un tag team con Jim Duggan. Il Tag Team ha lottato soprattutto nelle puntate di Heat, fino a quando Super Crazy \u00e8 stato inserito nel roster della ECW.\n\"ECW\" e svincolamento (2008).\nDurante il WWE Supplemental Draft Super Crazy pass\u00f2 alla ECW. Poco dopo Super Crazy \u00e8 tornato a SmackDown!, perdendo contro il Brian Kendrick. Nell'edizione del 19 agosto della ECW, Super Crazy debutta sul brand ECW, in coppia con Evan Bourne e Tommy Dreamer in un six man Tag Team match perdendo contro John Morrison, Chavo Guerrero e The Miz. Il 17 ottobre, nella puntata di SmackDown, \u00e8 stato sconfitto dalla guardia del corpo di Brian Kendrick, Ezekiel Jackson. La settimana successiva fu sconfitto da The Brian Kendrick, e quello si rivel\u00f2 essere il suo ultimo match in WWE. Il 5 novembre 2008 la World Wrestling Entertainment ha annunciato sul suo sito web che Islas era stato svincolato dal suo contratto WWE."}
{"id": "1209529", "revid": "121837", "url": "https://it.wikipedia.org/wiki?curid=1209529", "title": "Rufino d'Aquileia", "text": ""}
{"id": "1209539", "revid": "124613866", "url": "https://it.wikipedia.org/wiki?curid=1209539", "title": "Viribus Unitis (calcio)", "text": "L'Associazione Sportiva Dilettantistica F.C. Viribus Unitis 100, nota semplicemente come Viribus Unitis, \u00e8 una societ\u00e0 calcistica italiana di Somma Vesuviana (NA).\nIl sodalizio vesuviano, fondato nel 1917, ha mutuato il nome dalla omonima corazzata della k.u.k. Kriegsmarine affondata a Pola durante la prima guerra mondiale. Ha disputato 18 campionati nel massimo torneo dilettantistico italiano, di cui 14 consecutivi, raggiungendo come miglior piazzamento il secondo posto nelle stagioni 2000-2001 e 2001-2002.\nI colori sociali sono il blu ed il rosso. Gioca gli incontri casalinghi allo stadio \"Felice Nappi\" di Somma Vesuviana.\nStoria.\nFondata nel 1917, milit\u00f2 esclusivamente nelle categorie regionali fino agli anni ottanta.\nNel 1980-1981 ottenne la storica ammissione al Campionato Interregionale tramite ripescaggio, dopo aver raggiunto la seconda posizione in Promozione. Disput\u00f2 quattro campionati consecutivi nell'Interregionale, classificandosi al decimo posto nel 1981-1982, al quinto posto nel 1982-1983 e al nono posto nel 1983-1984 e nel 1984-1985.\nRipartito dalle categorie regionali, il club fu promosso nel Campionato Nazionale Dilettanti (ex Campionato Interregionale) nel 1997-1998, dopo essersi classificato al primo posto in Eccellenza da neopromosso.\nDopo due piazzamenti a met\u00e0 classifica nelle stagioni 1998-1999 e 1999-2000, nella massima categoria dilettantistica la Viribus si rese protagonista di alcune annate di rilievo che la portarono a sfiorare la promozione in Serie C2 a pi\u00f9 riprese: si classific\u00f2 infatti seconda nel 2000-2001 e nel 2001-2002 \u2013 allorquando pot\u00e9 contare anche sul contributo realizzativo del prolifico attaccante Francesco Ingenito, che segn\u00f2 53 reti in questi due campionati \u2013 e terza nel 2002-2003 quando accumul\u00f2 il minimo scarto di punti dal primo posto in questo positivo triennio.\nDurante la stagione 2003-2004 i \"rossoblu\" videro cadere la loro imbattibilit\u00e0 casalinga al \"Nappi\", durata ben sei anni, nel corso della quale avevano ottenuto 40 vittorie e 16 pareggi, e raggiunsero il nono posto in campionato. La Viribus disput\u00f2 i play-out nella stagione seguente in virt\u00f9 del piazzamento in tredicesima posizione: pur uscendo sconfitta dalla doppia sfida valevole per la salvezza, venne ripescata evitando la retrocessione. Dopo essersi piazzata nella parte centrale della classifica nel 2005-2006 e nel 2006-2007, si ritrov\u00f2 a disputare i play-out nel 2007-2008, riuscendo comunque a salvarsi.\nDopo il settimo posto conquistato nel 2008-2009, i \"vesuviani\" affrontarono un campionato travagliato, concluso in quindicesima posizione, salvandosi ancora attraverso i play-out. Nella stagione successiva la Viribus riusc\u00ec a piazzarsi in quinta posizione, venendo poi eliminata al primo turno dei play-off. Nel 2011-2012 il club si ritrov\u00f2 nei bassifondi della classifica, non riuscendo alla fine ad evitare la retrocessione in Eccellenza, in seguito al piazzamento in sedicesima posizione e alla successiva sconfitta nello spareggio per l'accesso ai play-out.\nA partire dalla stagione calcistica 2017-18 assume la denominazione di A.S.D. F.C. Viribus Somma 100 grazie alla fusione tra A.S. Cral Fincantieri Stabia ed A.S.D. Calcio Somma Vesuviana[21]. \nColori.\nI colori sociali della Viribus Unitis sono il rosso e il blu. La tradizionale divisa casalinga \u00e8 a strisce verticali alternate di colore rosso e blu.\nStrutture.\nStadio.\nLo stadio in cui la Viribus Unitis disputa le partite di casa \u00e8 il comunale \"Felice Nappi\", intitolato alla memoria di un calciatore deceduto in un incidente automobilistico .\nLa struttura \u00e8 dotata di due settori: i distinti per i padroni di casa e la curva per gli ospiti. Essa possiede un impianto di illuminazione che consente la disputa di gare in notturna. L'impianto ha una capacit\u00e0 totale di circa 2.500 posti. Il campo di gioco \u00e8 in erba naturale.\nAllenatori e presidenti.\nDi seguito sono raccolte in due tabelle le cronologie degli allenatori e dei presidenti del club.\nTifoseria.\nStoria.\nIl gruppo organizzato storico della tifoseria sommese \u00e8 quello dei \"Vecchi Ultras '93\"."}
{"id": "1209540", "revid": "767487", "url": "https://it.wikipedia.org/wiki?curid=1209540", "title": "Sharon Shannon", "text": "Sharon Shannon \u00e8 principalmente nota per le sue esibizioni di musica folk con fisarmonica e violino, ma si \u00e8 anche dedicata a strumenti tipici irlandesi come il tin whistle e il melodeon. Nel 1991 ha pubblicato il suo primo album, \"Sharon Shannon\", che \u00e8 uno degli album di musica tradizionale irlandese di maggior successo fino ad oggi. I generi musicali dai quali Sharon Shannon ha tratto ispirazione spaziano dal reggae al cajun e alla musica francese e portoghese.\nUn suo pezzo, Cavan Potholes, \u00e8 la sigla finale della trasmissione Geo &amp; Geo, in onda su RAI 3."}
{"id": "1209543", "revid": "287204", "url": "https://it.wikipedia.org/wiki?curid=1209543", "title": "Governo Richelieu I", "text": "Il Governo Richelieu I fu in carica dal 26 settembre 1815 al 29 dicembre 1818, per un totale di 1'190 giorni, ovvero 3 anni 3 mesi e 3 giorni.\nFormato da Luigi XVIII il 26 settembre 1815, in sostituzione del governo Talleyrand, il governo guidato dal duca di Richelieu ebbe un ruolo assai importante nella stabilizzazione della Francia dopo gli sconvolgimenti dei Cento giorni e la umiliazione di Waterloo.\nL'esecutivo ebbe tre rimpasti: il 7 maggio 1816, il 12 settembre 1817 e, \"in articulo mortis\", il 7 dicembre 1818.\nEsso si distinse, in particolare, nell'ottenere dagli alleati della Quadruplice Alleanza una prima riduzione delle truppe di occupazione, completata dopo il Congresso di Aquisgrana, che consent\u00ec anche il rientro della Francia nel concerto delle potenze (Quintuplice Alleanza); nello scioglimento della \"Chambre introuvable\", dominato dagli 'ultra-realisti' ed avversata da Luigi XVIII; nel risanamento finanziario, ad esempio con la legge istitutiva delle \"Caisse des d\u00e9p\u00f4ts et consignations\"; nella riorganizzazione dell'esercito, completata con la fondamentale \"Legge Gouvion-Saint-Cyr\"; nel ritorno dei Gesuiti, accompagnato dal fallito progetto di concordato; nella legge elettorale del febbraio 1817, che prevedeva che il voto venisse espresso con gli elettori (circa 100'000 in tutta la Francia) concentrati nei capoluoghi dei dipartimenti in un unico \"collegio elettorale\". Il governo fu segnato, anche, dal naufragio de \"la M\u00e9duse\" e dal cosiddetto Affare Fuald\u00e8s.\nIl governo entr\u00f2 in crisi a causa della crisi economica del biennio 1816-18 e 'su uno sfondo di intrighi': i liberali cosiddetti 'dottrinari' avevano registrato un successo alle elezioni della Camera dei deputati del 20 settembre 1817, eppoi ancora del 1818. Richelieu aveva favorito tali successi, ma non era, certamente, un liberale. La Carta del 1814 non costringeva affatto il sovrano a mutare governo al mutare delle maggioranze parlamentari, ma Luigi XVIII seguiva tale prassi come buonaregola di comportamento.\nRichelieu, che aveva condotto una politica moderata per ubbidire alle priorit\u00e0 di pacificazione nazionale comandate da Luigi non intendeva condurre una politica liberale. Cos\u00ec egli tent\u00f2 un avvicinamento alla destra \"ultra-realista\", ci\u00f2 che gli fece perdere il consenso del centro e di una parte dei moderati e lo fece entrare in conflitto con il proprio ministro di polizia, il Decazes, che ne profitt\u00f2 per avvicinarsi ai liberali. Il 21 dicembre 1818, Richelieu present\u00f2 al sovrano le dimissioni sue e dei ministri restatigli fedeli.\nLuigi XVIII gli chiese, il 23 dicembre, di formare un nuovo governo: ma il primo ministro non pot\u00e9 recuperare la fiducia dei liberali e dichiar\u00f2 la propria rinuncia il 26 dicembre. A quel punto, Luigi XVIII cerc\u00f2 un ministero pi\u00f9 liberale: al duca di Richelieu successe, quindi, il 29 dicembre 1818, il governo del Dessolles. "}
{"id": "1209546", "revid": "121081030", "url": "https://it.wikipedia.org/wiki?curid=1209546", "title": "Diplocarpon rosae", "text": "\"Diplocarpon rosae\" F.A. Wolf, \"Bot. Gaz.\" 54: 231 (1912), \u00e8 un fungo ascomicete.\n\u00c8 l'agente patogeno causa una micopatia tipica della rosa (ticchiolatura della rosa). Presenta due forme una asessuata o conidica e una sessuata. Il ciclo biologico si svolge sulla rosa. Nei mesi invernali si conserva come acervulo (forma agamica) sulle foglie infettate. Si manifesta in primavera con macchie nerastre sulla pagina superiore delle foglie che possono evolvere fino a provocare la filloptosi precoce."}
{"id": "1209552", "revid": "838137", "url": "https://it.wikipedia.org/wiki?curid=1209552", "title": "Stato stazionario (fisica)", "text": "In meccanica quantistica, uno stato stazionario \u00e8 un autostato di un'hamiltoniana, o in altre parole, uno stato a energia fissata. \u00c8 chiamato \"stazionario\" poich\u00e9 il sistema, in assenza di perturbazioni esterne (termini ulteriori che si aggiungano all'hamiltoniano imperturbato del sistema), permane indefinitamente nello stato. Pertanto, un sistema che si trovi su uno stato stazionario, non \u00e8 soggetto a cambiamento o a decadimento verso altri stati. L'energia del sistema \u00e8 conservata in assenza di perturbazioni esterne.\nQualora a una certa energia siano presenti pi\u00f9 stati stazionari, tali stati sono detti \"degeneri\".\nSi pu\u00f2 tuttavia dimostrare che in problemi monodimensionali essi non possono esistere.\nStato fondamentale.\nLo stato fondamentale di un sistema quanto meccanico \u00e8 il suo stato stazionario di pi\u00f9 bassa energia. \nStato eccitato.\nUno stato eccitato \u00e8 al contrario un qualsiasi altro stato stazionario che abbia energia maggiore dello stato fondamentale."}
{"id": "1209555", "revid": "1522738", "url": "https://it.wikipedia.org/wiki?curid=1209555", "title": "Ceneride", "text": ""}
{"id": "1209560", "revid": "196390", "url": "https://it.wikipedia.org/wiki?curid=1209560", "title": "Kaiserlich und k\u00f6nigliche Armee", "text": ""}
{"id": "1209561", "revid": "118834", "url": "https://it.wikipedia.org/wiki?curid=1209561", "title": "Il Povero Piero", "text": ""}
{"id": "1209564", "revid": "119241157", "url": "https://it.wikipedia.org/wiki?curid=1209564", "title": "UAZ-469B", "text": "La UAZ-469B \u00e8 un fuoristrada sovietico costruito dalla UAZ a partire dal 1972 in sostituzione della GAZ-69.\nLa UAZ-469B \u00e8 la versione civile della UAZ-469, veicolo utility e comando della classe 3/4 Ton destinato a sostituire la GAZ-69 nelle sue diverse versioni in seno alle forze armate sovietiche.\nStoria.\nLa gestazione del veicolo \u00e8 stata particolarmente lunga e laboriosa, con i primi progetti risalenti al 1956 e con indirizzi tecnici pi\u00f9 volte riveduti e corretti, frutto delle esigenze di creare un veicolo in grado di poter operare dalle temperature al di sotto dei -30\u00a0\u00b0C della Siberia fino ai 50\u00a0\u00b0C dei deserti.\nAlla fine, soprattutto per ottenere un basso costo di produzione standardizzando quanto pi\u00f9 possibile l'uso di componenti utilizzati per la produzione di altri veicoli, si opt\u00f2 per l'adozione della meccanica del furgone UAZ-452, in produzione presso gli stessi stabilimenti dal 1966, che a sua volta adottava trasmissione finale della GAZ-69 e motorizzazione della berlina GAZ M-21 Volga.\nDopo 10 anni di severi test volti ad assicurare ottime prestazione in fuoristrada, robustezza e affidabilit\u00e0, la produzione ha inizio il 15 dicembre 1972 con l'uscita dalle catene di montaggio della prima UAZ-469B prodotta in serie.\nLa produzione cesser\u00e0 a giugno del 1985, quando la UAZ-469B lascer\u00e0 il posto alla UAZ-31512, a sua volta versione civile della nuova UAZ-3151 destinata all'Armata Rossa, portando con s\u00e9 importanti modifiche sia meccaniche che estetiche al modello originario tra i quali differenziali con rapporti pi\u00f9 lunghi, freni a doppio circuito, comando idraulico della frizione, ecc.\nTecnica.\nLa versione civile UAZ-469B differisce dalla 469 destinata all'Armata Rossa, prodotta a partire dal 1973, fondamentalmente per l'adozione dei ponti tipo GAZ-69 (luce minima da terra 22\u00a0cm.) in luogo dei ponti con riduzione a cascata d'ingranaggi sui mozzi, detti \"ponti a portale\" (luce minima da terra 30\u00a0cm.), e da un motore con impianto elettrico non schermato e anfibio, come invece presente sulla versione militare. Anche la UAZ-469B ostenta interamente l'origine militare semplice, robusta e razionale del progetto, si pensi ad esempio alla capacit\u00e0 di guado senza preparazione di ben 80\u00a0cm.\nIl veicolo pu\u00f2 trasportare 7 passeggeri, 5 disposti frontemarcia e 2 lateralmente, e 100\u00a0kg di carico oppure 2 passeggeri e 600\u00a0kg di carico, con capacit\u00e0 di traino di circa 750\u00a0kg nella sua configurazione originale.\nInizialmente la UAZ-469B adottava il motore benzina UMZ-451M a 4 cilindri in linea di 2445 cc distribuzione ad albero a camme laterale, 72CV ed una notevolissima coppia motrice gi\u00e0 a pochissimi giri, coadiuvato da un cambio 4 marce con sincronizzazione solo sulle 3\u00aa e 4\u00aa marcia in blocco con il riduttore. A partire dal 1980, la UAZ-469B usc\u00ec dalle linee di produzione con il pi\u00f9 potente motore UMZ-414 da 80CV, sostituito a sua volta dall'UMZ-417, utilizzato dalla berlina GAZ-24 Volga.\nIl veicolo adotta particolari soluzioni gi\u00e0 viste sulla GAZ-69 e sul UAZ-452, quali il doppio serbatoio (78 litri di capacit\u00e0 totale) ed il posizionamento delle molle a balestra sopra i ponti, tipico dei veicoli da trasporto pesante, ma anche antiquate soluzioni tecniche ereditate dalla GAZ-69 quali ammortizzatori a leva e impianto frenante a singolo circuito con pompa senza servoassistenza.\nNel 1980 la UAZ-469 ricevette un importante ammodernamento: un motore pi\u00f9 potente, gli ammortizzatori a leva fecero posto ai pi\u00f9 moderni ammortizzatori a stelo, l'impianto elettrico fu rimodernato con l'adozione di un nuovo gruppo luce di posizione, dei fanali posteriori e delle frecce laterali, infine il pacco balestre posteriori fu snellito passando da 9 a 7 fogli.\nA partire dal Giugno 1985, la UAZ-469B fu sostituita dalla UAZ-31512, a sua volta versione civile della nuova 3151 destinata all'Armata Rossa, portando con s\u00e9 importanti modifiche sia meccaniche che estetiche al modello originario quali differenziali con rapporti pi\u00f9 lunghi, freni a doppio circuito, comando idraulico della frizione ecc.. Nel 2016 la casa automobilistica russa, per adeguarsi alle nuove leggi sulla sicurezza, dota le nuove Hunter 31519 di spia e cicalino acustico cinture di sicurezza non agganciate e di una terza cintura con ancoraggi ISOFIX posteriore per ancorare il seggiolino dei bambini .\nLa UAZ in Italia.\nA differenza della UAZ-469 destinata unicamente alle forze armate interne, la UAZ-469B fu ampiamente esportata sia ad uso civile che militare in tutti i paesi ad influenza sovietica, ma anche in Italia, unico paese occidentale, dove l'esemplare di preserie n.13 fu presentato dai F.lli Martorelli e dall'Avtoexport al Salone dell'Auto di Torino dell'ottobre 1972. \nLo stesso importatore milanese Martorelli a partire dalla met\u00e0 degli anni '70 provveder\u00e0 a rimotorizzare la UAZ-469B, montando in alternativa al motore originale russo a benzina svariati motori: i Diesel Peugeot da 2100\u00a0cm\u00b3, 2300\u00a0cm\u00b3 e 2500\u00a0cm\u00b3, in seguito il prestante 1995\u00a0cm\u00b3 bialbero FIAT a benzina e infine il 2400\u00a0cm\u00b3 TurboDiesel prodotto dalla VM Motori di Cento (Italia) e montato anche sulle Alfa Romeo 75 e Alfa Romeo 90. Pochi esemplari hanno adottato anche le motorizzazioni diesel OM 3500 nella met\u00e0 degli anni '70, Sofim 2500 nella prima met\u00e0 degli anni '80 e diesel Peugeot da 2100\u00a0cm\u00b3 12V dalla seconda meta anni '90.\nAncora oggi la datata ma inossidabile \"UAZ-469B\" rivive nella produzione della \"Hunter\" e \"Tigr\", veicoli strettamente derivati dalla primogenitrice, con diverse sospensioni e trasmissione, motorizzata da tre nuovi motori meno inquinanti: due ZMZ a benzina di cui il primo un 2693\u00a0cm\u00b3 a iniezione da 128 cv e il secondo un 2900\u00a0cm\u00b3 a carburatori da 84 cv e inoltre un Andoria TurboDiesel da 85cv."}
{"id": "1209568", "revid": "110157", "url": "https://it.wikipedia.org/wiki?curid=1209568", "title": "Circondario di Erlangen-H\u00f6chstadt", "text": "Il circondario di Erlangen-H\u00f6chstadt \u00e8 uno dei circondari dello stato tedesco della Baviera.\nFa parte del distretto governativo della Media Franconia."}
{"id": "1209570", "revid": "123074178", "url": "https://it.wikipedia.org/wiki?curid=1209570", "title": "Una lettera da casa", "text": "Una lettera da casa (\"Uncle Scrooge A Letter from Home, or The Old Castle's Other Secrets\") \u00e8 una storia a fumetti scritta e disegnata da Don Rosa ed edita per la prima volta nel 2004. Per i temi trattati \u00e8 collegata alla \"Saga di Paperon de' Paperoni\", realizzata da Rosa fra il 1992 e il 1994.\nStoria editoriale.\nLa collana \"Zio Paperone\" l'ha pubblicata in Italia sul n. 181 nell'ottobre 2004.\nTrama.\nPaperone e i nipoti sono sulle tracce del tesoro dei cavalieri Templari, che credono si trovi nei pressi del vecchio castello dei De' Paperoni in Scozia. Qui ritrovano Matilda, sorella di Paperone e della madre di Paperino, la quale non vede il fratello da venticinque anni e porta ancora rancore per come lui ha abbandonato la famiglia alla ricerca di fortuna in giro per il mondo, trascinato a suo dire da pura avidit\u00e0. Matilda abbandona il castello per non vedere pi\u00f9 il fratello, ma viene rapita da Monsieur Molay, accompagnato da Monsieur Maurice Materasso, membri del Consiglio Monetario Internazionale, cio\u00e8 i moderni Templari che seguono Paperone per sottrargli il tesoro. Dopo aver risolto molti enigmi, Paperone e i nipoti sono vicini ormai al tesoro ma Molay si rivela essere un membro del Priorato di Sion, una societ\u00e0 segreta all'interno dei Templari i cui membri non sono mossi da ideali di filantropia come i Templari stessi, ma da avidit\u00e0 e voglia di potere. Materasso si ribella, ma non pu\u00f2 evitare che Molay irrompa nella stanza dove i paperi stanno per accedere al tesoro. L'intervento tempestivo di Paperino fa volgere al meglio la situazione, mentre Paperone pone il proprio corpo fra la pistola di Molay e Matilda, per proteggere la sorella. Paperino neutralizza Molay e i paperi raggiungono il tesoro, aiutati da Materasso. \nAlla resa dei conti Matilda accusa Paperone di essersi fatto travolgere dall'avidit\u00e0 e aver dimenticato la sua famiglia; Paperone risponde di non aver mai ricevuto una lettera da casa ma poi ammette che la vergogna per l'essere diventato un affarista senza scrupoli era troppo forte, il denaro era diventato per lui solo profitto, non pi\u00f9 simbolo di una vita avventurosa e di ideali. Solo Paperino e Qui, Quo e Qua gli avevano fatto capire che loro erano pi\u00f9 ricchi di lui perch\u00e9 erano una famiglia. In loro aveva rivisto la sete di avventura e di conoscenza che una volta aveva anche lui. Paperone ritiene che se Paperino sapesse che per lui il deposito \u00e8 pieno di ricordi pi\u00f9 che di denaro, avrebbe per lui ancora meno rispetto di quanto gi\u00e0 non abbia. Matilda gli spiega che ci\u00f2 \u00e8 stato ingiusto, perch\u00e9 l'ha tenuta lontana da suo fratello per tanti anni. Gli racconta di come il padre avesse sempre approvato il desiderio di avventura di Paperone, convinto delle sue doti, come ha lasciato scritto in una lettera che mai ha potuto spedire al figlio, sempre in giro per il mondo. Nell'ultima quadrupla, mentre Piumina O'Drake e Fergus de' Paperoni osservano idealmente dall'alto i figli che stanno leggendo insieme la lettera del padre, Paperone dice a Matilda: "}
