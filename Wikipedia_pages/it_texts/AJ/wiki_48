{"id": "1150855", "revid": "1573940", "url": "https://it.wikipedia.org/wiki?curid=1150855", "title": "Elephas maximus indicus", "text": "Lelefante indiano (Elephas maximus indicus ) \u00e8 la pi\u00f9 comune delle quattro sottospecie di elefante asiatico. Deve il nome all'India, il Paese nel quale \u00e8 maggiormente diffuso e dove si trova il 50% degli elefanti asiatici allo stato brado esistenti al mondo ed il 20% di quelli ammaestrati.\nDescrizione.\nGli elefanti indiani misurano fino a 6,4 m di lunghezza, dagli 1,83 ai 3,60 m al garrese e pesano fino a 5 tonnellate. Gli esemplari thailandesi sono di solito leggermente pi\u00f9 piccoli e pi\u00f9 massicci di quelli delle altre zone dove la sottospecie vive. Gli elefanti della Malaysia tendono ad avere peluria pi\u00f9 sviluppata e dimensioni ridotte, a volte vengono classificati in una sottospecie a parte \"(Elephas maximus hirsutus)\", ma tale suddivisione \u00e8 discutibile.\nI maschi sono tutti provvisti di zanne, mentre solo una parte delle femmine le ha, di dimensioni sensibilmente minori a quelle dei maschi.\nHabitat.\nGli elefanti indiani preferiscono vivere nei pressi di aree boschive o cespugliose, anche se colonizzano una gamma piuttosto ampia di habitat, tra i quali i principali sono:\nTendono ad avere vita nomade ed a spostarsi periodicamente e non restano nello stesso posto per pi\u00f9 di una decina di giorni. Quest'abitudine fa s\u00ec che spesso, durante il loro peregrinare, causino danni all'agricoltura o alle costruzioni dell'uomo, generando attriti con le popolazioni locali.\nOgni giorno possono arrivare a mangiare per 20 ore e produrre fino a 100 chili di escrementi, vagando in un'area che arriva fino a 320\u00a0km\u00b2. Mangiano prevalentemente erbe, ma anche corteccia, radici, foglie ecc. Tra le colture che preferiscono vi sono le banane, il riso e la canna da zucchero. Bevono almeno una volta al giorno e sono sempre quindi nei pressi di un corso d'acqua dolce.\nDistribuzione e conservazione.\nGli elefanti indiani allo stato brado si trovano esclusivamente in Asia meridionale, nel sud-est asiatico e, in misura minore, nella provincia cinese sud-occidentale dello Yunnan. Secondo una stima del WWF del 2013, sono in totale tra i 20.000 ed i 25.000 esemplari e rientrano nelle specie ad alto rischio di estinzione in natura.\nL'aumento della popolazione mondiale umana comporta l'espansione delle aree abitate, dei terreni coltivati, della rete stradale e ferroviaria ecc, il tutto a discapito delle aree che costituiscono l'habitat degli elefanti, che soffrono quindi per la penuria di cibo e luoghi in cui rifugiarsi. Le aree rimaste a loro disposizione sono sempre pi\u00f9 frammentate e isolate tra loro; le tradizionali vie di migrazione stagionale e la possibilit\u00e0 di incrociarsi con esemplari di altri gruppi familiari sono di conseguenza compromesse. Gli elefanti sono costretti a cercare cibo nelle zone agricole e negli insediamenti umani, che hanno loro sottratto l'habitat naturale, generando un conflitto con l'essere umano, il quale difende i propri territori o vendica i danni subiti eliminando gli animali.\nUn'altra causa della riduzione del numero di elefanti \u00e8 il bracconaggio, che alimenta il mercato dell'avorio. Le vittime sono i maschi, che hanno le zanne pi\u00f9 grandi e redditizie, e ci\u00f2 altera l'equilibrio della razza, con le femmine molto pi\u00f9 numerose dei maschi. Nonostante che la compravendita di avorio sia stata messa al bando in tutto il mondo, il fenomeno persiste specialmente in Asia, dove la domanda di avorio da parte delle classi abbienti resta alta.\nBangladesh.\nCirca 200 anni fa, nella zona dell'odierno Bangladesh vi erano molti elefanti, che sono invece attualmente in pericolo critico di estinzione. Si calcola che nel 2006 ne fossero rimasti circa 100 in cattivit\u00e0 e 200 esemplari allo stato brado, di cui il 30% entra ed esce dal Paese nelle zone a cavallo della frontiera birmana e indiana. La maggior parte si trova in aree protette situate nelle montagne nei pressi di Chittagong. La drammatica crescita demografica dei cittadini bengalesi ha sottratto terreno e approvvigionamenti agli animali, situazione che si aggrava durante le periodiche inondazioni del Paese. I corridoi lungo i quali gli elefanti si muovono sono spesso disturbati.\nLa povert\u00e0 del Paese rende difficoltoso per il governo predisporre un piano di protezione per la sottospecie e per la natura in genere; non vi sono quindi progetti statali di conservazione. I circa 100 elefanti addomesticati sono impiegati soprattutto nell'industria del legname e nei circhi; in entrambi i casi le condizioni di vita sono critiche.\nBirmania.\nNonostante la sopravvivenza degli elefanti in Birmania sembri garantita da un buon numero di riserve naturali e dalla presenza di esperti di elefanti, la popolazione totale di quelli selvaggi \u00e8 in declino. Nel 2006, ve ne erano tra i 4.000 e i 5.000 esemplari, mentre quelli addomesticati erano circa 5.000.\nTra i motivi di tale declino vi \u00e8 la cattura, illegale dal 1994, di quelli selvatici per addestrarli a lavorare nell'industria del legname, che ne occupa circa 4.000. L'impiego di elefanti permette di salvaguardare buona parte degli alberi non commerciabili, che altrimenti dovrebbero essere eliminati per facilitare il trasporto del legname pregiato. Dato l'importanza del ruolo che svolgono in questa attivit\u00e0, gli elefanti addomesticati birmani ricevono cure ed attenzioni particolari. Altri impieghi sono quelli nei villaggi isolati (in svariate attivit\u00e0), per trasporti in zone impervie dove altrimenti si pu\u00f2 circolare solo a piedi, per cerimonie religiose, nell'industria del turismo e nell'agricoltura in presenza di terreni difficoltosi.\nAnche in Birmania \u00e8 in diminuzione l'habitat per gli elefanti, con la deforestazione (spesso illegale) e l'espansione di insediamenti abitativi umani. Un altro motivo di declino \u00e8 il bracconaggio, grazie al quale si riforniscono i contrabbandieri di avorio e gli esportatori di cuccioli in Thailandia, dove vengono impiegati nell'industria del turismo.\nBhutan.\nIl Bhutan \u00e8 un piccolo Paese in prevalenza montuoso, nelle cui poche pianure diversi elefanti soggiornano nel periodo estivo, per poi passare l'inverno in India. Grazie alla tranquillit\u00e0 del territorio, il numero di animali selvaggi in quest'area era stabilizzato nel 2006 attorno ai 250 - 500 esemplari. Tale stima non fornisce dati sul numero degli elefanti addomesticati nel Paese. Le relative minacce rappresentate dai bracconieri e dalla deforestazione non impensieriscono i programmi ambientali del governo locale, ai quali collabora il WWF.\nCambogia.\nLe ricerche in Cambogia sulla popolazione degli elefanti sono iniziate in periodi recenti e le informazioni al riguardo sono quindi approssimative. Nel 2006, si stima che ci fossero 200 - 300 animali selvaggi e 211 ammaestrati. In precedenza si pensava che, grazie alle ideali condizioni ambientali, ce ne fossero molti di pi\u00f9 e si ipotizza che ne possano essere stati uccisi molti per contrabbandare avorio e per consumarne la carne. Anche la deforestazione e la presenza di mine inesplose nelle foreste rimaste possono aver contribuito al declino. Le precarie condizioni economiche del Paese rendono possibile un intervento governativo solo con un eventuale finanziamento estero.\nGli elefanti addomesticati vivono in prevalenza nei villaggi della minoranza etnica phnong, i cui membri hanno una buona tradizione al riguardo, anche se negli ultimi tempi tale tradizione sta svanendo per la crescente difficolt\u00e0 di catturare nuovi esemplari.\nCina.\nNel 2006, gli elefanti che vivevano allo stato brado erano tra i 200 e i 250 e non vi era menzione di quanti fossero gli esemplari in cattivit\u00e0. Concentrati nel Xishuangbanna e nella riserva di Nangunhe, nella parte meridionale della Provincia dello Yunnan, erano un tempo molti di pi\u00f9, ma la tradizione cinese di collezionare oggetti in avorio ne ha decimato la popolazione. Negli ultimi anni, il governo cinese ha ovviato al problema predisponendo varie misure per impedirne la caccia, ed ora la zona \u00e8 una delle poche al mondo dove la popolazione della sottospecie \u00e8 in aumento. Il commercio illegale di avorio nel Paese continua comunque ai danni degli elefanti di altre zone del mondo, in particolare di quelli africani.\nVi sono seri problemi legati all'espansione dei centri abitati e delle infrastrutture (strade, dighe ecc.), che si appropriano dei territori dove gli elefanti avevano campo libero, costringendoli sempre pi\u00f9 spesso ad invadere i villaggi per nutrirsi. Tra le misure prese dal governo vi \u00e8 anche il rimborso dei danneggiati dalle incursioni, che rimangono comunque insoddisfatti perch\u00e9 tali rimborsi non compensano i danni. Si pensa che una soluzione potrebbe essere la creazione di corridoi ad uso degli animali, che colleghino le aree protette.\nIndia.\nIn India, gli elefanti sono per tradizione celebrati come animali sacri e quelli addomesticati sono tuttora largamenti utilizzati in diversi settori della vita locale (costruzioni, turismo, cerimonie religiose, pattugliamento aree protette ecc.). Nel 2006, gli elefanti che vivevano allo stato brado erano tra i 23.900 ed i 32.900, concentrati principalmente nel sud e nel nord-est del Paese, mentre quelli in cattivit\u00e0 erano circa 3.500. Una piccola popolazione selvatica \u00e8 presente anche nelle Isole Andamane.\nNei secoli precedenti, la popolazione di elefanti indiani era molto superiore, si \u00e8 stimato che nel XVII secolo fossero circa un milione. Tra le cause che hanno portato al ridimensionamento vi \u00e8 la perdita di spazi vivibili per tali animali ed il conseguente conflitto con l'essere umano. Tuttora la continua espansione demografica indiana, che richiede nuovi insediamenti abitativi e terreni agricoli, costituisce la minaccia principale per la sopravvivenza della sottospecie.\nNel 1992, il governo ha promosso il \"Progetto Elefante\", volto a risolvere il conflitto tra uomini ed animali con il miglioramento delle condizioni di vita di questi ultimi. L'organizzazione incaricata di presiedere al progetto controlla un'area totale di 58.000\u00a0km\u00b2 suddivisa in 25 riserve specifiche, dove la popolazione degli elefanti \u00e8 in aumento; sta cercando inoltre di stabilire dei corridoi che mettano in comunicazione tali riserve e di proteggere le condizioni di vita degli elefanti addomesticati. Il Progetto Elefante si occupa anche del fenomeno del bracconaggio, legato al commercio di avorio, che ha ridotto enormemente la popolazione maschile (negli elefanti indiani, la femmina di solito non ha le zanne, e se le ha sono piccole).\nIl governo ha anche introdotto severe pene per chi non rispetta le leggi a tutela degli elefanti; ciononostante, tali leggi vengono spesso ignorate, in particolar modo quelle tese a proteggere le condizioni di vita di quelli in cattivit\u00e0.\nIndonesia.\nIn Indonesia, le stime sulla popolazione degli elefanti sono rese difficoltose dalla densit\u00e0 della giungla dove vivono, che \u00e8 stata esplorata dai ricercatori limitatamente. La maggior parte degli elefanti che si trovano a Sumatra sono i piccoli \"Elephas maximus sumatrensis\", mentre nel 2003 nel Kalimantan, la parte centro-meridionale dell'isola del Borneo, sono stati riconosciuti come specie a s\u00e9 stante gli \"Elephas maximus borneensis\", ancora pi\u00f9 piccoli dei precedenti. Entrambe queste sottospecie sono distinte dall'elefante indiano. Non esiste una stima precisa di quanti esemplari esistano di ciascuna specie. In totale a Sumatra, nel 2006 vivevano tra i 1.200 ed i 1.500 esemplari, mentre si \u00e8 ipotizzato che nel Borneo nel 1990 ve ne fossero tra i 500 e i 1.000. In tutta l'Indonesia vi erano inoltre nel 2006 circa 350 elefanti in cattivit\u00e0.\nCome nella maggior parte degli altri Paesi, anche in Indonesia il numero degli elefanti \u00e8 in costante diminuzione. Ed anche qui i motivi sono l'aumento di insediamenti umani, con il conseguente conflitto con gli uomini, la deforestazione e, in misura minore, il bracconaggio. All'inizio il governo interveniva uccidendo gli elefanti per proteggere i villaggi, ma le proteste della comunit\u00e0 internazionale lo hanno spinto a rivedere tale politica, catturando poi gli animali e rinchiudendoli in appositi centri di conservazione.\nLaos.\nIl territorio dell'odierno Laos ospit\u00f2 nei secoli passati grandi quantit\u00e0 di elefanti. Il termine Lan Xang, nome dell'antico regno che unific\u00f2 la nazione lao e domin\u00f2 la regione dal XIV secolo al XVIII, significa letteralmente 'milione di elefanti'. Il numero si \u00e8 drammaticamente ridotto ai giorni nostri. Nel 2006 \u00e8 stato stimato che ne esistessero tra gli 800 e i 1.200 allo stato brado e tra i 1.100 e i 1.350 in cattivit\u00e0.\nMalgrado le ideali condizioni geografiche, con le foreste che coprono quasi la met\u00e0 del territorio nazionale, la mancanza nel passato di una valida politica di conservazione della specie ha contribuito alla diminuzione della popolazione di elefanti. Il governo del Paese ha affrontato il problema solo in tempi recenti ed alcune organizzazioni internazionali operano da qualche anno per cercare di invertire la tendenza. La minaccia principale \u00e8 il bracconaggio, soprattutto lungo la frontiera montana con il Vietnam, l'isolamento ed il terreno accidentato di tale zona favoriscono la fuga dei responsabili al di l\u00e0 del confine. Le condizioni di povert\u00e0 in cui si trova il Laos rendono problematico l'organizzazione di guardie forestali che possano ovviare al problema e, per il momento, le riserve naturali sono poche.\nLa diminuzione dell'habitat proprio degli elefanti \u00e8 sempre stato un problema secondario, ma sta diventando pi\u00f9 serio per la deforestazione che alimenta il commercio del legname, per l'aumento di campi coltivati e per le numerose centrali idroelettriche costruite negli ultimi anni.\nGli elefanti ammaestrati fanno parte della cultura e della vita sociale laotiana da molti secoli. Sono usati principalmente per i trasporti, specialmente di legname, per l'agricoltura e nell'industria del turismo; molti degli elefanti impiegati in queste attivit\u00e0 sono vittime di eccessivo sfruttamento e non vengono curati come si dovrebbe. La maggior parte si trovano nella Provincia di Xaignabouli, nel nord-ovest del Paese, dove sono impiegati per trasportare i tronchi destinati al commercio di legname. Di rilievo in questa zona \u00e8 il Centro di Conservazione degli Elefanti, ente privato sorto per favorire l'accoppiamento, fornire assistenza alla nascita, garantire cure mediche agli elefanti e addestrare i \"mahout\", tradizionali conducenti dell'animale.\nMalaysia.\nIl Mar Cinese Meridionale separa la parte peninsulare della Malesia, dove si trova l'elefante indiano, da quella insulare del Borneo, che ospita la sottospecie del piccolo \"Elephas maximus borneensis\". Nel 2006 si \u00e8 stimato che vi fossero nel Paese tra i 1.250 ed i 1.466 elefanti nella penisola malese e tra i 1.100 e i 1.600 in Borneo, mentre gli elefanti ammaestrati erano alcune decine.\nPenisola malese.\nGli elefanti indiani erano storicamente molto diffusi nella penisola, ma il disboscamento che ha lasciato spazio all'agricoltura a partire dall'inizio del XX secolo ne ha ridotto sensibilmente il numero. Inizialmente non vi era sensibilizzazione sul fatto che ne veniva distrutto l'habitat ed il conflitto tra gli elefanti e l'uomo divenne un problema. Il governo istitu\u00ec nel 1974 l'Unit\u00e0 di Gestione dell'Elefante, posta sotto l'autorit\u00e0 del Dipartimento della Vita Selvatica e dei Parchi Nazionali, che si \u00e8 specializzata nel trasferimento di elefanti selvatici negli Stati federati di Kelantan, Terengganu e Pahang, dove tuttora esistono grandi aree forestali, come il Parco Nazionale di Taman Negara.\nLa migrazione ha interessato in un periodo di 25 anni circa 500 elefanti, che sono ora spariti dagli Stati malesi di Perlis, Selangor e Negeri Sembilan. Il processo di deforestazione si \u00e8 notevolmente ridotto ed \u00e8 ora sottoposto alla pianificazione che tiene conto delle esigenze degli elefanti e del loro habitat. Tale politica ha stabilizzato il numero degli animali e ridotto il conflitto con gli esseri umani.\nGli elefanti ammaestrati hanno per lungo tempo fatto parte della cultura malese, soprattutto come mezzi di trasporto dei sultani locali, ma questa tradizione \u00e8 caduta in disuso a partire dal XIX secolo. Otto esemplari ammaestrati vengono oggi impiegati dall'Unit\u00e0 di Gestione dell'Elefante per le operazioni di gestione della popolazione di quelli selvatici.\nBorneo.\nL\"Elephas maximus borneensis\", detto anche elefante pigmeo del Borneo, \u00e8 stato riconosciuto come specie autoctona dell'isola nel 2003. Vi sono diverse ipotesi sull'origine di questa sottospecie; per lungo tempo si \u00e8 pensato che i suoi esemplari fossero i discendenti degli elefanti indiani portati sull'isola a pi\u00f9 riprese negli ultimi secoli. Le prove di comparazione e le analisi del DNA che hanno portato al riconoscimento dell'elefante pigmeo, fanno invece risalire l'origine di questa sottospecie all'ormai estinto \"Elephas maximus sondaicus\", che era presente a Giava.\nRestano comunque in Borneo alcuni discendenti degli elefanti indiani ammaestrati introdotti in passato e liberati poi nella giungla. In generale, si trovano elefanti sia nella zona malese che in quella indonesiana, e spesso migrano dall'una all'altra. Il loro censimento \u00e8 difficoltoso per la natura del territorio, coperto in gran parte da una giungla particolarmente densa e abbastanza carente di moderne vie di comunicazione.\nNepal.\nGli elefanti fanno storicamente parte della cultura nepalese, in particolare quelli addomesticati, che sono tuttora impiegati nelle cerimonie induiste. Fino agli anni sessanta del XX secolo, vi era una folta popolazione concentrata sulle giungle pianeggianti del sud, ma anche qua i nuovi insediamenti umani hanno drammaticamente ridotto il numero di elefanti e l'habitat a loro riservato. Nel 2006 si \u00e8 calcolato che ne esistessero tra i 100 e i 170 esemplari selvatici e 170 in cattivit\u00e0.\nGli elefanti selvatici nepalesi migrano spesso nel vicino Bengala in piccoli gruppi isolati da altri gruppi. La loro popolazione si \u00e8 stabilizzata negli ultimi anni e nel parco nazionale reale di Bardia sono passati dai 25 esemplari nei primi anni novanta agli oltre 50 di dieci anni dopo. Il governo nazionale ha contribuito alla stabilizzazione creando cinque riserve protette ed una zona speciale per favorirne l'accoppiamento. Anche il numero di quelli addomesticati \u00e8 tornato a crescere, e vengono impiegati ora anche nel settore turistico e in alcuni progetti ecologici.\nThailandia.\nIn Thailandia vi \u00e8 una lunga tradizione di utilizzo dell'elefante, considerato un simbolo nazionale. Il re Bhumibol Adulyadej possedeva 10 esemplari di elefante bianco, rarissimo pachiderma ritenuto sacro in molti Paesi dell'Indocina ed emblema del potere regale.. Si pensa che all'inizio del XX secolo vi fossero in Thailandia circa 300.000 elefanti selvatici e 100.000 ammaestrati, mentre le stime del 2006 ne riportano tra i 3.500 ed i 4.000 in cattivit\u00e0 e tra i 3.000 ed i 3.700 allo stato brado. Esperti thailandesi ritengono che invece questi ultimi non superino i 1.000 esemplari.\nI motivi principali di questa grande diminuzione sono gli stessi degli altri Paesi: l'aumento della popolazione umana con l'espansione dei centri abitati e delle aree coltivabili a discapito delle foreste, il bracconaggio per il commercio di avorio e la cattura dei cuccioli per inserirli nell'industria turistica. Gli animali rimasti liberi sono confinati in aree sempre pi\u00f9 ristrette ed isolate le une dalle altre, tra le quali quelle dove si trovano pi\u00f9 elefanti sono il Parco nazionale di Khao Yai, nella Thailandia del Nordest, ed i santuari della vita selvatica di Thungyai e di Huai Kha Khaeng, lungo la frontiera con la Birmania. \u00c8 stato fondato nel Paese l'Istituto Nazionale dell'Elefante, che collabora con il Dipartimento dei Parchi Nazionali e alcune ONG per salvaguardare l'habitat e la popolazione degli elefanti selvatici, i quali sono protetti anche da apposite leggi nazionali e dal CITES.\nGli esemplari ammaestrati furono storicamente impiegati in Thailandia come elefanti da guerra e l'esercito siamese ne ebbe sempre molti in dotazione. In tempi pi\u00f9 recenti, molti sono stati impiegati per il trasporto del legname, ma una legge del 1989 ha messo al bando il taglio indiscriminato delle foreste; questi elefanti ed i loro \"mahout\" si sono cos\u00ec ritrovati senza lavoro. Una parte sono stati riciclati nell'industria del turismo, un'altra parte \u00e8 abusivamente migrata in Birmania, dove l'attivit\u00e0 di taglio del legname pregiato \u00e8 ancora in uso, ma alcuni si trovano tuttora in condizioni precarie. Un triste fenomeno difficile da sradicare \u00e8 quello degli elefanti costretti a trasportare turisti nelle vie cittadine.\nVietnam.\nAnche in Vietnam vi \u00e8 una lunga tradizione di utilizzo dell'elefante per scopi religiosi o come mezzo di trasporto. Fu storicamente utilizzato in tempo di guerra e garant\u00ec i trasporti in terreni accidentati anche durante la guerra del Vietnam. La loro popolazione \u00e8 drammaticamente diminuita e sono attualmente nel Paese tra le specie a rischio estremamente alto di estinzione in natura. Nel 2006, il numero di quelli selvatici era tra le 76 e le 94 unit\u00e0, mentre quelli ammaestrati erano 165. Il tracollo si \u00e8 accentuato negli ultimi decenni, nel 1990 si stimava che ve ne fossero tra i 1.500 ed i 2.000.\nOltre ai soliti motivi legati ai disboscamenti per la raccolta di legname pregiato e per far posto a nuovi insediamenti, al conflitto uomo-elefante e al bracconaggio, vi sono stati numerosi incendi che hanno distrutto le foreste. Per ovviare all'estinzione, il governo ha predisposto il Piano di Azione Nazionale per l'Elefante, affidato al Dipartimento per la Protezione delle Foreste, che ha individuato nella Provincia di Nghe An al nord, e in quelle di Dak Lak e Dong Nai a sud, le aree da destinare alla protezione della specie. Si sta cercando di coinvolgere la popolazione nel progetto, nel quale verrebbero impiegati anche gli elefanti ammaestrati, a loro volta a rischio di estinzione, essendo passati dai 600 del 1980 ai 165 del 2006."}
{"id": "1150856", "revid": "122315", "url": "https://it.wikipedia.org/wiki?curid=1150856", "title": "Sud est asiatico", "text": ""}
{"id": "1150862", "revid": "767487", "url": "https://it.wikipedia.org/wiki?curid=1150862", "title": "Grindhouse - A prova di morte", "text": "Grindhouse - A prova di morte (\"Death Proof\") \u00e8 un film del 2007, scritto e diretto da Quentin Tarantino. Il film \u00e8 uno dei due segmenti di \"Grindhouse\", creato come omaggio ai film degli anni settanta come \"Punto zero\" e \"Convoy - Trincea d'asfalto\". Secondo le dichiarazioni di Tarantino \u00e8 \"uno slasher senza le caratteristiche dello slasher\".\nTrama.\nJungle Julia \u00e8 la DJ pi\u00f9 quotata di Austin, in Texas. Le sue migliori amiche sono Arlene e Shanna, con le quali trascorre intere notti a spasso tra i locali della capitale texana, tra un margarita ed uno spinello. Le tre ragazze entrano per\u00f2 nel mirino di Stuntman Mike, uno stuntman killer ormai in pensione, il cui volto \u00e8 solcato da una strana e profonda cicatrice, che prova eccitamento quando uccide ragazze a bordo della sua vettura \"a prova di morte\", una Chevrolet Nova SS. Mike le segue al Guero's, il primo locale che visitano.\nAll'interno di questo, tra un discorso sui ragazzi ed uno sulla radio viene rivelato ad Arlene che Julia ha indetto un concorso durante la sua trasmissione: questo prevede che Arlene faccia una lap-dance al primo uomo che durante la serata le offrir\u00e0 da bere e le dedicher\u00e0 la poesia che recita \"Il bosco \u00e8 magnifico, profondo all'imbrunire e io ho promesse da mantenere e miglia da percorrere prima di dormire. Mi hai sentito Butterfly? Miglia da percorrere prima di dormire!\". Julia le consiglia di eseguirla solo se il ragazzo che verr\u00e0 a soddisfare le condizioni sar\u00e0 carino. A met\u00e0 serata, le ragazze si trasferiscono al Texas Chili Parlor; qui vengono sempre pedinate da Mike, un amico di Warren, il barista, che presto attrae a s\u00e9 la dolce Pam. Warren fa ubriacare le ragazze, mentre Pam chiede un passaggio per tornare a casa: Mike acconsente, dimostrandosi in un primo tempo simpatico e disponibile.\nArlene si rende conto, per\u00f2, che Mike le continua a seguire. Nel locale arriva Lanna Frank, un'amica di Julia che le porta dell'erba. Le ragazze escono per fumare e vengono raggiunte da Stuntman Mike, che offre da bere ad Arlene e le dedica una poesia. Arlene, in un primo tempo non accondiscendente, viene convinta con un trucchetto psicologico ad eseguire la lap-dance per Mike. Terminata questa, le ragazze lasciano il locale, e con loro, Mike e Pam.\nPam vede l'auto di Stuntman Mike e si spaventa, temendo per la sua incolumit\u00e0: infatti la vettura di quest'ultimo \u00e8 una di quelle usate dagli stuntman e dunque il sedile per il passeggero \u00e8 scomodo e poco sicuro. Mike le ricorda che non \u00e8 stato lui a chiedere il passaggio e la rassicura, ricordandole che proprio per il fatto che l'auto \u00e8 per stuntman, \u00e8 \"a prova di morte\". Pam - ingenuamente - sale nell'auto. Stuntman Mike parte nella direzione opposta a quella richiesta dalla ragazza, e inizia a guidare in maniera pericolosa, facendola urtare contro le pareti dell'auto, fino a causarne la morte a causa dei bruschi urti. Subito dopo Mike torna sui suoi passi, individua Shanna, Arlene, Julia e Lanna e le uccide andandosi a schiantare contro di loro. Lanna muore tra le lamiere, Arlene a causa degli pneumatici, Julia perde una gamba per l'urto e Shanna vola fuori dalla vettura. Mike si salva, nonostante rimanga gravemente ferito.\nViene ricoverato nell'ospedale dei coniugi Block, dove gli va a far visita lo sceriffo Earl McGraw insieme al figlio Edgar. Lo sceriffo intuisce subito la reale dinamica dell'incidente, ma le prove (tra cui la testimonianza del barista Warren) scagionano lo stuntman misogino.\nQuattordici mesi dopo, Stuntman Mike torna in circolazione a bordo di una Dodge Charger truccata. Le ragazze ora prese di mira sono delle giovani nel mondo del cinema: Abernathy, truccatrice/\"hairstylist\", Kim, \"stuntwoman\", Lee, attrice e Zo\u00eb, anch'essa \"stuntwoman\". Abernathy, Lee e Kim devono andare a prendere Zo\u00eb, appena arrivata dalla Nuova Zelanda, dove vive e in gran parte lavora. Le quattro si fermano a Lebanon per fare colazione, durante la quale, conversando su \"Punto zero\" ed altri film culto del mondo degli \"stuntman\", Kim e Zo\u00eb rivelano a Lee ed Abernathy di avere una pistola, che useranno solamente per autodifesa.\nLe ragazze trattano con un contadino per guidare una Dodge Challenger del 1970, identica a quella di \"Punto zero\". Il contadino accetta, mentre Lee viene lasciata, senza nemmeno saperlo, in balia del contadino come \"garanzia\".\nA bordo dell'auto eseguono il numero: una ragazza si deve distendere sul cofano dell'auto, in corsa, assicurata solo da due cinture. Proprio mentre eseguono il numero, vengono speronate da Stuntman Mike, che le ha raggiunte. Durante l'inseguimento, Zo\u00eb viene sbalzata oltre il cofano e viene creduta morta. Kim afferra la pistola che ha con s\u00e9 e spara a Mike, che, essendo stato ferito, fugge. Zo\u00eb, in realt\u00e0 nemmeno scalfita dall'urto, torna all'auto e decide di vendicarsi di lui. Ferito e sanguinante, Mike diventa \"l'inseguito\". Il trio parte cos\u00ec all'inseguimento del \"killer\"; una volta raggiuntolo, lo sperona e lo fa sbattere contro una serie di cartelloni pubblicitari, sino a quando Stuntman Mike non si arrende, la sua auto ormai totalmente distrutta.\nLe ragazze escono dalla loro auto, lo afferrano e iniziano a prenderlo a pugni. Abernathy lo finisce schiacciandogli il volto con un calcio.\nVersioni alternative.\n\"A prova di morte\" nasce come uno \"spettacolo doppio\" affiancato a \"Planet Terror\" di Robert Rodr\u00edguez. In seguito al 'flop' statunitense, la Dimension Films ha deciso di distribuire le pellicole in due parti divise. In compenso, Tarantino ha presentato il film al festival di Cannes 2007 in una versione inedita che aggiunge oltre venti minuti di pellicola in pi\u00f9. Riguardo a quest'operazione, Tarantino ha dichiarato: \"Mi sono comportato proprio come i beceri distributori dei film d'exploitation, che tagliavano con l'accetta al limite dell'incoerenza. Ora invece mostro tutto\".\nIn Europa sono contenute molte scene in pi\u00f9:\nTarantino ha comunque dichiarato che alcune scene erano state rimosse dalla versione statunitense per avere un montaggio pi\u00f9 \"grindhouse\", mentre altre sono state aggiunte (la bobina mancante ne \u00e8 un lampante esempio) perch\u00e9 il pubblico europeo non \u00e8 abituato al cinema d'exploitation e non avrebbe compreso questi riferimenti.\nProduzione.\nSceneggiatura.\nIl regista e sceneggiatore Quentin Tarantino inizi\u00f2 a lavorare alla sceneggiatura di \"A prova di morte\" quando Robert Rodr\u00edguez, l'amico regista che lo aveva incentivato alla realizzazione di \"Grindhouse\", aveva gi\u00e0 iniziato le riprese di \"Planet Terror\".\nInizialmente, il regista voleva girare un film totalmente diverso, nonostante appartenesse sempre al genere slasher. La storia ruotava intorno ad un gruppo di ragazze che venivano perseguitate dal fantasma di uno schiavo nero, un ruolo che con buone probabilit\u00e0 sarebbe finito tra le mani di Samuel L. Jackson.\nIl punto di partenza per scrivere la sceneggiatura fu il fascino che Tarantino aveva avuto da sempre verso il mondo degli stuntmen, che in film come \"Punto zero\", \"Convoy\" o \"Zozza Mary, pazzo Gary\" possedevano un'auto \"a prova di morte\". Dunque Tarantino decise di dirigere uno slasher su uno stuntman ormai in pensione ossessionato dalle belle ragazze che prova eccitamento sessuale quando le uccide a bordo dei suoi potenti bolidi. Tarantino ricorda, a proposito che \"capii di non poter fare un semplice slasher, perch\u00e9 con l'eccezione degli women in prison, non c'\u00e8 nessun altro genere pi\u00f9 rigido dello slasher. E se cerchi di cambiarne le regole, il film non funziona pi\u00f9. Capii di dover prendere allora la struttura di uno slasher e farci quello che volevo. La mia versione \u00e8 questa: assomiglia ad uno slasher, ma non lo \u00e8!\".\nMolte donne hanno acclamato lo stile dei dialoghi delle donne di \"A prova di morte\". Tarantino li ha definiti \"i dialoghi delle amazzoni\" ed ha inoltre affermato che \u00e8 riuscito a creare questi dialoghi \"recependo, ricordando, assemblando, dopo essere uscito con donne per anni\". L'attrice Tracie Thoms, che nel film interpreta Kim, ha confermato la veridicit\u00e0 della frase.\nIl titolo definitivo del film venne deciso da Rodriguez, che disse: \"Perch\u00e9 non lo chiami proprio 'A prova di morte'?\".\nCast.\nPer il ruolo di Stuntman Mike venne chiamato inizialmente Mickey Rourke. Per motivi ancora oggi vaghi, Rourke venne mandato via. Tarantino ha dichiarato che nonostante questi misteriosi disguidi, lui e Rourke non hanno avuto problemi e continueranno a lavorare insieme. In seguito ai disguidi, Tarantino contatt\u00f2 Sylvester Stallone, che invece rifiut\u00f2 il ruolo. A questo punto, decise di \"estrarre dal cilindro\" Kurt Russell, che aveva molto apprezzato sino agli anni ottanta, \"i tempi di e La cosa\". Riguardo al suo ritorno al cinema d'azione, Tarantino ha dichiarato: \"Per favore non chiamatelo 'Lazzaro' e non paragonatelo ad altri attori che in passato ho resuscitato, se no si offende. Kurt non ha mai smesso di lavorare, solo che aveva cambiato genere\".\nNel cast una sola attrice \u00e8 veramente nota, Rosario Dawson, che Tarantino aveva incrociato sul set di \"Sin City\". Le altre protagoniste sono Sydney Tamiia Poitier, figlia del celebre attore Sidney Poitier, Jordan Ladd, figlia di Cheryl Ladd, Mary Elizabeth Winstead, il cui nonno era cugino di Ava Gardner, e Vanessa Ferlito, che Tarantino aveva apprezzato nel serial televisivo \"\".\nCurioso invece il modo in cui Tarantino ha scelto il cast delle otto donne. Sped\u00ec un'inserzione su un giornale locale di Austin in cui avvisava: \"Presentarsi con shorts e infradito\". Secondo Tarantino, non poteva certo essere chiesto loro di presentarsi nude e dunque l'abbigliamento da lui scelto serviva a farsi un'idea precisa del corpo della ragazza e dell'anima dell'attrice, la quale, per lavorare con lui, deve essere dotata di un forte senso dell'umorismo.\nIl regista ha ammesso di aver dedicato il film al mondo delle donne, costruendo dei dialoghi e delle situazioni tipicamente \"amazzoni\", di cui va fiero. Secondo lui, le donne di \"A prova di morte\" sono le \"sorelline della Sposa di , solo che queste aggrediscono non solo a pugni, ma anche a parole\".\nRegia.\nPer quanto riguarda lo stile, Tarantino ha usato uno stile di riprese molto antiquato, simile a quello usato - appunto - nei film d'exploitation anni settanta, con improvvise zoomate e stacchi improvvisi. Per la prima volta, il regista si \u00e8 trovato a lavorare come direttore della fotografia, elemento che secondo alcuni ha giovato al film, grazie all'uso di alcune tecniche, quali la profondit\u00e0 di campo, che rendono visibili in ogni scena tutti i personaggi e creano un film complesso ma al contempo limpido. Riguardo agli inseguimenti in auto, Tarantino ha asserito: \"\"La computer grafica per gli stuntman sulle auto non mi entusiasma. Dovrebbe? Non penso ci sia stato un solo inseguimento in auto degno di nota da quando ho iniziato la mia carriera, nel 1992. Per me, l'ultimo vero inseguimento in auto fu quello di Terminator 2. Anche Final Destination 2 presenta una sequenza d'azione veramente adrenalinica. Ma solo in queste due pellicole, in nessun'altra.\" \"Non venitemi a parlare di Matrix, \u00e8 tutta roba finta, senza anima.\"\"Il motivo \u00e8 questo: nei film d'azione moderni, ogni volta che la scena riesce bene, ci sono dodici telecamere pronte a riprendere da dodici angolazioni diverse, per creare pi\u00f9 entusiasmo se la scena fosse venuta male: io non voglio fare cos\u00ec. Secondo me, l'unica cosa importante \u00e8 l'azione. Se poi viene ripresa da un'inquadratura o da dodici non importa, l'importante \u00e8 rendere adrenalinico ed interessante il momento per il pubblico\"\".\nMontaggio.\nNel montaggio originale di \"A prova di morte\" manca una buona mezz'ora di girato. La versione estesa di \"A prova di morte\", mostrata in tutti i paesi non anglofoni, \u00e8 stata mostrata al Festival di Cannes 2007. A proposito, Tarantino ha poi affermato \"\u00abFunziona come \"doppio spettacolo\", ma sono eccitato se non ancora pi\u00f9 eccitato di vedere come reagir\u00e0 il pubblico con un nuovo 'A prova di morte' in versione estesa [...] Sar\u00e0 la prima volta per ognuno di noi per vedere 'A prova di morte' cos\u00ec come l'ho concepito, persino per me\u00bb\".\nNel montaggio originale, oltre la \"bobina mancante\", si \u00e8 cercato di creare alcuni artifizi cinemafotografici, miranti ad ingannare lo spettatore, voluti dal regista stesso: la scritta \"Quentin Tarantino's \"Thunderbolt\"\", che precede quella \"A prova di morte\" (il titolo ufficiale della pellicola) nei titoli di testa, dovrebbe essere stato il titolo originale, sostituito poi dal cinema che programmava lo spettacolo. Spesso ci\u00f2 accadeva nelle \"grindhouse\": \"\u00abFa tutto parte dell'atmosfera da ricreare\u00bb\" - ha asserito a questo proposito il regista.\nDistribuzione.\nIl film \u00e8 uscito in Italia il 1\u00ba giugno 2007, mentre negli Stati Uniti il 6 aprile dello stesso anno.\nIn Europa, il film \u00e8 stato presentato in concorso al festival di Cannes 2007 ed \u00e8 stato distribuito in una versione estesa di 114 minuti (nonostante fosse pubblicizzata come di 127), contenente diverse scene accorciate o tagliate nella versione originale.\nDivieti.\nIl film in Italia ha ricevuto il divieto ai minori di 14 anni a causa della violenza e del linguaggio presenti nel film.\nColonna sonora.\nLa colonna sonora di \"A prova di morte\" include classici del rock anni sessanta e settanta, come \"Jeepster\" della band inglese T. Rex, \"Staggolee\" dei Pacific Gas &amp; Electric, \"Down in Mexico\" dei The Coasters e \"Good Love, Bad Love\" del maestro dell'R&amp;B Eddie Floyd. Tra gli altri pezzi, anche \"Paranoia prima\" di Ennio Morricone. Le canzoni sono interrotte da alcuni dialoghi estratti dal film.\nStephen Erlewine, di All Music Guide scrisse che la colonna sonora del film di Tarantino, adeguandosi a quelle dei film precedenti, riesce a euforizzare, divertire e ricreare l'atmosfera sofisticata tanto quanto veloce ed immediata del film. Spaziando dal rock alla musica surf, la colonna sonora include diversi generi spesso posti in secondo piano o rare canzoni di compositori noti. Mentre nella prima met\u00e0 del disco (e del film) i pezzi si concentrano sui ritmi del soul di Joe Tex e sul rock and roll dei vari gruppi statunitensi e non, nella seconda met\u00e0 ci si concentra sui ritmi di \"Chick Habit\" di April March e sui temi da poliziottesco come \"Italia a mano armata\" di Franco Micalizzi, tuttavia non inclusa nella colonna sonora ufficiale.\nAccoglienza.\n\"A prova di morte\" ha generalmente riscontrato critiche tiepide. Sul sito \"Rotten Tomatoes\" ha un indice di gradimento del 67%.\nLa rivista \"Empire\" ha dato al film il voto di 4/5 stelle scrivendo \"Tarantino guida selvaggiamente sotto l'influenza\" e definendolo \"Seriamente intrattenitivo.\" Anna Smith della \"BBC\" diede il voto di 3/5 affermando: \"Pur che ci sia del divertimento da avere, l'imitazione di uno stile cinematografico low-budget defunto \u00e8 forse troppo precisa quando si tratta dei difetti del genere.\"\nRoger Ebert diede a \"Grindhouse\" 2,5 stelle su 4 scrivendo: \"Anche se \u00e8 stato il mio segmento preferito, \"A prova di morte\" rimane lo stesso sposato a lunghe scene di dialogo espositivo\".\nPeter Benshaw del \"The Guardian\", pur ammirando la scena dell'incidente d'auto, ha espresso un'opinione pi\u00f9 negativa del film, scrivendo: \"\u00c8 pieno di lunghe, lunghe, lunghe scene di conversazione inconseguente, il che \u00e8 uno smacco in confronto agli epici discorsi improvvisati da \"Le iene\" e \"Pulp Fiction\". Il genio malato di Tarantino \u00e8 presente e osservabile nel film, ma bisogna ammettere che lo \u00e8 stato per breve.\" In un'intervista Tarantino ha affermato che \"A prova di morte\" \u00e8 il film di cui va meno fiero.\nPremi e riconoscimenti.\nAcademy of Science Fiction, Fantasy &amp; Horror Films\nCannes Film Festival\nEmpire Awards"}
{"id": "1150865", "revid": "115851699", "url": "https://it.wikipedia.org/wiki?curid=1150865", "title": "Odenwald", "text": "Odenwald \u00e8 un gruppo montuoso appartenente al rilievo centrale della Germania e situato negli Stati dell'Assia, Baviera e Baden-W\u00fcrttemberg. \u00c8 situato tra il bassopiano renano, ad ovest si trova l'area della Bergstra\u00dfe a est il Meno e l'area del Bauland. A nord \u00e8 delimitato dalla pianura del Reno-Meno nei pressi di Darmstadt e a sud dall'area del Kraichgau. La parte a sud della vallata del fiume Neckar viene anche chiamata \"Piccolo Odenwald\" (\"Kleiner Odenwald\") .\nStoria.\nSotto Traiano fu creato un nuovo tratto di frontiera che collegava il fiume Meno con il Neckar, il cosiddetto limes di Odenwald, che dal Meno presso W\u00f6rth raggiunge il medio Neckar a Wimpfen.\nDal XVI secolo fino al 1806 fu ufficialmente cos\u00ec denominato uno dei cantoni equestri del circolo di Franconia che raggruppava la piccola nobilt\u00e0 terriera che godeva di notevole autonomia in seno al Sacro Romano Impero Germanico. La sede della sua Dieta locale fu la cittadina di Korchendorf bei Heilbronn. Vi fecero parte tra le famiglie equestri pi\u00f9 importanti i Ruedt, i Fechenbach, i von Gemmingen, i von Berlichingen, gli Aufse\u00df."}
{"id": "1150867", "revid": "547992", "url": "https://it.wikipedia.org/wiki?curid=1150867", "title": "Idrolitina", "text": "Idrolitina \u00e8 un marchio commerciale distribuito in Italia dal 1901 composto da una polvere ad uso alimentare da aggiungere all'acqua per renderla effervescente. A essa si affiancarono prodotti simili di altre aziende, con marchi differenti (\"Idriz\", \"Frizzina\", \"Cristallina\", etc.).\nViene prodotta da pi\u00f9 di un secolo a Bologna dallo Stabilimento A. Gazzoni &amp; C..\nComposizione.\nIdrolitina \u00e8 una miscela di bicarbonato di sodio (E500), acido malico (E296) e acido tartarico (E334), tutti in forma di polvere.\nLa miscela di polveri \u00e8 stabile in assenza di acqua, mentre in presenza di essa gli acidi malico e tartarico forniscono l'acidit\u00e0 necessaria per idrolizzare lo ione bicarbonato, liberando anidride carbonica che si sviluppa come gas, conferendo all'acqua l'effervescenza desiderata.\nLo ione sodio liberato dalla dissociazione del bicarbonato d\u00e0 all'acqua un percettibile gusto salino, normalmente assente nelle acque minerali preparate industrialmente per addizione di anidride carbonica. La miscela viene generalmente venduta in confezioni da 20 buste monodose da 10 g l'una per preparare un litro di acqua. Precedentemente la confezione conteneva buste, non sigillate, di colore diverso (azzurro e rosso): una conteneva il principio basico e l'altra quello acido.\nStoria.\nSotto il pontificato di papa Pio XI, la ditta del cav. Gazzoni ottenne di divenire fornitrice di Idrolitina per il Palazzo Apostolico e poco dopo le venne riconosciuto il titolo di ditta fornitrice della Real Casa. Entrambi i conferimenti sono ancora presenti sulla storica confezione del prodotto.\nNel 1959 apparve in una pubblicit\u00e0 di Carosello, il cui protagonista, tale signor Pietro, era impersonato dal cantante napoletano Aurelio Fierro; in seguito l'Idrolitina apparve in un'altra pubblicit\u00e0 di Carosello."}
{"id": "1150869", "revid": "599013", "url": "https://it.wikipedia.org/wiki?curid=1150869", "title": "Frizzina", "text": ""}
{"id": "1150874", "revid": "339392", "url": "https://it.wikipedia.org/wiki?curid=1150874", "title": "Rivolta Ionica", "text": ""}
{"id": "1150876", "revid": "438678", "url": "https://it.wikipedia.org/wiki?curid=1150876", "title": "Sotto il sole di Satana", "text": "Sotto il sole di Satana (\"Sous le soleil de Satan\") \u00e8 un film del 1987, diretto Maurice Pialat, tratto dall'omonimo romanzo di Georges Bernanos, vincitore della Palma d'oro come miglior film al Festival di Cannes 1987.\nTrama.\nDonissan, un giovane curato di campagna profondamente religioso, percepisce in s\u00e9 l'inadeguatezza al compito che lo aspetta e si infligge punizioni corporali che ne prostrano il corpo, cercando la verit\u00e0 e un percorso alla propria missione tra i fedeli. Si trova spesso a discutere con il suo superiore Menou-Segrais che ne ammira comunque la forza d'animo e la continua autocritica.\nLa giovane e minorenne Mouchette, che vive nel paese ove \u00e8 la parrocchia di Donissan, frequenta carnalmente uomini sposati e da uno di questi rimane incinta: lo uccide con una fucilata a bruciapelo ma l'omicidio viene scambiato per un suicidio. Donissan, recandosi a piedi in una localit\u00e0 piuttosto distante per una necessit\u00e0 religiosa, percorre sentieri tra colline, boschi, campi coltivati, scavalcando recinti e camminando nel fango. Ad un tratto, in un momento di prostrazione e smarrimento, incontra uno strano personaggio, commerciante di cavalli, che si coglie, pi\u00f9 tardi, incarnare lo stesso Satana e che tenter\u00e0 di blandire e corrompere il prelato smarrito.\nIl giovane prete, dopo avere trascorso una notte all'addiaccio con il Maligno, si ritrova svenuto lungo un sentiero ed \u00e8 aiutato da un giovane di passaggio che lo riporta sul sentiero maestro, indicandogli la retta via da percorrere. Tornando al villaggio incontra la ragazza e ne legge, come in un libro aperto, il male di cui si \u00e8 macchiata, l'omicidio e la vita dissoluta. Successivamente la ragazza si suicida tagliandosi la giugulare di fronte ad uno specchio nel bagno con un rasoio a serramanico: il giovane curato, trasportato da una forza sovrannaturale, entra nella casa e sfondando la porta della stanza in cui \u00e8 riversa la ragazza la porta esanime e insanguinata sotto l'altare per offrire la sua anima macchiata al Signore.\nL'antico gesto rituale da una parte crea raccapriccio nel superiore e nel vescovo, da questi informato dell'accaduto, dall'altra riceve l'ammirazione dei parrocchiani che colgono il senso ancestrale e miracoloso del gesto del curato, che da quel momento assurge, nell'immaginario collettivo, a personaggio salvifico. Il Vescovo allontana il curato dal paese destinandolo ad una piccola Parrocchia, al momento senza un prete.\nQui Donissan ricrea il luogo di culto nella precedente chiesa abbandonata e scalcinata, si muove tra l'ammirazione dei parrocchiani ormai convinti della sua aura miracolosa. Un giorno viene chiamato al capezzale di un bambino moribondo per la meningite che lo ha colpito: portato in carrozza dal padre giunge quando \u00e8 gi\u00e0 morto nella disperazione della madre e dei parenti. Il curato, cogliendo pi\u00f9 la potenza di Satana che di Dio, trascinato dal dolore dell'ingiusta morte del bambino innocente strappato al mondo prematuramente, compie il miracolo riportandolo in vita. Dopo il gesto portentoso, prostrato nel fisico e nello spirito, si consuma sino alla morte che lo coglie dentro un confessionale, quasi assumendo su di s\u00e9 il peccato e la colpa dei propri parrocchiani.\nAccoglienza.\nSebbene premiata, a Cannes la pellicola fu fischiata dal pubblico."}
{"id": "1150877", "revid": "339392", "url": "https://it.wikipedia.org/wiki?curid=1150877", "title": "Ribellione ionica", "text": ""}
{"id": "1150882", "revid": "767487", "url": "https://it.wikipedia.org/wiki?curid=1150882", "title": "Pap\u00e0... \u00e8 in viaggio d'affari", "text": "Pap\u00e0... \u00e8 in viaggio d'affari (\"Otac na slu\u017ebenom putu\") \u00e8 un film del 1985 diretto da Emir Kusturica, vincitore della Palma d'oro come miglior film al 38\u00ba Festival di Cannes. Fu nominato all'Oscar al miglior film straniero.\nAmbientazione storica.\nIl film \u00e8 ambientato in Jugoslavia nel cosiddetto \"periodo dell'Informbiro\" (1948-1955), ovvero gli anni che vanno dalla rottura tra Tito e Stalin al riappacificamento tra Jugoslavia e Russia sotto Chru\u0161\u010d\u00ebv. Quel periodo fu caratterizzato dalla repressione di chi continuava a dimostrare lealt\u00e0 o simpatia per l'Unione Sovietica; i sospetti venivano deportati principalmente nel campo di lavoro di Goli Otok.\nRealizzazione.\nNel libro autobiografico \"Dove sono in questa storia\", Kusturica racconta le difficolt\u00e0 che hanno preceduto la realizzazione del film a causa del delicato tema storico. Venivano richieste continue modifiche alla sceneggiatura e il regista, esasperato, pens\u00f2 di andare a realizzarlo a Belgrado, a quei tempi pi\u00f9 aperta di Sarajevo. Il film pot\u00e9 essere realizzato grazie all'interessamento personale di Cvijetin Mijatovi\u0107, ex presidente della Jugoslavia."}
{"id": "1150894", "revid": "964", "url": "https://it.wikipedia.org/wiki?curid=1150894", "title": "Elephas maximus sumatranus", "text": "L'elefante di Sumatra (Elephas maximus sumatranus) \u00e8 una sottospecie di elefante asiatico. Come indica il nome, questo elefante vive solamente in Sumatra. L'elefante di Sumatra \u00e8 pi\u00f9 piccolo della sottospecie indiana ed \u00e8 estremamente minacciato. Un censimento della popolazione condotto nel 2000 ha indicato che rimangono solamente 2000-2500 elefanti selvatici. Il 65% degli elefanti di Sumatra morti sono vittime della persecuzione umana. Il 30% di queste vittime vengono avvelenate dall'uomo a causa della paura suscitata da questi animali. L'83% dell'antico areale dell'elefante di Sumatra \u00e8 stato ora trasformato in piantagioni; ci\u00f2 significa che l'elefante deve imparare ad adattarsi al suo nuovo habitat se vuole sopravvivere."}
{"id": "1150896", "revid": "767487", "url": "https://it.wikipedia.org/wiki?curid=1150896", "title": "Paris, Texas", "text": "Paris, Texas \u00e8 un film del 1984 diretto da Wim Wenders, vincitore della Palma d'oro come miglior film al Festival di Cannes 1984.\nIl titolo del film richiama il nome di Paris, citt\u00e0 del Texas e capoluogo della contea di Lamar.\nTrama.\nUn uomo cammina da solo tra le rocce di una zona desertica nei pressi del confine tra Messico e Stati Uniti: entrato in una stazione di servizio, sviene e viene soccorso da un medico che, cercando nelle sue tasche, trova l'indirizzo del fratello Walt, che vive a Los Angeles. Walt parte per riportare a casa il fratello, Travis, scomparso da 4 anni e ora chiuso in un quasi assoluto mutismo. Durante il lungo viaggio di ritorno Travis riesce a dire solamente che anni addietro ha comprato un lotto di terra a Paris, nel Texas, dove la madre gli confid\u00f2 d'essere stato concepito. Arrivati a casa Travis rincontra suo figlio Hunter, che ora ha 8 anni e vive con la zia Anne e lo zio Walt, che lui chiama mamma e pap\u00e0, dopo che la madre Jane, anche lei scomparsa, ha affidato il bambino ai cognati.\nDopo un'iniziale riluttanza, col tempo il piccolo Hunter s'affeziona al padre, che pian piano diviene pi\u00f9 disinvolto. Una sera Anne confida a Travis che sua moglie Jane ogni mese effettua un versamento su un conto corrente a nome di Hunter e che la banca dove avviene l'operazione si trova a Houston. Travis decide di partire, insieme al figlio, alla ricerca della donna. Arrivati a Houston i due s'appostano davanti alla banca, vedono Jane e la seguono in macchina. Travis scopre che la moglie lavora in un peep show, dove le donne si esibiscono in piccole cabine attrezzate con uno specchio semiriflettente, che impedisce loro di vedere i clienti dall'altra parte.\nTravis, dopo un primo incontro nel quale non si fa riconoscere, ritorna nel locale per parlare con Jane e raccontarle una storia: nonostante la differenza d'et\u00e0, Travis e Jane erano innamorati, ma dopo qualche anno la vita coniugale si complic\u00f2 e l'uomo divent\u00f2 morbosamente geloso, finendo anche nel tunnel dell'alcolismo. Dopo l'incendio della roulotte nella quale vivevano Travis si risvegli\u00f2 senza trovare moglie e figlio e da quel giorno cominci\u00f2 a vagabondare. Per riparare al male fatto in passato ai suoi amati, Travis vuole ricongiungere Jane con Hunter, ma si rifiuta di rivedere la donna, e quindi le dice che il loro figlio la aspetta in una stanza d'albergo, e poi riprende il suo vagare senza meta.\nProduzione.\nSceneggiatura.\nSam Shepard e Wim Wenders scrissero solamente la prima met\u00e0 della sceneggiatura, convinti che l'ispirazione per la prosecuzione della storia sarebbe venuta sul set a riprese inoltrate. A causa di continui rinvii per la difficolt\u00e0 nel reperire i fondi necessari per la produzione Sam Shepard si ritrov\u00f2 impegnato a lavorare a un altro film quando \"Paris, Texas\" raggiunse il punto in cui la sceneggiatura finiva.\nWim Wenders fu aiutato da Kit Carson, che era sempre presente sul set essendo il padre di Hunter Carson, per alcune scene. In seguito Wenders sped\u00ec ci\u00f2 che aveva scritto a Sam Shepard, che a sua volta dett\u00f2 per telefono al regista i dialoghi tra Harry Dean Stanton e Nastassja Kinski delle due scene madri del film, che si svolgono all'interno della cabina del peep-show.\nRiprese.\nIl film \u00e8 stato girato seguendo l'ordine cronologico della sceneggiatura. Solamente il filmato Super 8, che ritrae la famiglia anni prima della vicenda narrata nel film, fu girato personalmente da Wim Wenders al termine delle riprese.\nLe riprese si sono svolte solo in minima parte nella citt\u00e0 del titolo e la rappresenta assai diversa da com'\u00e8 in realt\u00e0, tanto che gli abitanti hanno preso le distanze dal film e dalla produzione.\nColonna sonora.\nLa colonna sonora \u00e8 stata realizzata da Ry Cooder, facendo largo uso delle steel guitar."}
{"id": "1150897", "revid": "122315", "url": "https://it.wikipedia.org/wiki?curid=1150897", "title": "Specie endemica", "text": ""}
{"id": "1150898", "revid": "438678", "url": "https://it.wikipedia.org/wiki?curid=1150898", "title": "I tre volti della paura", "text": "I tre volti della paura (pubblicato all'estero con il titolo Black Sabbath) \u00e8 un film horror a episodi del 1963, diretto da Mario Bava con lo pseudonimo di \"John Old\".\nTrama.\nIl film \u00e8 costituito da tre episodi del terrore basati su altrettanti racconti di famosi scrittori.\nIl telefono.\nL'episodio \u00e8 tratto da un racconto di F.G. Snyder (bench\u00e9 nei titoli di testa sia erroneamente accreditato a Maupassant).\nUna donna, Rosy, si trova da sola nella sua abitazione sul far della notte, quando comincia ad essere perseguitata telefonicamente da un misterioso maniaco che la minaccia ripetutamente di morte.\nMary, reduce forse da una relazione con Rosy che quest'ultima ha voluto chiudere, vuole impaurirla facendole credere che il suo vecchio fidanzato Frank sia evaso dalla prigione, ed \u00e8 quindi lei la persona che si cela dietro le fantomatiche telefonate del maniaco. Rosy chiama Mary (credendo che, come le dice il maniaco al telefono, chiamare la polizia sia inutile) per farle compagnia quella notte. Mary arriva, rimanendo sveglia durante il sonno di Rosy, dopo aver posizionato un coltello sotto il cuscino di quest'ultima. Mary decide poi di mettere fine allo \"scherzo\" scrivendo una lettera di spiegazioni a Rosy, ma viene sorpresa dall'effettivo arrivo di Frank, realmente evaso e desideroso di vendetta verso colei che lo ha abbandonato. Frank strangola Mary scambiandola per Rosy, ma viene ucciso da Rosy stessa, svegliatasi nel frattempo, con il coltello che Mary aveva nascosto sotto il cuscino.\nI Wurdulak.\nTratto da un racconto di Aleksej Konstantinovi\u010d Tolstoj (\"Sem'ja vurdalaka\", 1839), l'episodio narra della terribile sorte che incombe su una famiglia vittima di una forma di vampirismo.\nUn nobile russo, Vladimir D'Urfe, si imbatte in un cadavere acefalo con un pugnale intarsiato conficcato nella schiena. Vladimir carica il corpo sul suo cavallo e raggiunge una piccola casa vicina, ove vivono i fratelli Sdenka, Pietro e Giorgio, la moglie di quest'ultimo Maria e il figlioletto Ivan. Giorgio spiega che suo padre Gorca (interpretato da Boris Karloff) \u00e8 partito cinque giorni prima per uccidere un wurdalak turco che terrorrizava la zona, ordinando di trafiggergli il cuore se fosse tornato dopo la mezzanotte del quinto giorno.\nLa mezzanotte suona e Gorca rientra giusto un attimo dopo, accolto dai titubanti familiari. Egli porta con s\u00e9 la testa del wurdalak, che fa appendere come prova della sua vittoria. Il vecchio manifesta un comportamento insolito e ambiguo ed ordina a Giorgio di uccidere uno dei suoi cani per farlo smettere di ululare. Vladimir decide di fermarsi e rivela a Sdenka il suo amore per lei. Di notte riceve la visita di Gorca, che \u00e8 diventato in realt\u00e0 un wurdalak, poich\u00e9 ferito al cuore dal turco; il vampiro blocca Vladimir dentro alla stanza, uccide Pietro e rapisce Ivan.\nGiorgio insegue Gorca, ma pu\u00f2 solo recuperare il cadavere di Ivan. Vladimir decide di fuggire con Sdenka, mentre Giorgio e la moglie periscono tramutandosi in wurdalak. Nel finale Vladimir e Sdenka si fermano in un convento e la ragazza viene trasformata in wurdalak da Gorca. Vladimir torna alla magione e viene morso sul collo da Sdenka.\nLa goccia d'acqua.\nIn questo episodio tratto da un racconto di Anton \u010cechov, una donna andr\u00e0 incontro ad uno spaventoso destino, per aver rubato l'anello di una medium appena morta.\nHelen Chester, donna di servizio addetta alla vestizione di cadaveri, viene chiamata d'urgenza per vestire il cadavere di una medium deceduta durante una seduta spiritica e con il volto contratto in una smorfia d'orrore. La Chester decide di rubare, durante la vestizione, un prezioso anello della medium; da allora iniziano a verificarsi fenomeni paranormali (presenza di mosche e tafani, gocce d'acqua che cadono ovunque, cali di tensione negli impianti elettrici). La donna muore infine per autosoffocamento, in seguito all'apparizione dello spirito della medium. Nel finale una vicina di casa ruba l'anello, condannandosi ad essere perseguitata dallo spirito di Helen Chester.\nDistribuzione.\nVersioni.\nLa versione destinata al mercato statunitense differisce da quella italiana. Le differenze sono significative in particolar modo nell'ordine differente degli episodi e nella struttura dell'episodio \"Il telefono\", in cui il chiaro riferimento al rapporto lesbo delle due protagoniste alle anteprime americane fu considerato troppo esplicito in termini di erotismo, per cui la vicenda fu convertita in una storia di fantasmi, offuscando e rendendo in tal modo poco chiara la natura del rapporto fra le due donne.\nLa versione statunitense, inoltre, vede una presenza maggiore di Boris Karloff che introduce ogni episodio.\nInfluenza culturale.\nDistribuito all'estero con il titolo in lingua inglese \"Black Sabbath\", ha ispirato il nome dell'omonima hard rock band inglese, che lo prese proprio da questo film.\nLa struttura della trama ha influenzato Quentin Tarantino nella realizzazione di \"Pulp Fiction\" e Roman Pola\u0144ski per \"L'inquilino del terzo piano\".\nAccoglienza.\n\"I tre volti della paura\" non ebbe particolare successo al botteghino, incassando circa 103,5 milioni di lire italiane, che non gli permisero di rientrare nei costi di produzione. Negli Stati Uniti, \"Black Sabbath\" fu solo un modesto successo, guadagnando poco pi\u00f9 che la met\u00e0 del precedente \"La maschera del demonio\"."}
{"id": "1150903", "revid": "438678", "url": "https://it.wikipedia.org/wiki?curid=1150903", "title": "La ballata di Narayama (film 1983)", "text": "La ballata di Narayama (\u6962\u5c71\u7bc0\u8003 \"Narayama Bushiko\") \u00e8 un film del 1983 diretto da Sh\u014dhei Imamura, vincitore della Palma d'oro come miglior film al 36\u00ba Festival di Cannes.\nSi tratta di un remake di un film \"La leggenda di Narayama\" del 1958 diretto da Keisuke Kinoshita, tratto dagli stessi racconti di Fukazawa Shichir\u014d.\nTrama.\nSiamo nel 1860. Una legge del villaggio Shinshu obbliga le persone che compiono settant'anni a recarsi a Narayama, una montagna dove essi devono attendere la propria morte. La morte di un vecchio significa la possibilit\u00e0 per un giovane di sopravvivere. Ma questa legge, alle volte, viene elusa: \u00e8 il caso di Orin, una vecchia sessantanovenne. La paura della donna \u00e8 quella di non riuscire a mettere i membri della sua famiglia nella condizione di vivere una vita decorosa. Si impegna dunque a risolvere i loro problemi, a partire da quelli del figlio maggiore Tatsuhei, vedovo, che ella vorrebbe far risposare. Poi risolve i problemi del secondogenito Risuke, affinch\u00e9 egli possa finalmente coricarsi con una donna. Infine, quando tutto \u00e8 pronto, spezzati i denti davanti come atto simbolico che prelude la sua futura partenza, Orin lascia il paese sulle spalle del primogenito per recarsi a Narayama. Giunti sul luogo, cosparso di ossa umane, la donna attende il suo momento; il film termina mentre inizia a nevicare."}
{"id": "1150907", "revid": "77863", "url": "https://it.wikipedia.org/wiki?curid=1150907", "title": "Piedi fasciati", "text": ""}
{"id": "1150908", "revid": "287204", "url": "https://it.wikipedia.org/wiki?curid=1150908", "title": "Pavel Ivanovic Cicikov", "text": ""}
{"id": "1150910", "revid": "120450577", "url": "https://it.wikipedia.org/wiki?curid=1150910", "title": "Roberto Puddu", "text": "Carriera.\nEsordisce in Serie A il 28 gennaio 2007 nella partita Cagliari- che finisce 0-2 per la squadra ospite.\nNel campionato di Lega Pro Seconda Divisione, con l'Alghero, gioca 21 partite e segna i suoi primi gol da professionista (5), Ora milita nell'Abbasanta, squadra che gioca il campionato di prima categoria. Le sue caratteristiche sono il dribbling secco e lo scatto fulmineo."}
{"id": "1150911", "revid": "77863", "url": "https://it.wikipedia.org/wiki?curid=1150911", "title": "Gigli d'oro", "text": ""}
{"id": "1150912", "revid": "729019", "url": "https://it.wikipedia.org/wiki?curid=1150912", "title": "Coilonichia", "text": "La coilonichia (dal greco: \u03ba\u03bf\u1fd6\u03bb\u03bf\u03c2, koilos, \"incavo\", \u1f44\u03bd\u03c5\u03be, onyx, \"unghia\"), letteralmente \"unghia a cucchiaio\", \u00e8 un'alterata conformazione dell'unghia che consiste nella perdita della sua normale convessit\u00e0. Essa pu\u00f2 apparire piatta o addirittura concava.\nEziologia.\nSi manifesta spesso in corso di anemia ipocromica da carenza di ferro, ma, in certi casi, pu\u00f2 trattarsi di una malformazione congenita. Risulta fisiologica nel bambino, specialmente alle dita del piede, e pu\u00f2 anche avere un'origine professionale.\nTrattamento.\nIn caso di anemia sideropenica \u00e8 possibile il recupero delle unghie integrando l'alimentazione con ferro."}
{"id": "1150919", "revid": "1086846", "url": "https://it.wikipedia.org/wiki?curid=1150919", "title": "Associazione Sportiva Roma 2006-2007", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 2006-2007.\nStagione.\nQualificata direttamente per la Champions League in seguito alle sentenze di Calciopoli, la Roma inizia la stagione 2006-2007 contendendo all' la Supercoppa italiana. In 34' i capitolini vanno sul 3-0, con rete di Amantino Mancini e doppietta di Aquilani: a pochi secondi dall'intervallo, Vieira accorcia le distanze segnando di testa sugli sviluppi di una punizione. La ripresa \u00e8 tutta dei nerazzurri, che trovano 2 gol grazie all'ex laziale Crespo e ancora al francese: il 3-3 porta la sfida ai supplementari. Figo segn\u00f2 su punizione, completando la rimonta dei milanesi: l'espulsione di Chivu cala il sipario sulla gara.\nIn campionato gli stessi lombardi sono protagonisti, vincendo anche all'Olimpico in occasione della terza giornata. Gi\u00e0 dal girone di andata, gli uomini di Spalletti si ritrovano distanziati dai rivali. In Europa superano la fase a gironi, con 8 punti. L'ultimo incontro del gruppo \u00e8 seguito dal derby, vinto per 3-0 dalla . Negli ottavi di coppa, la Roma pesca il Lione: pareggiando 0-0 all'andata, per poi vincere 2-0 al ritorno, si qualifica per i quarti. In questo turno viene eliminata dal , gi\u00e0 affrontato nel girone: il 2-1 casalingo \u00e8 inutile, a fronte del pesante 7-1 sub\u00ecto in trasferta. I giallorossi sconfiggono poi l'Inter a Milano, nel recupero della 22\u00aa giornata, nell'unica disfatta nerazzurra nelle 38 giornate. Il torneo termina con un secondo posto, a 22 punti dai meneghini: ci\u00f2 costituisce un record per la Serie A.\nLa rivincita sui rivali giunge dalla Coppa Italia, vinta dai capitolini ai danni della squadra di Mancini: il 6-2 dell'andata ipoteca, di fatto, la vittoria finale. L'Inter, nel ritorno, vince soltanto 2-1. Il capitano Totti si laurea, per la prima volta, capocannoniere del campionato con 26 centri.\nMaglie e sponsor.\nIn questa stagione la Roma presenta come fornitore tecnico Diadora; non c'\u00e8 un main sponsor ma in -Roma e Roma- sono presenti nelle maglie come sponsor rispettivamente Festa del Cinema di Roma e Pepsi Collection. La prima divisa \u00e8 costituita da maglia rossa con bordi manica e colletto gialli, pantaloncini bianchi e calzettoni neri. In trasferta i Lupi usano una costituita da maglia bianca con bordi manica gialli e colletto rosso, pantaloncini bianchi, calzettoni bianchi. Come terza divisa viene usato un kit costituito da maglia color bronzo, pantaloncini e calzettoni rossi. I portieri usano quattro divise: una nera, una grigia, una bianca e una gialla, tutte con colletto rosso e bordi manica gialli (ad eccezione dell'ultima che presenta anche i bordi manica rossi).\nOrganigramma societario.\nDi seguito l'organigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nRosa.\nDi seguito la rosa.&lt;ref name=\"Rosa AS Roma - Saison 06/07\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 a stagione in corso.\nGiovanili.\nOrganigramma societario.\nArea direttiva"}
{"id": "1150920", "revid": "1318658", "url": "https://it.wikipedia.org/wiki?curid=1150920", "title": "Kilwa Kisiwani", "text": "Kilwa Kisiwani \u00e8 un'isola della Tanzania, appartenente alla Regione di Lindi, e oggi abitata da una piccola comunit\u00e0 islamica. Fra il XIII e il XV secolo, nel cosiddetto periodo shirazi, sull'isola fior\u00ec una imponente citt\u00e0 commerciale, Kilwa (in latino: Qu\u012bloa) , di cui sono rimaste le rovine. A causa di questo importante sito archeologico, l'isola \u00e8 stata dichiarata patrimonio dell'umanit\u00e0 dall'UNESCO nel 1981.\nStoria di Kilwa.\nNel IX secolo venne venduta al commerciante Ali bin Al-Hasan e nei successivi secoli crebbe fino a diventare la principale citt\u00e0 e centro del commercio della costa, al pari dello Zimbabwe. I principali beni commerciati furono oro e ferro dallo Zimbabwe, avorio e schiavi dalla Tanzania, e tessuti, gioielleria, porcellane, e spezie dall'Asia.\nA partire dal tredicesimo secolo, con il regno della famiglia Mahdali, Kilwa divenne la citt\u00e0 pi\u00f9 potente della costa orientale dell'Africa, e la sua influenza si estendeva a sud fino al Mozambico. Abu Abdullah Ibn Battuta registr\u00f2 la sua visita alla citt\u00e0 intorno al 1330, e lod\u00f2 l'umilt\u00e0 e la fede del sovrano, il sultano al-Hasan ibn Sulaiman. A questo periodo si fa risalire la costruzione del palazzo di Husuni Kubwa e l'ampliamento della Grande Moschea di Kilwa.\nAll'inizio del sedicesimo secolo Vasco da Gama estorse tributi dalla ricca comunit\u00e0 islamica ma, non molto dopo, un altro commando portoghese prese il controllo dell'isola (1505), che fece parte dell'Impero portoghese fino al 1512, quando un mercenario arabo la conquist\u00f2. La citt\u00e0 riusc\u00ec ad ottenere un po' della vecchia prosperit\u00e0, ma nel 1784 venne annessa al regno dei sovrani di Zanzibar provenienti dall'Oman. Dopo questa conquista i francesi costruirono un forte sul lato nord dell'isola, ma la citt\u00e0 stessa venne abbandonata intorno al 1840. Divenne in seguito una colonia dell'Africa Orientale Tedesca dal 1886 al 1918.\nAlcuni scavi archeologici vennero iniziati negli anni cinquanta. Nel 1981 venne dichiarata patrimonio dell'umanit\u00e0 dall'UNESCO ed attir\u00f2 i turisti in cerca della Grande Moschea, il palazzo Mkutini ed altre importanti rovine.\nL'inserimento tra i siti in pericolo.\nQuesto sito \u00e8 stato incluso tra quelli in pericolo nel 2004. \u00c8 in corso un rapido deterioramento delle rovine di queste due isole a causa di vari agenti quali l'erosione e la vegetazione. La sezione orientale del palazzo di Husuni Kubwa sta lentamente sparendo. I danni al terreno causati dalle piogge aumenta il rischio di crolli delle strutture costruite sui pendii della collina. La vegetazione presente sul lato della collina ha limitato l'effetto delle piogge, ma ha anche danneggiato alcune delle opere in muratura."}
{"id": "1150921", "revid": "486946", "url": "https://it.wikipedia.org/wiki?curid=1150921", "title": "Pap\u00e0 \u00e8 in viaggio d\u2019affari", "text": ""}
{"id": "1150924", "revid": "1833487", "url": "https://it.wikipedia.org/wiki?curid=1150924", "title": "Brad Will", "text": "Politicamente anarchico, lavorava per Indymedia quando fu ucciso durante i \"Fatti di Oaxaca\" colpito da un colpo d'arma da fuoco negli scontri tra manifestanti e polizia il 27 ottobre 2006 a Oaxaca de Ju\u00e1rez, in Messico."}
{"id": "1150925", "revid": "2160814", "url": "https://it.wikipedia.org/wiki?curid=1150925", "title": "Pigrete", "text": "Biografia.\nLa variante del nome Tigrete presente in alcuni manoscritti del poemetto \u00e8 da considerarsi errata.\nLe uniche vaghe notizie biografiche su Pigrete ci provengono da un passo di Plutarco e dal lessico \"Suda\" Da Plutarco apprendiamo soltanto che Pigrete era imparentato con un'Artemisia e che avrebbe composto la \"Batracomiomachia\". La \"Suda\" fornisce qualche informazione in pi\u00f9: Pigrete sarebbe stato originario di Alicarnasso, in Caria, e l'Artemisia citata da Plutarco sarebbe stata sua sorella; pi\u00f9 precisamente, si sarebbe trattato della celebre sorella e moglie di Mausolo (di cui quindi Pigrete sarebbe stato a sua volta fratello), satrapo di Caria dal 377 a.C. fino alla sua morte, Artemisia II.\nQuesti pochi dati in nostro possesso indurrebbero quindi a collocare Pigrete intorno alla met\u00e0 del IV secolo a.C.\nOltre alla \"Batracomiomachia\", la \"Suda\" attribuisce a Pigrete una riscrittura dell\"Iliade\" in distici elegiaci, fatta interpolando un pentametro dopo ogni esametro omerico, e il poemetto \"Margite\", anch'esso attribuito generalmente, nell'antichit\u00e0, ad Omero."}
{"id": "1150926", "revid": "599013", "url": "https://it.wikipedia.org/wiki?curid=1150926", "title": "Hmv", "text": ""}
{"id": "1150931", "revid": "36426", "url": "https://it.wikipedia.org/wiki?curid=1150931", "title": "Mura di Grosseto", "text": "Le mura di Grosseto costituiscono il sistema difensivo del centro storico di Grosseto.\nSono uno dei rari esempi in Italia di cinte murarie pervenute pressoch\u00e9 integre fino ai giorni nostri.\nStoria.\nLa citt\u00e0 di Grosseto sorse a seguito del definitivo abbandono della vicina Roselle. Gi\u00e0 dai suoi albori, furono realizzate opere fortificate difensive; una prima cinta muraria fu ultimata nel corso del XII secolo.\nDopo una lunga serie di rimaneggiamenti, distruzioni e ricostruzioni avvenute nel corso del periodo medievale, nella seconda met\u00e0 del XVI secolo Cosimo I de' Medici commission\u00f2 a Baldassarre Lanci i lavori per la riqualificazione dell'antica cerchia, che portarono alla costruzione delle \"mura esagonali\", tuttora conservate: l'opera fu interamente completata nella primavera del 1593.\nOccorsero oltre 19 anni per ultimare i lavori di realizzazione della nuova cerchia muraria in stile rinascimentale, vi furono impiegati molti detenuti, che vennero prelevati dalle prigioni in seguito ad apposito decreto. Contemporaneamente, vennero realizzate anche altre grandi opere, necessarie all'approvvigionamento idrico della citt\u00e0: nel centro cittadino furono costruite una serie di cisterne sotterranee per la raccolta dell'acqua piovana, risorsa da sempre assai scarsa nella zona, e per la sua distribuzione alle varie abitazioni.\nLe mura esagonali furono dotate agli angoli di imponenti bastioni difensivi, la quasi totalit\u00e0 di forma pentagonale, muniti a loro volta, presso il vertice pi\u00f9 esterno, di posti di guardia, le cosiddette garitte o \"casini\"; la Cittadella del Cassero Senese venne ulteriormente protetta inoltre da una coppia di bastioni della medesima forma ma di dimensioni minori, rivolti verso l'interno. Si conservano tuttora gallerie di servizio, magazzini e ridotti. Ambienti e percorsi sono pavimentati con mattoni disposti a spina di pesce.\nSino al 1757 le mura furono circondate da un fossato esterno e da un argine di terra battuta. Vi erano due porte principali, una a nord, Porta Nuova, e una a sud, Porta Vecchia, chiamata in passato \"Porta Reale\". A queste si aggiungevano diversi passaggi pi\u00f9 piccoli, le (postierle), facilmente difendibili.\nCon Leopoldo II, furono demolite nel 1855 quasi tutte le torricelle e la quasi totalit\u00e0 delle garitte, ingentilendone l'aspetto e trasformando il tutto in passeggiata pubblica alberata.\nUn bombardamento distrusse, infine, una delle ultime garitte rimaste, il \"Casino delle Palle\" situato presso il Bastione Maiano, all'interno del quale si conservavano alcuni affreschi; le uniche due garitte pervenute intatte fino ai giorni nostri si trovano sul Bastione di Santa Lucia e su quello della Vittoria, baluardi che costituiscono il lato del Bastione Fortezza rivolto verso il centro cittadino.\nMura medievali.\nLa realizzazione dell'antica cinta muraria medievale inizi\u00f2 contemporaneamente alla fondazione della citt\u00e0 di Grosseto.\nI lavori ebbero inizio nel corso del XII secolo e l'opera non fu praticamente mai terminata, susseguendosi nel tempo varie modifiche, distruzioni e ricostruzioni che modificavano pi\u00f9 volte, nel corso del tempo, la primitiva cerchia muraria.\nIn epoca precedente era presente un limitato sistema difensivo a protezione della parte meridionale dell'attuale centro storico, ove sorgevano la perduta Chiesa di San Giorgio e la Rocca aldobrandesca, anch'essa scomparsa, che costituiva il fulcro fortificato della cinta muraria primordiale che delimitava unicamente l'originario insediamento castellano.\nNonostante i ripetuti interventi apportati all'infrastruttura difensiva, in epoca medievale furono realizzati due pregevoli monumenti di architettura militare, successivamente inglobati lungo le mura rinascimentali, da cui ben si distinguono: la Porta Vecchia e il Cassero Senese.\nIl tracciato medievale delle mura comprendeva ben quattro porte: oltre a Porta Vecchia a sud, vi erano le perdute Porta Nuova a nord, Porta di Santa Lucia a est (porta del Cassero Senese non pi\u00f9 lungo il perimetro delle mura) e Porta di San Michele a ovest, demolita per consentire l'ampliamento della cerchia in epoca cinquecentesca.\nMura medicee.\nI lavori di ricostruzione delle \"mura esagonali\" furono commissionati a Baldassarre Lanci dalla dinastia dei Medici, nella persona di Cosimo I, nella seconda met\u00e0 del Cinquecento.\nLa realizzazione della nuova cinta muraria in stile rinascimentale comport\u00f2 la quasi completa demolizione delle preesistenti mura medievale. I lavori proseguirono per ben 19 anni e, nel 1593, venne posto un imponente stemma mediceo presso il Bastione Fortezza a testimonianza del completamento dell'opera e della sua grandiosit\u00e0.\nDurante i lavori di costruzione delle mura cinquecentesche furono demoliti numerosi edifici preesistenti, che si venivano a trovare lungo il tracciato della nuova cerchia. Questi inevitabili effetti collaterali determinarono, tra l'altro, la scomparsa di alcuni complessi religiosi, quali chiese, conventi e monasteri, che dovettero lasciare il posto ad una pi\u00f9 imponente cinta difensiva.\nRistrutturazioni moderne.\nNel corso dell'Ottocento l'intera cinta muraria fu trasformata completamente in parco pubblico cittadino con un percorso che si snoda lungo viali alberati. Una volta completata l'opera di riqualificazione venne abbattuta la Porta Nuova e spianata l'area attorno per permettere il prolungamento di Corso Carducci; venne sistemata una cancellata al posto della preesistente porta che poi fu definitivamente rimossa nella prima met\u00e0 del Novecento.\nSempre nella prima met\u00e0 del Novecento venne realizzata una nuova porta ad arco ribassato, denominata Porta Corsica, lungo il tratto delle mura tra il Bastione Cavallerizza e il Bastione Molino a Vento.\nDa alcuni anni sono in corso lavori di restauro in vari tratti delle mura per poter riportare la monumentale cinta muraria agli antichi splendori.\nDescrizione.\nLa cinta muraria di Grosseto, che si articola nel complesso per 3 km, \u00e8 costituita da una serie di bastioni, da un cassero e da due porte di accesso; si presentano, nell'insieme, come uno dei rari esempi di architettura militare tardorinascimentale.\nLa porta di accesso al vertice meridionale, Porta Vecchia, \u00e8 la pi\u00f9 antica della citt\u00e0 e si apre poco a destra rispetto al Bastione Cavallerizza, con il quale chiude sul lato meridionale Piazza del Sale.\nProcedendo in senso orario, ritroviamo la novecentesca Porta Corsica e, successivamente, il Bastione Molino a Vento, situato al vertice sud-occidentale della cinta muraria. Proseguendo ulteriormente si raggiunge il Bastione Garibaldi al vertice nord-occidentale.\nL'estremit\u00e0 settentrionale della cinta muraria, un tempo chiusa dalla Porta Nuova, \u00e8 stata parzialmente abbattuta per permettere il prolungamento di Corso Carducci, la via principale del centro storico, da cui \u00e8 possibile accedere da entrambe le parti verso la passeggiata pubblica che si snoda sopra le mura attraverso dei viali pedonali. Proseguendo sempre in senso orario, poco oltre l'area della Porta Nuova, si trova il Bastione Rimembranza.\nIl vertice nord-orientale della cinta muraria presenta il Bastione Fortezza, che delimita al suo interno altri due bastioni, il Bastione della Vittoria e il Bastione di Santa Lucia, presso il quale sorgono anche la Cappella di Santa Barbara e l'imponente Cassero Senese con la Porta di Santa Lucia; in questo tratto della cinta muraria si apre anche la Piazza d'Armi.\nL'ultimo tratto di mura tra il complesso del Bastione Fortezza e Porta Vecchia coincide con il lato sud-orientale, il cui vertice \u00e8 chiuso dal Bastione Maiano.\nArchitetture lungo la cinta muraria.\nPartendo dalla parte meridionale della cerchia muraria e muovendosi in senso orario, ritroviamo le seguenti architetture."}
{"id": "1150932", "revid": "1337338", "url": "https://it.wikipedia.org/wiki?curid=1150932", "title": "Selciato", "text": "Con il termine selciato si indica comunemente una superficie esterna pavimentata in pietra a lastre o blocchi. \nCaratteristiche.\nIl nome, che deriva dal primitivo utilizzo della selce come pietra da pavimentazione, si \u00e8 poi esteso anche per le opere realizzate con altri materiali tra i quali, ad esempio, il macigno, il porfido, il granito.\nNon di rado, tuttavia, sono chiamate selciati anche quelle pavimentazioni ottenute attraverso l'uso di pi\u00f9 elementi e materiali in configurazioni, disegni e posa in opera diversi, tendenti a formare un tutt'uno armonico e di effetto scenico/ornamentale.\nGli elementi con i quali sono realizzate le pavimentazioni in pietra, un tempo lavorati sul cantiere dagli scalpellini, sono oggi pre-abbozzati direttamente negli stabilimenti di produzione e nella fase della posa in opera sono realizzati - frequentemente - con piccoli assestamenti.\nGli elementi in pietra che costituiscono le pavimentazioni, possono essere posati a secco, su un letto di magrone, sabbia o colla e possono avere i giunti (fughe) stuccati o aperti."}
{"id": "1150935", "revid": "8979756", "url": "https://it.wikipedia.org/wiki?curid=1150935", "title": "Laparoscopia", "text": ""}
{"id": "1150938", "revid": "287204", "url": "https://it.wikipedia.org/wiki?curid=1150938", "title": "Vogelsberg (monte)", "text": "Vogelsberg \u00e8 un gruppo montuoso di origine vulcanica situato nello Stato tedesco dell'Assia.\nSituato circa 60\u00a0km a nord-est di Francoforte sul Meno tra le citt\u00e0 di Alsfeld, Fulda, B\u00fcdingen e Nidda. A nord \u00e8 collegato con il gruppo montuoso del Kn\u00fcll, a est con l'area della Rh\u00f6n, a sud-est con la zona dello Spessart e a sud-ovest con la piana della Wetterau che digrada nella pianura del Meno.\nSistemi fluviali.\nDalla catena montuosa hanno origine i seguenti sistemi fluviali (i due primi, Fulda e Meno, indicano i bacini di appartenenza; tra parentesi le lunghezze dei rispettivi corsi):"}
{"id": "1150944", "revid": "2083919", "url": "https://it.wikipedia.org/wiki?curid=1150944", "title": "Dino Zandeg\u00f9", "text": "Da dilettante vinse il titolo mondiale nella cronometro a squadre nel 1962 e la medaglia d'argento nel 1963. Professionista dal 1963 al 1972, vinse un Giro delle Fiandre, sei tappe al Giro d'Italia e la prima edizione della Tirreno-Adriatico.\nCarriera.\nEra un passista veloce.\nDa dilettante si mise in luce nella cronometro a squadre dei campionati del mondo su strada, vincendo la medaglia d'oro nel 1962 a Sal\u00f2, in quartetto con Mario Maino, Danilo Grassi e Antonio Tagliani, e la medaglia d'argento nel 1963 a Renaix; si aggiudic\u00f2 inoltre il campionato italiano di inseguimento a squadre (con Mario Maino, Danilo Grassi e Pasquale Fabbri) e la medaglia d'oro ai IV Giochi del Mediterraneo nella cronometro a squadre di 100 chilometri (sempre con Maino, Grassi e Fabbri) nel 1963.\nPass\u00f2 professionista nell'ottobre del 1963. Tra le sue maggiori vittorie si ricordano la Tirreno-Adriatico nel 1966, il Giro delle Fiandre nel 1967 e sei tappe al Giro d'Italia. Alla corsa rosa conquist\u00f2 anche la classifica a punti nel 1967. L'undicesimo posto, sempre nel 1967, fu il suo miglior piazzamento in classifica generale al Giro.\nDivenne celebre anche per il suo comportamento scanzonato ed estroverso, nelle corse e fuori, e da neopr\u00f2 fu spesso ospite al Processo alla tappa di Sergio Zavoli. Lasci\u00f2 l'attivit\u00e0 nel 1972 per intraprendere l'attivit\u00e0 di direttore sportivo. Fino al 1978 fu nello staff tecnico della G.B.C., l'ultima squadra con cui aveva corso; diresse poi la Mecap nel biennio 1978-1979, la Hoonved-Bottecchia, evolutasi in ZG Mobili-Selle Italia attraverso diversi cambi di sponsor, dal 1980 al 1992 e la Brescialat-Liquigas dal 1995 al 1999.\nNel maggio 2006, per iniziativa di Marianna Martino, \u00e8 nata a Torino una casa editrice di narrativa italiana contemporanea ispirata nel nome proprio al ciclista veneto: la Zandeg\u00f9 Editore.\n\u00c8 stato ospite ricorrente della trasmissione Quelli che il calcio nelle stagioni 2017-18 e 2018-19, in veste di inviato in collegamento da un pub sportivo accanto a Federico Russo."}
{"id": "1150948", "revid": "3831", "url": "https://it.wikipedia.org/wiki?curid=1150948", "title": "Massimiliano I, Elettore di Baviera", "text": ""}
{"id": "1150949", "revid": "2519", "url": "https://it.wikipedia.org/wiki?curid=1150949", "title": "Provincia di South Cotabato", "text": "South Cotabato \u00e8 una provincia delle Filippine, nella regione di Soccsksargen sull'isola di Mindanao.\nIl capoluogo di South Cotabato \u00e8 Koronadal, mentre la citt\u00e0 pi\u00f9 grande \u00e8 General Santos, importante porto sulla baia di Sarangani.\nGeografia fisica.\nNella parte meridionale dell'isola di Mindanao, confina con le province di Sultan Kudarat a nord e ad ovest, Davao del Sur per un piccolo tratto ad est, mentre tutto il confine meridionale e il restante orientale \u00e8 con la provincia di Sarangani, fatta eccezione per una porzione di costa che si affaccia sulla baia di Sarangani, nel Mare di Celebes.\nGeografia antropica.\nSuddivisioni amministrative.\nLa provincia di South Cotabato comprende una citt\u00e0 indipendente altamente urbanizzata (HUC), una citt\u00e0 componente e 10 municipalit\u00e0:\nStoria.\nQuesta provincia \u00e8 nata nel 1966 quando si ritenne necessario dividere quella che allora era la pi\u00f9 grande provincia filippina, Cotabato. Cos\u00ec ne fu staccata la parte pi\u00f9 meridionale dando origine al South Cotabato. Nel 1992 a sua volta, questa nuova provincia sub\u00ec una separazione con la creazione della provincia di Sarangani che ne ha sottratto quasi tutta la parte costiera, ad eccezione in pratica della citt\u00e0 di General Santos."}
{"id": "1150950", "revid": "114354662", "url": "https://it.wikipedia.org/wiki?curid=1150950", "title": "Bergstra\u00dfe", "text": "Bergstra\u00dfe (in tedesco: \"Strada di montagna\") \u00e8 una strada che costeggia il bordo occidentale della zona collinare dell'Odenwald collegando Darmstadt con Wiesloch, nel contempo \u00e8 il nome dato alla regione che comprende i dintorni della strada.\nLa strada d\u00e0 il nome al circondario della Bergstra\u00dfe e alle zone vinicole chiamate Hessische Bergstra\u00dfe (Assia) e Badische Bergstra\u00dfe (Baden-W\u00fcrttemberg).\nLocalit\u00e0 lungo la Bergstra\u00dfe.\nLa Bergstra\u00dfe attraversa i seguenti comuni (da nord a sud):"}
{"id": "1150954", "revid": "114486491", "url": "https://it.wikipedia.org/wiki?curid=1150954", "title": "Rifugio Vittorio Sella", "text": "Il rifugio Vittorio Sella (a volte anche detto \"rifugio Sella al Lauson\" per via della localit\u00e0 in cui si trova) \u00e8 un rifugio situato nel comune di Cogne (AO), in val di Cogne, nelle Alpi Graie, a \"2.584\"\u00a0m s.l.m.\nStoria.\nSul luogo vi era fin dal XIX secolo un'antica casa di caccia detta \"del Lauson \", appartenente al re Vittorio Emanuele II il quale si recava qui per la caccia allo stambecco.\nCaratteristiche e informazioni.\nSi trova all'interno del parco nazionale del Gran Paradiso nella Conca del Lauson, onde il nome con cui viene talvolta chiamato.\n\u00c8 punto di tappa dell'Alta via della Valle d'Aosta n. 2, percorso escursionistico della Valle d'Aosta. \u00c8 intitolato a Vittorio Sella (1859-1943), pioniere nella documentazione fotografica della montagna.\nAccessi.\nDal paese di Cogne si prosegue fino alla frazione Valnontey. Di qui il rifugio \u00e8 raggiungibile per comodo sentiero in circa 2,30 ore o, per i meno esperti, in circa 4 ore.\nAscensioni.\nInoltre il rifugio \u00e8 punto di partenza per vari itinerari di sci alpinismo."}
{"id": "1150955", "revid": "1543377", "url": "https://it.wikipedia.org/wiki?curid=1150955", "title": "Ax (wrestler)", "text": "In passato ha lottato con il nome di Ax nel celebre tag team The Demolition e come The Masked Superstar.\nAssieme a Smash e Crush nei Demolition ha conquistato per tre volte il WWF World Tag Team Championship; per il primo di questi tre regni detiene il record di durata, 478 giorni.\nPrima di cominciare la sua carriera di wrestler, Eadie era insegnante ed allenatore nella Cambridge High School di Cambridge, Ohio.\nCarriera.\nNWA e WWWF/WWF (1973-1984).\nEadie inizi\u00f2 a combattere nel 1973, debuttando nella zona di Detroit. Lottava con il viso coperto da una maschera in un tag team chiamato \"Para-Medics\". Poi lott\u00f2 a Pittsburgh, Detroit e nella IWA come Bolo Mongol, il nuovo partner del suo allenatore, Geeto Mongol. Presto entr\u00f2 nella Mid-Atlantic Championship Wrestling presentandosi come The Masked Superstar. Accreditato come un campione olimpico di lotta, sfidava chiunque fosse riuscito a liberarsi dalla sua presa \"Cobra Clutch\" mettendo in palio 10.000 dollari per chi fosse riuscito nell'impresa. Masked Superstar ebbe diversi feud con Mighty Igor, Paul Jones, Blackjack Mulligan, Mr. Wrestling #2, \"Wildfire\" Tommy Rich, Dick Murdoch, ecc... Nel 1977, fu il primo wrestler (insieme a Blackjack Mulligan) a disputare un match nella gabbia della durata di un'ora. Inoltre si dice che sia stato uno dei primi a riuscire ad alzare Andr\u00e9 the Giant. Tra gli altri riconoscimenti, vinse per quattro volte l'NWA Georgia Heavyweight Championship ed unific\u00f2 quel titolo con l'NWA National Heavyweight Championship. Lott\u00f2 anche nella World Wrestling Federation nel periodo 1983-84, affrontando avversari di alto livello come il campione del mondo WWF Bob Backlund, Hulk Hogan e The Iron Sheik, Jimmy Snuka e ancora altri.\nWorld Wrestling Federation: Secondo periodo (1986-1990).\nNel 1986, Eadie fece ritorno alla World Wrestling Federation e divenne Super Machine combattendo insieme ad Andr\u00e9 the Giant (diventato \"Giant Machine\") e a Blackjack Mulligan (diventato \"Big Machine\"). Le tre \"Machines\" furono introdotte come avversari della squadra di Bobby Heenan composta da Big John Studd e da King Kong Bundy. Le maschere e le gimmick delle Machines erano copiate di sana pianta dal personaggio della New Japan Pro-Wrestling \"Super Strong Machine\" interpretato dal wrestler giapponese Junji Hirata). In seguito Eadie abbandon\u00f2 l'identit\u00e0 di Super Machine e lasci\u00f2 la WWF per andarsene nella Championship Wrestling from Florida combattendo come Masked Superstar. L\u00ec sconfisse Lex Luger per l'NWA Southern Title e lo detenne per circa due settimane prima di essere sconfitto da Luger.\nThe Demolition (1987-1990).\nNel gennaio 1987, Eadie torn\u00f2 alla WWF e diede vita al tag team Demolition insieme all'ex Moondog Randy Colley, che combatteva con il nome di \"Smash\" mentre Eadie utilizzava \"Ax\". (Colley fu in seguito rimpiazzato da Barry Darsow per il ruolo di Smash, quando la dirigenza WWF si accorse che Colley era ancora troppo riconoscibile come Moondog Rex, e che quindi il suo nuovo personaggio non era credibile agli occhi del pubblico). Nonostante il team iniziasse da heel l'avventura in WWF, il loro indiscutibile carisma e la forza espressa sul ring li fece diventare ben presto dei beniamini del pubblico e i Demolition divennero cos\u00ec popolari che dovettero diventare dei face a furor di popolo nel novembre 1988. Ax &amp; Smash vinsero il WWF Tag Team Championship per tre volte nella federazione, ma lo persero definitivamente a \"SummerSlam 1990\" dopo essere ridiventati dei \"cattivi\" ed aver accolto nelle proprie fila un terzo membro, Crush. Il trio venne concepito per dare modo ad Ax di diradare sempre pi\u00f9 l'attivit\u00e0 di lottatore a causa dei problemi di salute di Eadie. Nonostante una leggenda metropolitana vuole che il motivo di questo allontanamento dall'attivit\u00e0 agonistica fosse dovuto a dei problemi cardiaci, la teoria \u00e8 stata screditata in tempi recenti dallo stesso Eadie. La vera ragione sembrerebbe essere una reazione allergica ai frutti di mare che lo aveva colpito in Giappone dopo \"WrestleMania VI\" e che gli aveva fatto avere dei momentanei problemi al cuore. (Eadie afferm\u00f2 il tutto durante una intervista nel 2007). L'apparizione finale di Ax in WWF si ebbe alle \"Survivor Series 1990\". Poco tempo dopo Eadie lasci\u00f2 la federazione.\nDemolition indipendente (1991-1999).\nNel 1991, Ax form\u00f2 un nuovo tag team, utilizzando la denominazione \"Demolition\", facendo coppia con lottatore canadese chiamato \"Canadian Giant\" o \"Demolition Hux\" mentre lui adott\u00f2 il nome di Axis The Demolisher. I due lottarono nella New Japan Pro-Wrestling, scontrandosi con stelle di prima grandezza come Masa Saito, Riki Choshu e Tatsumi Fujinami, mentre nello stesso periodo Smash e Crush combattevano ancora nella WWF come Demolition. Eadie former\u00e0 anche un terzo team sfruttando il nome \"Demolition\", combattendo per breve tempo con Blast (Carmine Azzato). Successivamente la WWF diffider\u00e0 ufficialmente Eadie dall'utilizzare il nome Demolition che era di propriet\u00e0 della federazione di Stamford. Fu per questa ragione se Antonio Pena, fondatore della AAA, dovette rinunciare al suo progetto di introdurre in Messico Ax, Blast e l'originale Smash (Randy Colley) per farli combattere contro i Destructores (una stable molto simile ai Demolition composta da Tony Arce, Rocco Valiente e Vulcano).\nCircuito indipendente (1999-2017).\nEadie continu\u00f2 a combattere sporadicamente per varie federazioni minori degli Stati Uniti, del Canada, e dell'Europa. The Masked Superstar sconfisse Greg Valentine per il titolo Mid-Atlantic Heritage Championship. Il passaggio di titolo si tenne durante un Carolina Wrestling Classic tenutosi sabato 2 giugno 2007 al L.P. Frans Stadium di Hickory, Carolina del Nord. La Millennium Wrestling Federation riun\u00ec Ax e Smash dei Demolition durante la Wrestling's Living Legends Reunion dell'aprile 2007, poco prima di \"WrestleMania 23\". La coppia riformata inizi\u00f2 a combattere regolarmente come Ax e Smash per la prima volta dopo 16 anni. Il 28 marzo 2009, Demolition Ax \u00e8 stato introdotto nella Keystone State Wrestling Alliance (KSWA) Hall of Fame a Pittsburgh, Pennsylvania.\nTitoli e riconoscimenti.\nAmerican Wrestling Federation\nChampionship Wrestling from Florida\nEastern Sports Association\nGeorgia Championship Wrestling\nGreat Lakes Championship Wrestling\nMid-Atlantic Championship Wrestling\nMidwest Championship Wrestling Alliance\nNWA Big Time Wrestling\nNWA Mid-America\nSoutheastern Championship Wrestling\nUnited States Wrestling League\nUnited States Xtreme Wrestling\nUniversal Superstars of America\nPro Wrestling Illustrated\nWorld Wrestling Federation"}
{"id": "1150964", "revid": "1543377", "url": "https://it.wikipedia.org/wiki?curid=1150964", "title": "Muralismo", "text": "Il muralismo \u00e8 un movimento pittorico nato in Messico dopo la rivoluzione messicana del 1910.\nI precedenti.\nSe per \"muralismo\" si intende il movimento pittorico che nasce dai grandi \"murales\" messicani, in un senso pi\u00f9 lato vanno fatti i riferimenti sia alle manifestazioni artistiche che lo hanno precedute sia sotto altri cieli, sia nel luogo specifico.\nNell'Europa medievale l'uso dei grandi affreschi come messaggio facilmente comprensibile dalla popolazione indotta era normale. Le cattedrali erano essenzialmente delle \"Biblia pauperum\" dove i grandi cicli pittorici rivestivano una specifica funzione didascalica. Se la regola era che i dipinti erano all'interno degli edifici, per motivi essenzialmente di conservabilit\u00e0, non erano infrequenti i casi di \"case dipinte\", protrattosi nel tempo come l'esempio mantovano attribuito addirittura alla mano di Mantegna. \u00c8 strettamente collegato al graffitismo.\nLa nascita in Messico.\nCon questa tecnica pittorica, artisti come Diego Rivera, Jos\u00e9 Clemente Orozco, David Alfaro Siqueiros e Silvio Benedetto, tralasciano le tecniche tradizionali e gli utensili come il cavalletto, come altre opere di stampo intellettuale: preferiscono utilizzare vernici per automobili, colorando il cemento con la pistola ad aria. Altri utilizzano anche mosaici di lastre percolate.\nIl movimento muralista produce opere monumentali destinate al popolo, dove vengono dipinte lotte sociali, aspetti della storia messicana e sentimenti nazionalisti. La pittura murale si svilupp\u00f2 e si perfezion\u00f2 anche nell'edilizia pubblica e nell'architettura governativa.\nIn Messico non si \u00e8 mai smesso di realizzare murales e questa tecnica \u00e8 stata dichiarata arte ufficiale della rivoluzione, a prova del successo e della forza del movimento.\nLa diffusione nel resto del mondo.\nNel 1930 circa, il muralismo divenne un movimento internazionale, si diffuse oltre che in Messico, in Argentina, Per\u00f9, Brasile e Stati Uniti.\nIn Italia va ricordato il vasto patrimonio di murales del paese di Orgosolo (Sardegna), (realizzati in gran parte da Francesco Del Casino) e quelli nel \"paese museo\u201c di San Sperate. Nel 1968 furono realizzate centinaia di murales dal'artista Pinuccio Sciola, anche noto come lo scultore delle pietre sonore. \nIn Basilicata si trovano i murales di Satriano considerata la \"capitale\" dei murales del mezzogiorno, eredit\u00e0 culturale lasciata dall'artista Lucano del XVII secolo Giovanni De Gregorio detto il \"Pietrafesa\".\nIl parco della Divina Commedia o Valle delle Pietre Dipinte a Campobello di Licata in provincia di Agrigento \u00e8 un grande parco letterario in cui sono presenti 110 monoliti di travertino su cui sono state dipinte con la tecnica dei murales varie scene della Divina Commedia. I monoliti sono stati tutti dipinti dall'artista Silvio Benedetto.\nMurales ceramici.\nNella cittadina Siciliana di Santo Stefano di Camastra,nota per la produzione di ceramiche artistiche,sin dai primi decenni del XIX secolo ,si sono realizzati murales usando come supporto delle piastrelle ceramizzate e dipinte con ossidi metallici. Queste, cotte ad una temperatura di circa 950\u00b0C,risultano indelebili e resistenti agli agenti atmosferici per lunghissimo tempo."}
{"id": "1150966", "revid": "298055", "url": "https://it.wikipedia.org/wiki?curid=1150966", "title": "Melchett", "text": ""}
{"id": "1150971", "revid": "37401", "url": "https://it.wikipedia.org/wiki?curid=1150971", "title": "Carlo di Borbone, connestabile di Francia", "text": ""}
{"id": "1150975", "revid": "1989", "url": "https://it.wikipedia.org/wiki?curid=1150975", "title": "Multiplexing", "text": ""}
{"id": "1150980", "revid": "1417637", "url": "https://it.wikipedia.org/wiki?curid=1150980", "title": "Villa Medici del Vascello", "text": "Villa Medici del Vascello \u00e8 un edificio storico, con giardino annesso, del comune di San Giovanni in Croce ed \u00e8 una delle pi\u00f9 interessanti residenze extraurbane del Cremonese, frutto di una serie di metamorfosi strutturali che si sono susseguite dal XV secolo al XIX secolo.\nPassata in mano a vari e differenti proprietari, tra coloro che vi dimorarono la pi\u00f9 celebre \u00e8 certamente Cecilia Gallerani, che \u00e8 la donna che Leonardo da Vinci immortal\u00f2 nel ritratto della \"Dama con l'ermellino\".\nDa ottobre 2019 la villa fa parte dell'Associazione dei Castelli del Ducato di Parma, Piacenza e Pontremoli, facendo di essa il primo patrimonio pubblico e visitabile lombardo ad avere suggellato l'unione promozionale nell'ambito dei Castelli del Ducato tra Emilia-Romagna e Lombardia.\nStoria.\nOrigini.\nLa storia di questa villa gentilizia ha origine come fortezza difensiva a scopo militare, che venne eretta in questo luogo nel 1407. L'esigenza originaria era infatti quella di garantire il controllo sul territorio inferiore del Cremonese in un luogo a met\u00e0 strada tra Cremona e Mantova, all'incrocio tra le strade che portano a Brescia, Cremona, Mantova e Parma. In questa zona, prima di questa fortezza, esisteva gi\u00e0 un castello pi\u00f9 antico, precisamente in corrispondenza del punto d'incrocio della strada tra Cremona e Mantova e la strada tra Asola e Casalmaggiore, che per\u00f2 and\u00f2 distrutto e fu probabilmente sul suo basamento che Cabrino Fondulo, signore di Cremona, fece innalzare questa nuova fortezza, forse riutilizzando anche parte delle strutture e delle torri del precedente castello.\nMa, gi\u00e0 a partire dalla seconda met\u00e0 del XV secolo, dopo il passaggio al Ducato di Milano, la fortezza non fu pi\u00f9 sufficiente allo scopo difensivo e venne cos\u00ec avviata a un lento processo di metamorfosi, che port\u00f2 l'antica rocca militare a scopo bellico a diventare una vera e propria residenza nobiliare di campagna.\nI Carminati di Brembilla e Cecilia Gallerani.\nIl 25 maggio 1485 la contea di San Giovanni in Croce venne donata in feudo al nobile militare Giovan Pietro Carminati di Brembilla, detto \"il Bergamino\", che, avendo combattuto tutta la vita al servizio degli Sforza di Milano, venne ricompensato con questo territorio da Ludovico Sforza, detto \"il Moro\", che gi\u00e0 lo aveva infeudato delle contee di San Giorgio di Lomellina (14 ottobre 1481) e di Gussola e Martignana (25 agosto 1484).\nMorto il Bergamino il 4 giugno 1488, il feudo pass\u00f2 nelle mani del figlio Ludovico Carminati di Brembilla (Ludovico Bergamini), che nel 1492 sposer\u00e0 Cecilia Gallerani, gi\u00e0 amante da anni del Moro e gi\u00e0 immortalata da Leonardo da Vinci in un celebre ritratto, individuato nel dipinto della cosiddetta \"Dama con l'ermellino\". E fu proprio durante il periodo di residenza di quest'ultima illustre padrona di casa che l'edificio diede i primi segni concreti della mutata destinazione d'uso.\nCecilia era una donna di grande fascino e intelligenza, amante della letteratura, poetessa, esperta in latino e frequentatrice di intellettuali, che aveva gi\u00e0 animato una sua piccola corte nel milanese Palazzo Carmagnola. Con il trasferimento a San Giovanni in Croce, anche qui la dama istitu\u00ec una piccola corte, ospitando e intrattenendo letterati, artisti e intellettuali del Rinascimento lombardo. Infatti, come confermato dalle fonti dell'epoca, Cecilia fu una donna rinascimentale a tutto tondo, capace di ricreare una perfetta atmosfera cortigiana anche dopo che dovette lasciare quella sforzesca.\nI Soresina-Vidoni.\nSuccessivamente, a subentrare come nuova famiglia feudataria di San Giovanni in Croce ci fu quella dei Soresina-Vidoni dal 1623. E fu proprio sotto i Marchesi Soresina-Vidoni che vennero apportate alla villa le modifiche architettoniche pi\u00f9 rilevanti, con il raggiungimento del massimo splendore della dimora nel XIX secolo, quando venne fatto realizzare il giardino all'inglese. La famiglia nobiliare cremonese rimase proprietaria di questa dimora fino alla met\u00e0 del XX secolo; infatti, a seguito dello scoppio del Fascismo in Italia, la famiglia abbandon\u00f2 il paese.\nIl degrado e la successiva rinascita.\nDurante tutta la prima met\u00e0 del XX secolo l'edificio venne legato alle vicende del Fascismo. L'ultima proprietaria fu la famiglia Medici del Vascello, da cui deriva il nome odierno, e gli ultimi a risiedervi furono la marchesa Maria Carolina e il marchese Francesco Medici del Vascello fino al 1945, anno dal quale la villa non venne pi\u00f9 abitata.\nInizi\u00f2 cos\u00ec una fase di completo abbandono e degrado, che perdur\u00f2 fino all'inizio del XXI secolo, quando finalmente la villa e il giardino sono stati acquistati dal Comune di San Giovanni in Croce nel 2005, passando cos\u00ec per un successivo restauro recuperativo per salvarla dal lungo degrado. Da maggio 2014 \u00e8 aperta al pubblico. Ad oggi la villa \u00e8 disponibile come sede per visite turistiche guidate, laboratori didattici per le scolaresche, eventi culturali, manifestazioni ricreative, matrimoni, feste di laurea, convention aziendali, convegni scientifici ed eventi privati.\nIl 25 ottobre 2009 la villa \u00e8 stata teatro di una mostra personale dell'artista contemporaneo Francesco Vidic.\nOggi dell'originario fortilizio quattrocentesco si conservano la scarpa, ossia la parete inclinata alla base della struttura, e le torri angolari merlate.\nDescrizione.\nVilla.\nIn origine la pianta della fortezza doveva essere di forma quadrangolare con quattro torri a pianta quadrata, una per ogni angolo, fornite di merlatura ghibellina a coda di rondine, con un profondo fossato perimetrale.\nSuccessivamente, nel tempo si susseguirono varie modifiche, a partire dal periodo in cui fu dimora di Cecilia Gallerani fino al dominio dei Soresina-Vidoni, ai quali si deve pressoch\u00e9 gran parte dell'aspetto caratteristico attuale.\nInfatti, grazie alle modifiche dei Soresina-Vidoni, oggi la villa si presenta come un edificio a forma di U, con una grande corte posteriore (lato settentrionale), e presenta nel lato d'ingresso principale una lunga loggia a serliane di stile manierista, con colonne in pietra che reggono gli archi a tutto sesto; al centro di quest'ultima, s'innalza una torretta a vela decorata con un orologio e terminata con un piccolo campanile sovrastante (lato meridionale). Nel lato settentrionale, invece, vi \u00e8 un completo rifacimento delle due ali laterali, con la scomparsa delle torri medievali e la totale trasformazione strutturale. Sempre per quanto riguarda le torri medioevali, anche le merlature devono certamente risalire a un rifacimento successivo sotto la stessa famiglia, ad imitazione di quelle di tipo ghibellino.\nEsternamente le pareti della villa sono costituite da muratura continua e pilastri in laterizio, con l'intonacatura presente solo per quanto riguarda i paramenti che affacciano sulla corte. Quest'ultima \u00e8 accessibile dal lato settentrionale salendo uno scalone monumentale, che si ritrova chiuso da una grossa cancellata.\nGiardino.\nIl parco della villa \u00e8 un vasto giardino di gusto romantico e impreziosito da un laghetto panoramico e vari edifici incastonati tra la vegetazione.\nLa realizzazione del giardino avvenne nel XIX secolo per volere di Giuseppe Soresina-Vidoni, principe dell'Impero Austriaco, e si estende per una superficie totale di ben 12 ha (120 000 m\u00b2), adiacente alla villa vera e propria. La tipologia del parco \u00e8 un giardino all'inglese, secondo la moda dell'epoca, ed \u00e8 un vero e proprio gioiello botanico, con molteplici specie arboree e arbustive, tra cui alcune piante esotiche tra le prime importate in Europa. Tra la vegetazione spicca senz'altro un magnifico esemplare di \"Ginkgo biloba\".\nOltre al suddetto laghetto, i vari edifici che si trovano nel giardino comprendono un tempietto dorico, un tempio indiano, una pagoda cinese e una capanna olandese.\nLa variet\u00e0 botanica del parco ha permesso la creazione di un habitat ideale per la fauna; infatti, vi \u00e8 anche segnalata la presenza di una garzaia abitata da aironi cenerini (\"Ardea cinerea\"), aironi guadabuoi (\"Bubulcus ibis\"), garzette (\"Egretta garzetta\") e nitticore (\"Nycticorax nycticorax\").\nRestauro.\nDopo pi\u00f9 di mezzo secolo di abbandono della villa, dal 1945 in poi, durante il quale non mancarono i furti, la struttura e l'immagine dell'edificio erano ormai compromesse. Questo fino a quando, nel 2005, finalmente Villa Medici del Vascello venne acquistata dal comune di San Giovanni in Croce.\nDopo l'acquisizione comunale si \u00e8 subito richiesto un intervento restaurativo di consolidamento e recupero, viste le condizioni critiche soprattutto sotto il profilo strutturale, delle decorazioni e dei rivestimenti. Il progetto \u00e8 subito partito, grazie anche al supporto finanziario della Regione Lombardia e della Fondazione Cariplo, che hanno permesso di mettere immediatamente in sicurezza la struttura da eventuali ulteriori crolli strutturali. Poi, con lo stanziamento di ingenti fondi governativi, si sono attuati tutti i lavori del caso con la cooperazione dell'ingegnere e architetto Guido Favalli e la supervisione della Soprintendenza per i Beni Ambientali e Architettonici, fino al completo restauro conservativo e recuperativo, che si \u00e8 concluso nel 2014.\nTra gli interventi necessari vi era la necessit\u00e0 di operazioni specifiche sui paramenti in laterizio con mattoni a vista, sui paramenti intonacati e sugli intonaci decorati delle sale monumentali, gravemente degradati, oltre che al completamento integrativo delle abbondanti lacune presenti sulle facciate. In particolare si \u00e8 dovuto intervenire col restauro delle rimanenti porzioni di affreschi, risalenti addirittura al XVI secolo, e nei lavori sono anche emersi intonaci settecenteschi con decorazioni bicromatiche, rimaneggiati nel XX secolo.\nInsieme al restauro della villa vera e propria, si \u00e8 anche attuato un parallelo intervento nell'adiacente giardino, che nel tempo \u00e8 stato fortemente depauperato e trascurato, fino a diventare area boschiva. In questo caso si \u00e8 provvedendo al restauro di alcuni degli edifici ubicati al suo interno e al ripristino di quasi tutti gli antichi sentieri."}
{"id": "1150985", "revid": "729019", "url": "https://it.wikipedia.org/wiki?curid=1150985", "title": "Smash (wrestler)", "text": "Ha lottato per la Jim Crockett Promotions, la World Wrestling Federation, la World Championship Wrestling e diverse altre federazioni indipendenti negli anni ottanta e novanta. Darsow divenne uno dei wrestler pi\u00f9 famosi dell'epoca lottando con il nome di Smash nei Demolition.\nAssieme a Ax e Crush nei Demolition ha conquistato per\ntre volte il WWF World Tag Team Championship; per il primo di questi tre regni detiene il record di durata, 478 giorni.\nPrima del wrestling.\nDa giovane Darsow ha frequentato il liceo di Robbinsdale assieme ad altri sei lottatori: Curt Hennig (Mr.Perfect), Rick Rude, Brady Boone, Tom Zenk, John Nord e Nikita Koloff.Ha inoltre lavorato come buttafuori assieme a Road Warrior Animal e Road Warrior Hawk.\nCarriera.\nDarsow aveva debuttato come lottatore alle Hawaii, prima di passare un breve periodo in Nuova Zelanda. Quando torn\u00f2 alle Hawaii, si spost\u00f2 in Georgia per lottare nella Georgia Championship Wrestling e in seguito nella Mid-South Wrestling interpretando il personaggio di \"Krusher Darsow\", un americano traditore della patria diventato simpatizzante sovietico, e iniziando a lottare in coppia con Nikolai Volkoff. Successivamente cambi\u00f2 il nome in \"Krusher Khruschev\" e vinse il Mid-South Television Title in un torneo battendo in finale Terry Taylor il 2 maggio 1984 ma perdendolo poco tempo dopo contro Taylor il 16 giugno 1984. Darsow se ne and\u00f2 alla Florida Championship Wrestling dove combatteva in coppia con Jim Neidhart. I due vinsero i titoli Florida United States Tag Team l'11 ottobre 1984 battendo H\u00e9ctor Guerrero e Cocoa Samoa. Il team detenne le cinture fino al dicembre 1984, quando le persero in favore di Mark e Jay Youngblood.\nJim Crockett Promotions (1985\u20131987).\nKrusher firm\u00f2 per la National Wrestling Alliance ed inizio a lavorare per Jim Crockett Jr. nel dicembre 1984. Venne accreditato come il terzo componente del team campione NWA World Six-Man Tag Team Championship insieme a Ivan Koloff e a Nikita Koloff. I due Koloff (zio e nipote) avevano vinto in precedenza l'NWA World Tag Team Championship ed Ivan dichiar\u00f2 che qualsiasi dei tre membri della squadra avrebbe potuto combattere per difendere il titolo. Il team si scontr\u00f2 con i Rock 'n' Roll Express (Ricky Morton e Robert Gibson) e con i Road Warriors. Il 9 luglio 1985, Krusher e Ivan persero le cinture NWA in favore dei Rock 'N Roll Express.\nA \"Starrcade 1985\", il 28 novembre, Krusher vinse il vacante titolo NWA Mid-Atlantic Heavyweight Championship sconfiggendo Sam Houston. L'11 gennaio 1986, Krusher si infortun\u00f2 seriamente ad un ginocchio durante un match contro Houston. Di conseguenza perse il titolo con Houston e poi si ferm\u00f2 per sei mesi per riprendersi dall'infortunio.\nQuando Krusher fece ritorno, Nikita era in lotta con Magnum T.A. per l'NWA United States Heavyweight Championship. Il 17 agosto 1986, Krusher aiut\u00f2 Nikita a vincere il titolo distraendo l'arbitro mentre Nikita usava la sua \"catena russa\" per colpire Magnum. Dopo aver aiutato Nikita a battere Magnum, Krusher e Ivan puntarono alla conquista del NWA United States Tag Team Championship, che sarebbe stato assegnato al tag team vincitore di un torneo. I due raggiunsero la finale, tenutasi il 26 settembre 1986, e sconfissero i \"Kansas Jayhawks\" (Dutch Mantel e Bobby Jaggers) diventando i primi campioni US Tag Team della storia.\nNell'ottobre 1986, Magnum T.A. ebbe un grave incidente d'auto che pose fine alla sua carriera. Dopo aver ammesso il proprio rispetto verso il rivale di un tempo caduto in disgrazia, Nikita divenne un face e si rivolt\u00f2 contro Ivan e Krusher per combattere in coppia con il migliore amico di Magnum, Dusty Rhodes. Krusher e Ivan si scontrarono con Nikita e Rhodes ma in primo luogo dovettero difendere i titoli di coppia in un rematch contro Mantel e Jaggers. Il 9 dicembre 1986, persero le cinture US Tag Team in favore di Ron Garvin e Barry Windham. Il contratto che legava Darsow alla federazione termin\u00f2 poco dopo ed egli lasci\u00f2 la Jim Crockett Promotions.\nWorld Wrestling Federation (1987\u20131993).\nDemolition (1987-1991).\nDarsow entr\u00f2 nella federazione che gli diede la consacrazione definitiva, la World Wrestling Federation, come rimpiazzo di Randy Colley nella gimmick di \"Smash\" nel tag team Demolition, insieme a Ax. All'inizio, la coppia aveva come manager Johnny Valiant, ma ben presto Valiant venne sostituito da Mr. Fuji. I primi feud in cui furono impiegati i Demolition furono quelli con Ken Patera e Billy Jack Haynes, e contro gli Strike Force (Tito Santana e Rick Martel).\nIl 27 marzo 1988 a \"WrestleMania IV\", Ax &amp; Smash sconfissero gli Strike Force vincendo il loro primo titolo di campioni mondiali di coppia WWF, che detennero per 16 mesi, record di permanenza come campioni. In seguito persero l'aiuto di Mr. Fuji quando egli pass\u00f2 a dirigere i loro pi\u00f9 prossimi rivali, i Powers of Pain (Barbarian e Warlord). A causa della crescente popolarit\u00e0 dei Demolition, a \"Survivor Series 1988\" venne deciso di farli passare tra le file dei \"buoni\", anche se inizialmente dovevano essere loro i \"cattivi\" nella rivalit\u00e0 con i Powers of Pain, e non il contrario.\nI due persero le cinture di campioni in favore di Arn Anderson e Tully Blanchard, conosciuti con il nome di Brain Busters, a \"Saturday Night's Main Event\" del 29 luglio 1989. Riconquistarono i titoli il 2 ottobre, ma lo ripersero poco tempo dopo contro la Colossal Connection (Haku e Andr\u00e9 the Giant) il 13 dicembre. Riuscirono a sconfiggere la Connection a \"WrestleMania VI\" il 1\u00ba aprile 1990 diventando cos\u00ec campioni mondiali di coppia per la terza volta, primo tag team nella storia della WWF a riuscire nell'impresa. Al duo venne in seguito aggiunto Crush (Brian Adams), rendendoli un trio tag team. A causa di problemi di salute, Ax inizi\u00f2 ad apparire sempre pi\u00f9 come manager che come lottatore attivo, dando pi\u00f9 spazio a Crush all'interno dei Demolition. I Demolition persero i titoli contro la Hart Foundation a \"SummerSlam 1990\". Dopo un feud con i Legion of Doom, che non diede i frutti sperati in termini di successo, il team (ora stabilmente composto dai soli Smash e Crush) ebbe sempre minore spazio TV e si sciolse nella primavera del 1991. Crush lasci\u00f2 la WWF per un anno combattendo nel frattempo in federazioni minori, mentre Smash continu\u00f2 per un po' a lottare da solo come Smash in incontri di secondo piano. L'ultimo incontro disputato come Demolition Smash ebbe luogo il 24 agosto 1991, dove Darsow fu battuto da Davey Boy Smith.\nRepo Man (1991-1993).\nA fine 1991, Darsow adott\u00f2 la nuova identit\u00e0 di \"Repo Man\", un furtivo, viscido, personaggio heel che provava piacere a rientrare in possesso di beni come, ad esempio, le automobili di cui i proprietari erano in ritardo con i pagamenti (o non pi\u00f9 in grado di pagare le rate). Repo Man indossava una mascherina nera alla Zorro e una fune da traino con la quale spesso legava gli avversari sconfitti sul ring. Poco dopo il debutto, Repo Man aiut\u00f2 Ted DiBiase a sconfiggere Virgil per la cintura Million Dollar Championship, il che port\u00f2 ad una serie di successivi match contro Virgil.\nIl feud pi\u00f9 importante di Repo Man fu quello con The British Bulldog a met\u00e0 del 1992. I due si scontrarono in diversi incontri nei quali ebbe sempre la meglio British Bulldog. Repo Man perse un match contro l'ex partner Crush a \"SummerSlam\", anche se non fu fatta menzione in TV che Repo Man era stato in precedenza Smash. Repo Man ebbe un altro feud di poco conto con Randy Savage nel gennaio 1993 quando rub\u00f2 il cappello di Savage durante una puntata di \"Monday Night Raw\". La settimana seguente ebbe luogo un match tra i due, che Savage vinse agevolmente. Ormai era chiaro che la nuova gimmick di Darsow non avrebbe riscontrato un successo neanche lontanamente paragonabile a quello che aveva riscosso nei panni di Smash dei Demolition, e il suo personaggio inizi\u00f2 a comparire sempre di meno. L'ultimo incontro di Repo Man si disput\u00f2 il 28 marzo 1993, nel quale egli perse contro Typhoon. Poco dopo Darsow lasci\u00f2 la federazione. Repo Man \u00e8 poi apparso nel quindicesimo anniversario di WWE Raw nel 15 Men Battle Royal assieme ad altre superstar come Bart Gunn, Doink the Clown, Gangrel ed altri.\nTitoli e riconoscimenti.\nJim Crockett Promotions / World Championship Wrestling\nWorld Wrestling Federation\nPro Wrestling Illustrated"}
{"id": "1150989", "revid": "729019", "url": "https://it.wikipedia.org/wiki?curid=1150989", "title": "Tour della nazionale di rugby a 15 del Sudafrica 1906-1907", "text": "Il tour del 1906-07 della nazionale sudafricana di rugby fu una serie di incontri amichevoli disputati da questa contro squadre britanniche di club e rappresentative delle Home Nations e della Francia.\nFu il primo tour del Sudafrica (ancora prima della costituzione dello stato avvenuta nel 1910) ed \u00e8 considerato l'evento in cui venne coniato il termine \"Springboks\" come soprannome per la squadra sudafricana.\nIl tour diede risultati molto lusinghieri per i sudafricani che si guadagnarono il rispetto delle squadre dell'emisfero nord e introdussero il Sudafrica tra i paesi di grande tradizione rugbistica. Nei test ufficiali persero solo con la e pareggiarono contro l'.\nLa vittoria contro il fu una grande sorpresa per molti critici e determin\u00f2 la fine della carriera internazionale per molti giocatori gallesi.\nSu 29 incontri, gli Springboks ne vinsero 26, pareggiandone uno e perdendone 2.\nCronaca.\nSistema di punteggio: meta = 3 punti, Trasformazione=2 punti.Punizione= 3 punti. drop calcio da mark= 4 punti.\nPrima parte del tour in Inghilterra e Galles.\nIl match contro Devon \u00e8 noto per uno dei primi problemi di natura razziale. Tra i giocatori di Devon vi era Jimmy Peters, primo giocatore di colore della nazionale inglese. \nI giocatori sudafricani si rifiutarono di scendere in campo, e furono convinti a giocare dal commissario governativo per il Sud Africa, presente tra il pubblico.\nIl test col Galles.\nPrima dell'incontro con i Galles, vi era la forte convinzione che il Galles avrebbe potuto vincere l'incontro.. Come scrisse un commentatore, non c'\u00e8 nulla nel gioco sudafricano, che impedisca ai Gallesi di ripetere il successo dell'anno scorso \u2026\u201d (si riferiva alla storica ma contestata vittoria contro la Nuova Zelanda del 1905) . Quando una squadra denominata \u201cGlamorgan XV\u201d con molti nazionali Gallesi, venne costretta al pareggio contro Gloucester, alcuni dubbi entrarono nella mente di tifosi e tecnici. .\nNel frattempo vi era stato il ritiro della stella gallese Gwyn Nicholls. Alla notizia, i giocatori sudafricani espressero il loro dispacere di non poter affrontare questo famoso giocatore\nQuando Billy Trew rinunci\u00f2 a giocare nel Glamorgan XV contro Monmouthshire il 22 novembre, fu sorprendentemente proprio Nicholls a sostituirlo, e pochi giorni dopo egli stesso dichiar\u00f2 al \"Daily Mirror\" che intendeva giocare contro gli Springboks\nIl giorno del match, il Sud Africa era privo di alcune stelle compreso il metaman Stegmann, reduce da un infortunio subito a Belfast. Dopo un inizio aggressivo dei gallesi, i sudafricani chiusero il primo tempo in vantaggio per 6-0 grazie a due mete di Joubert e Loubser.\nGwyn Nicholls disput\u00f2 un pessimo match. Nel secondo tempo, proprio un suo errore diede agli Springbock la terza meta: raccolta una pall'alta, l'apr\u00ec con troppa confidenza e \"Klondyke\" Raaff la intercett\u00f2 correndo in meta. Joubert trasform\u00f2 per l'11-0 finale, davanti ad una folla attonita.\nPer molti giocatori gallesi fu l'ultimo match internazionale."}
{"id": "1150992", "revid": "95049", "url": "https://it.wikipedia.org/wiki?curid=1150992", "title": "Casal Lumbroso", "text": ""}
{"id": "1150993", "revid": "767487", "url": "https://it.wikipedia.org/wiki?curid=1150993", "title": "Dario Levanto", "text": "Carriera.\nCalciatore.\nInizia la propria carriera nel nel 1983 e partecipa alla prima storica promozione in Serie A della squadra salentina, avvenuta al termine della stagione 1984-1985. Alla squadra giallorossa legher\u00e0 i propri anni migliori; rimarr\u00e0 nel Salento fino al 1990, disputando complessivamente tre campionati di Serie A e quattro di Serie B e collezionando 108 presenze e 3 gol. L'unica marcatura nel massimo campionato l'ha messa a segno contro la , in trasferta.\nDopo una stagione alla Casertana, in Serie C1, passa alla e poi all', con cui giocher\u00e0 per due campionati. Nel 1993-1994 passa all', per poi fare ritorno nel Salento l'anno successivo. Vestir\u00e0 le maglie del , del e del , per poi chiudere la carriera nel nel 2004.\nAllenatore.\nAppese le scarpette al chiodo, intraprende la carriera di allenatore.\nLa prima chiamata viene dalla sua ultima societ\u00e0, il Latina, che lo chiama per guidare la squadra nelle ultime giornate del disastroso campionato di C2 della stagione 2005/06, ma non riuscir\u00e0 a salvare la squadra laziale dalla retrocessione a causa della sconfitta nei play-out contro il Rieti. L'anno dopo lo contatta il Casarano del presidente Paride De Masi: lui accetta e porta i rossoblu sino all'Eccellenza, dando il via al periodo della rinascita casaranese. Dopo cinque turni della stagione 2007-2008, agli inizi di ottobre, viene esonerato dopo 2 vittorie, 2 pareggi e una sola sconfitta. Il 21 gennaio 2009 diviene allenatore del Tricase, che aveva da poco esonerato Mario Ruberto in seguito a ripetute sconfitte, e ottiene la salvezza. Per la stagione successiva passa al Sogliano, in Eccellenza. Dal 19 ottobre 2010 diviene allenatore dell'ASD Racale, militante nel campionato di Eccellenza Pugliese. Dopo una brevissima esperienza a Gallipoli, passa al Galatina, dove viene richiamato a novembre 2014 dopo aver lasciato la panchina nell'estate precedente."}
{"id": "1150998", "revid": "1903739", "url": "https://it.wikipedia.org/wiki?curid=1150998", "title": "Yokozuna", "text": " \u00e8 il termine giapponese con il quale si indica il massimo grado che pu\u00f2 essere raggiunto da un lottatore professionista di Sumo.\nIl termine significa letteralmente \"corda orizzontale\" e deriva dal simbolo pi\u00f9 visibile del loro rango: il che i lottatori portano legato attorno ai fianchi.\nTale corda \u00e8 simile alla utilizzata per delimitare le aree sacre nello Shintoismo e, proprio come la \"shimenawa\", serve per purificare e segnare il proprio contenuto. La fune, che pu\u00f2 pesare fino a 20 kg, non viene utilizzata durante gli incontri, ma viene indossata durante la dello \"yokozuna\".\nDefinizione.\nUn lottatore pu\u00f2 raggiungere il grado di \"yokozuna\" se vince due tornei di fila o in alternativa ottiene punteggi altrettanto degni e possiede le qualit\u00e0 morali necessarie al titolo che saranno valutate da un apposito comitato nazionale; uno \"yokozuna\" diviene egli stesso una semi-divinit\u00e0 scintoista e ricever\u00e0 un generoso vitalizio anche a fine carriera. Lo \"yokozuna\" deve incarnare l'ideale del lottatore di sum\u014d, difatti nel caso non riuscisse a vincere otto scontri nel corso di un torneo non sarebbe retrocesso, ma ci si aspetterebbe il suo ritiro."}
{"id": "1151000", "revid": "1305772", "url": "https://it.wikipedia.org/wiki?curid=1151000", "title": "Classe E", "text": ""}
{"id": "1151001", "revid": "486946", "url": "https://it.wikipedia.org/wiki?curid=1151001", "title": "Classe E (incrociatore)", "text": ""}
{"id": "1151002", "revid": "57905", "url": "https://it.wikipedia.org/wiki?curid=1151002", "title": "Sarah Keller", "text": ""}
{"id": "1151005", "revid": "729019", "url": "https://it.wikipedia.org/wiki?curid=1151005", "title": "Tour dei British and Irish Lions 1908", "text": "Nel 1908 la selezione della si avventura in un tour in Australia e Nuova Zelanda\nMancano completamente sia i giocatori scozzesi che quelli irlandesi, tanto che negli annali viene ricordata come la selezione degli \"Anglo Welsh\"\nSecondo alcuni la supremazia della squadra britannica nei confronti delle squadre australiane, sar\u00e0 la causa della scissione di parte del rugby australiano verso il rugby a XIII.\nIn realt\u00e0 la scissione era ormai decisa, visto che saranno i Team del Queensland a lasciare il rugby a 15, dopo che gi\u00e0 avevano rifiutato di formare una squadra nazionale unica con il Nuovo Galles del Sud."}
{"id": "1151006", "revid": "1573940", "url": "https://it.wikipedia.org/wiki?curid=1151006", "title": "Taringa", "text": "Taringa \u00e8 un genere di molluschi nudibranchi della famiglia Discodorididae.\nTassonomia.\nIl genere comprende le seguenti specie:"}
{"id": "1151007", "revid": "291370", "url": "https://it.wikipedia.org/wiki?curid=1151007", "title": "Aereo da ricognizione", "text": "Un aereo da ricognizione, detto anche ricognitore, \u00e8 un aereo militare usato per l'attivit\u00e0 di ricognizione aerea ovvero monitorare le attivit\u00e0 del nemico e . Vengono chiamati velivoli da ricognizione anche quelli impiegati in ambito civile, ad esempio per l'osservazione del traffico, per il controllo e il monitoraggio del territorio o dell'immigrazione clandestina. Il ricognitore viene spesso chiamato, specialmente nell'ambito dei mass media, aereo spia.\nStoria.\nEsordi.\nLe origini della ricognizione aerea risalgono sin dall'epoca delle prime mongolfiere; dopo la rivoluzione francese, i nuovi governanti erano interessati ad utilizzarle per osservare i movimenti dei nemici e nominarono lo scienziato Charles Coutelle per condurre uno studio con l\"'Entreprenant\", il primo \"velivolo\" da ricognizione. Venne impiegato per la prima volta nella battaglia di Fleurus del 1794 tra i rivoluzionari francesi e le truppe alleate d'Austria e d'Inghilterra, dove contribu\u00ec a raccogliere molte importanti informazioni militari e a demoralizzare le truppe austriache, assicurando la vittoria ai francesi.\nL'invenzione dell'aeroplano nel 1903 fu una tappa fondamentale nello sviluppo della ricognizione aerea: con il nuovo mezzo era infatti possibile tenere sotto osservazione una porzione maggiore di territorio ed era possibile coprire distanze maggiori, con ovvi vantaggi tattici; inoltre poteva anche essere usato per aggiustare il tiro dell'artiglieria. La prima ricognizione militare eseguita da un aereo avvenne il 23 ottobre 1911, durante la guerra italo-turca, ad opera del capitano Carlo Piazza a bordo di un Bl\u00e9riot XI.\nUno dei primi aerei realizzati appositamente per la ricognizione era il tedesco Rumpler Taube impiegato durante la prima guerra mondiale, dove aviatori come Fred Zinn svilupparono metodi completamente nuovi per spiare il nemico dall'alto. L'effetto traslucido delle sue ali lo rendevano molto difficile da individuare da terra quando volava a quote superiori a 400\u00a0m. I francesi lo soprannominarono \"l'Aereo Invisibile\" e molto spesso viene citato come il \"primo vero aereo stealth della storia\". Il Taube fu in grado di individuare l'avanzata dell'armata russa durante la Battaglia di Tannenberg (1914).\nIl progressivo uso di mitragliatrici a bordo dei ricognitori diede l'impulso per la creazione di un nuovo tipo di aereo, il caccia, che aveva il compito di abbattere (o difendere) i ricognitori o i bombardieri nemici (o amici). Prima della seconda guerra mondiale, era prassi abituale convertire i bombardieri adattandoli a compiti di ricognizione, visto che erano gli unici aerei dotati della grande autonomia necessaria per missioni di questo tipo. L'armamento difensivo per\u00f2 non veniva rimosso perch\u00e9 le loro dimensioni e la loro bassa velocit\u00e0 li rendeva facili bersagli da intercettare.\nSeconda guerra mondiale.\nNel 1939 Maurice Longbottom, un ufficiale della RAF, fu uno dei primi a suggerire che per la ricognizione fossero pi\u00f9 adatti aerei piccoli e veloci, che avrebbero dovuto usare la loro velocit\u00e0 e l'alta quota per evitare di essere intercettati. Anche se al giorno d'oggi questo sembra ovvio, all'epoca era un'idea rivoluzionaria.\nDi conseguenza, caccia molto veloci, come i britannici Supermarine Spitfire e de Havilland Mosquito furono convertiti in foto-ricognitori durante la seconda guerra mondiale. Vennero privati delle armi, dipinti con tonalit\u00e0 di azzurro simili a quelle del cielo per renderli difficili da individuate in volo e spesso i motori venivano modificati per garantire prestazioni migliori alle alte quote. Agli inizi della guerra i britannici svilupparono un meccanismo di riscaldamento per riuscire a scattare foto anche da quote altissime (dove la temperatura esterna \u00e8 molto bassa). La raccolta e l'interpretazione di tali fotografie divenne un'impresa considerevole.\nSubito dopo la guerra, la ricognizione aerea a lungo raggio veniva effettuata nuovamente da bombardieri adattati, muniti per\u00f2 di motori a getto che li rendeva pi\u00f9 veloci e in grado di volare pi\u00f9 alto di prima. Alcuni di questi ricognitori furono il britannico English Electric Canberra e la sua versione statunitense Martin B-57.\nAnni cinquanta.\nNegli anni cinquanta fu costruito, in gran segreto, il primo aereo jet appositamente progettato per la ricognizione, il Lockheed U-2. Progettato per sorvolare ad altissima quota i territori sovietici, divenne noto al mondo quando un esemplare pilotato da Gary Powers venne abbattuto sul territorio sovietico nel 1960, portando ad una crisi internazionale. In un altro famoso episodio di tensione tra USA e Unione Sovietica, la crisi dei missili di Cuba, furono proprio ricognitori di questo tipo a fornire prove inequivocabili sulla presenza di basi missilistiche sull'isola castrista. Versioni modificate dell'U-2 volano ancora oggi, anche se le loro capacit\u00e0 operative sono segrete.\nAnni '60.\nNegli anni sessanta furono costruiti il Lockheed A-12 e pi\u00f9 tardi l'SR-71, un altro ricognitore famoso per essere il pi\u00f9 veloce aereo operativo del mondo, che per\u00f2 a causa degli alti costi di servizio fu ritirato definitivamente nel 1989 a fronte di un allungamento della carriera dell'U-2. A causa del sempre maggiore impiego dei satelliti per la foto-ricognizione, sia negli Stati Uniti che in Unione Sovietica l'interesse per gli aerei da ricognizione fotografica and\u00f2 scemando.\nDagli anni '80 al presente.\nSi pensa che negli anni ottanta gli Stati Uniti abbiano costruito un nuovo aereo ipersonico da ricognizione, chiamato Aurora, per rimpiazzare l'SR-71, non c'\u00e8 mai stata nessuna prova che ne abbia dimostrato l'esistenza.\nSul mare.\nUn altro tipo di ricognitore molto impiegato sin dalla seconda guerra mondiale \u00e8 il \"pattugliatore marittimo\". Normalmente \u00e8 un aereo lento e grande plurimotore, in grado di rimanere in volo per molte ore anche in caso di avaria ad uno dei motori e dotato di una vasta gamma di sensori a bordo per l'individuazione delle unit\u00e0 di superficie, di velivoli nemici e per intercettare le comunicazioni radio. Alcuni montano particolari tecnologie, tipo boe sonar, che possono essere lanciate in mare al fine di individuare anche i sottomarini in immersione, in tali configurazioni a volte si parla di \"pattugliatori antisom\".\nStoricamente quando ancora le capacit\u00e0 di autonomia degli aerei non erano elevate, nel campo della ricognizione marittima, si era soliti dotare le unit\u00e0 di superficie di maggiore tonnellaggio di catapulte in grado di lanciare piccoli idrovolanti, per lo pi\u00f9, biplani, biposto, monomotori. Alcuni aerei di questo tipo erano gli IMAM Ro.43, gli Arado Ar 196 i Fairey Swordfish, ma anche Vought Kingfisher e il Supermarine Walrus. Naturalmente non mancavano aerei dotati di pi\u00f9 ampia autonomia e basati a terra o in idroscali, come il Blohm und Voss Bv 138, il CANT Z.506 e il famosissimo e longevo Consolidated PBY Catalina. Da notare che gli ultimi aerei citati, tutti idrovolanti di grandi dimensioni svolgevano anche compiti di ricerca e salvataggio.\nOggigiorno l'uso di aerei catapultati dalle corazzate \u00e8 decisamente stato abbandonato, preferendo l'impiego di grandi pattugliatori a lungo raggio. Alcuni famosi aerei di questo tipo sono l'Hawker Siddeley Nimrod, il Breguet Atlantic (impiegato anche dall'Aeronautica Militare Italiana), il Tupolev Tu-95 e il Lockheed P-3 Orion. Quest'ultimo fu protagonista anche di un incidente diplomatico tra Cina e Stati Uniti nell'aprile del 2001, quando un intercettore cinese precipit\u00f2 in seguito alla collisione con un P-3 della Marina, che fu quindi costretto ad un atterraggio di emergenza in Cina.\nImpiego attuale.\nSebbene gli aerei militari vengano ancora impiegati per ruoli di ricognizione, oggi la gran parte del lavoro viene svolta dai satelliti o dai velivoli senza pilota (UAV) chiamati genericamente droni. Diversi UAV da ricognizione sono stati sviluppati in molti paesi, tra cui Stati Uniti, Regno Unito, Israele e India.\nTra quelli in fase di sviluppo vi \u00e8 il Northrop Grumman RQ-4 Global Hawk, un aereo non pilotato da alta quota propulso con motori a getto; ricorda vagamente il famoso U-2 e il pi\u00f9 piccolo, e pi\u00f9 conosciuto, RQ-1 Predator. Sono in fase di sviluppo anche molti elicotteri senza pilota. Al giorno d'oggi molte forze aeree non dispongono di aerei da ricognizione appositamente progettati, ma possono essere in grado di montare fotocamere e sensori agli altri aerei da combattimento o da trasporto.\nInsieme alla costruzione di velivoli senza pilota, una soluzione molto usata al giorno d'oggi \u00e8 aggiungere sensori e sistemi elettronici a tutti gli aerei da caccia o da attacco al suolo, in modo che possano svolgere anche compiti di ricognizione. Aerei di ultima generazione, come l'F-35 Lightning II, vengono gi\u00e0 progettati per essere in grado di eseguire ricognizioni aeree.\nAnche l'idea di ricognizione in s\u00e9 e per s\u00e9 \u00e8 cambiata notevolmente, ed oggi si tende ad affiancare, se non proprio soppiantare, la ricognizione con la di sorveglianza aerea, dove velivoli specializzati detti AWACS si occupano di individuare con potenti radar tutte le unit\u00e0, nemiche ed amiche, aeree, terrestri e navali, in azione sul campo di battaglia, al fine di controllare lo svolgimento degli eventi e impartire gli ordini necessari, non a caso queste piattaforme sono dette in ambito NATO \"C3\" ovvero (Command, Control and Communication).\nNon un ricognitore vero e proprio invece \u00e8 il Honeywell RQ-16A T-Hawk che si potrebbe definire come un ricognitore portabile o da campo. Pu\u00f2 volare ma la sua autonomia \u00e8 molto ristretta e per questo rientra nella categoria Micro Air Vehicle (MAV). Dal 2003 viene impiegato in Iraq per la ricerca di bombe sulla strada."}
{"id": "1151009", "revid": "1645873", "url": "https://it.wikipedia.org/wiki?curid=1151009", "title": "Stemma della Slovenia", "text": "Lo stemma della Slovenia \u00e8 l'emblema della Repubblica di Slovenia. \u00c8 costituito da uno scudo blu bordato di rosso, sul quale \u00e8 stilizzato il monte Tricorno (\"Triglav\"). Nella parte inferiore del monte ci sono due linee ondulate blu, rappresentanti i fiumi e il mare del Paese, mentre sopra al monte sono poste tre stelle a sei punte, prese dall'emblema dei conti di Celie. \u00c8 stato adottato a partire dal 1991, cio\u00e8 dall'indipendenza della Slovenia.\nStoria.\nLa Repubblica Socialista di Slovenia, una delle sei repubbliche che formavano la Repubblica Socialista Federale di Iugoslavia, con Lubiana come capitale, aveva un emblema contenente il monte Tricorno con sotto tre linee ondulate; circondati da spighe di grano intrecciate con foglie di tiglio tenute insieme da un nastro rosso e il tutto sormontato da una stella rossa bordata di bianco."}
{"id": "1151010", "revid": "46291", "url": "https://it.wikipedia.org/wiki?curid=1151010", "title": "Rhododendron tomentosum", "text": "Rhododendron tomentosum \u00e8 una pianta da fiore della famiglia delle Ericaceae, diffusa nell'emisfero settentrionale."}
{"id": "1151013", "revid": "17351", "url": "https://it.wikipedia.org/wiki?curid=1151013", "title": "Ricognitore", "text": ""}
{"id": "1151015", "revid": "17351", "url": "https://it.wikipedia.org/wiki?curid=1151015", "title": "Aereo spia", "text": ""}
{"id": "1151016", "revid": "17351", "url": "https://it.wikipedia.org/wiki?curid=1151016", "title": "Aereo-spia", "text": ""}
{"id": "1151017", "revid": "1573940", "url": "https://it.wikipedia.org/wiki?curid=1151017", "title": "Thordisa", "text": "Thordisa \u00e8 un genere di molluschi nudibranchi della famiglia Discodorididae.\nTassonomia.\nIl genere comprende le seguenti specie:"}
{"id": "1151021", "revid": "287204", "url": "https://it.wikipedia.org/wiki?curid=1151021", "title": "Elisabetta di Wittelsbach", "text": "Elisabetta di Wittelsbach (o Elisabetta Wittelsbach) fu il nome di diverse regine e aristocratiche europee:"}
{"id": "1151023", "revid": "52953", "url": "https://it.wikipedia.org/wiki?curid=1151023", "title": "Narva (fiume)", "text": "Il Narva \u00e8 il fiume pi\u00f9 ampio dell'Estonia. Emissario del Lago Peipsi, scorre attraverso il contestato confine tra Estonia e Russia. Divide la citt\u00e0 estone di Narva e quella russa di Ivangorod, unite fino al 1953 (anno in cui furono divise dai sovietici). Sfocia nei pressi di Narva-J\u00f5esuu nel golfo della Narva, quest'ultimo parte del ben pi\u00f9 ampio golfo di Finlandia, nel Mar Baltico.\nGeografia.\nIl bacino di Narva \u00e8 un ampio lago artificiale (191\u00a0km\u00b2) che fu creato sul fiume nel 1956. La lunghezza del corso d'acqua \u00e8 di 77\u00a0km, la sua larghezza media 300 metri e la sua profondit\u00e0 5 metri.\nIl suo pi\u00f9 importante affluente \u00e8 il Pljussa. Il fiume d\u00e0 il suo nome alla cultura di Narva e alla citt\u00e0 omonima.\nIl fiume ha origine dal lago dei Ciudi (o Peipus), il quale regola naturalmente il flusso del fiume, cosicch\u00e9 non si sono mai avute importanti inondazioni, n\u00e9 siccit\u00e0.\nLa portata d'acqua alla foce \u00e8 di 370\u00a0m\u00b3/s. Sino al 1957, prima della costruzione della centrale idroelettrica voluta dai sovietici, il fiume Narva era famoso per una magnifica cascata.\nIl fiume \u00e8 navigabile dalla foce sino alla citt\u00e0 di Narva ed a valle del lago dei Ciudi. Il tratto di fiume in mezzo non pu\u00f2 essere navigato fino a che il fiume non scende i 20 metri della cascata."}
{"id": "1151024", "revid": "1005847", "url": "https://it.wikipedia.org/wiki?curid=1151024", "title": "Sfera di co-prosperit\u00e0 della Grande Asia orientale", "text": "La Sfera di co-prosperit\u00e0 della Grande Asia orientale o Grande sfera di prosperit\u00e0 collettiva dell'Asia Orientale () fu un ambizioso progetto dell'Impero giapponese di creare, durante gli anni quaranta del XX secolo, un'unione economica e politica con tutti i paesi compresi nell'area dell'oceano Pacifico, dell'Asia centrale e dell'oceano Indiano.\nVisione strategica.\nL'impero giapponese avrebbe svolto il ruolo di leader dell'Unione dell'Asia orientale, fungendo da forza stabilizzatrice ed esercitando un'influenza dominante. \nPi\u00f9 precisamente la Grande area di prosperit\u00e0 dell'Asia orientale doveva essere suddivisa in:\nNei primi anni di guerra, era obiettivo dei giapponesi mirare alla costruzione della piccola \"sfera di coprosperit\u00e0\" per stabilizzare la difesa nazionale. Per realizzare l'unificazione di Giappone, Manchukuo e Cina si sarebbero dovuti ricomporre i problemi sino-giapponesi attraverso la frantumazione delle forze ostili all'interno della Cina, mentre l'area indocinese e del Pacifico meridionale dovevano essere liberate dalle influenze inglesi ed americane, per far ricadere tali aree nella sfera difensiva giapponese. Si prospettava anche una guerra con l'Unione Sovietica, per annientare l'influenza russa in Asia e strappare al regime sovietico la Siberia orientale. \nTale guerra, se necessario, sarebbe dovuta scoppiare in un secondo momento (Giappone ed Unione Sovietica avevano firmato, poco dopo l'ingresso in guerra dei giapponesi, un patto di non aggressione che consentiva ai nipponici di spendere le proprie energie militari verso oriente contro gli americani, mentre i russi ad occidente ricacciavano i tedeschi in Europa continentale), mentre nell'immediato si provvedeva alla risoluzione del problema cino-giapponese e meridionale, durante lo svolgimento della seconda guerra mondiale. \nIn un periodo successivo, si sarebbe dovuta ottenere l'indipendenza di Australia, India e delle varie isole del Pacifico, mentre a settentrione si sarebbe favorita la costruzione di un grande stato mongolo, unificando Mongolia e Mengjiang. Si prevedeva che la costruzione della piccola \"sfera di coprosperit\u00e0\" avrebbe richiesto, a partire dal 1942, 20 anni. \nPer far fronte alle esigenze industriali in particolare, si prevedeva un grande sviluppo industriale dell'Asia orientale. Complessivamente, l'impero giapponese riteneva di poter arrivare alla costruzione della grande area di prosperit\u00e0 dell'Asia orientale nel giro di un ventennio, ma sarebbe stata necessaria un'altra grande guerra, oltre il secondo conflitto mondiale.\nCuriosamente, la lingua usata nei colloqui era l'inglese.\nLa conferenza della Grande Asia orientale.\nLa si tenne a Tokyo tra il 5 e il 6 novembre 1943: il Giappone ospit\u00f2 i capi di Stato di varie nazioni appartenenti alla Sfera di co-prosperit\u00e0. La conferenza venne anche denominata semplicemente \"Conferenza di Tokyo\". Durante la conferenza vennero affrontati pochi problemi di rilevanza pratica; l'iniziativa fu piuttosto rivolta, da parte dell'Impero del Giappone, ad illustrare alle nazioni amiche il proprio impegno per il panasiatismo e ad enfatizzare il ruolo giapponese nella liberazione dell'Asia dal colonialismo delle potenze occidentali.\nAlla conferenza parteciparono:\nNel proprio discorso Hideki Tojo enfatizz\u00f2 l\"'essenza spirituale\" della cultura asiatica, contrapponendola alla \"civilizzazione materialistica\" propria dell'occidente. L'incontro fu caratterizzato dallo slancio verso la solidariet\u00e0 tra i partecipanti e dalla comune condanna del colonialismo, ma non vennero sviluppati piani precisi per mettere in atto uno sviluppo economico comune o una reciproca integrazione. La conferenza adott\u00f2 una dichiarazione congiunta promuovendo la cooperazione politica ed economica tra le nazioni partecipanti e lo sforzo comune contro gli Alleati.\nRealizzazione e sviluppi successivi.\nDurante la guerra, il Giappone riusc\u00ec ad occupare i seguenti territori, che avrebbero dovuto costituire il nucleo della piccola \"sfera di coprosperit\u00e0\": \nAl momento della resa, il 2 settembre 1945, buona parte di essi erano ancora sotto il controllo dell'Impero, con l'eccezione di Birmania, Filippine e Nuova Guinea. Tuttavia, gli accordi di pace imposero di restringere i possedimenti di Tokyo al solo arcipelago giapponese, esclusa l'isola di Sachalin. La Manciuria fu invasa dall'Armata Rossa dell'Unione Sovietica e poi trasferita alle forze maoiste, il Vietnam venne rioccupato dalle truppe coloniali della Francia e di conseguenza inizi\u00f2 la guerra d'Indocina; infine la Corea venne divisa in due parti, il nord governato da un regime comunista e il sud amministrato da un regime filo-occidentale. L'invasione dell'esercito del nord nel 1950 provoc\u00f2 la sanguinosa guerra di Corea."}
{"id": "1151028", "revid": "125851400", "url": "https://it.wikipedia.org/wiki?curid=1151028", "title": "Montespaccato", "text": "Montespaccato, gi\u00e0 Borgata Fogaccia, \u00e8 una frazione di Roma Capitale (zona \"O\" 13), situata nel suburbio S. IX Aurelio, nel territorio del Municipio Roma XIII (ex Municipio Roma XVIII). Sorge tra la via di Boccea e la via Aurelia, nella zona urbanistica 18c Fogaccia, internamente e a ridosso del Grande Raccordo Anulare.\nSi espande lungo l'attuale via Cornelia che nulla ha a che vedere con l'antica via Cornelia, una delle strade pi\u00f9 antiche di Roma il cui destino resta ancora per la maggior parte sconosciuto. Di essa si sa solo che fu una strada alternativa alla via Aurelia (il percorso \u00e8 quasi parallelo ed in parte sovrapposto) che partiva dall'attuale zona dell'Ospedale S. Spirito fino a raggiungere la campagna romana fino all'antica citt\u00e0 Caere (attuale Cerveteri).\nGli abitanti del quartiere sono soliti suddividere colloquialmente la zona in tre parti: Monte (l'anello di via Enrico Bondi e via Antonio Pane), Valle (la valle che percorre la via Cornelia) e Caserma (la zona intorno a Largo Re Ina dove ora c'\u00e8 la caserma dei Carabinieri, una volta casa del Fascio).\nStoria.\nL'area su cui sorge l'attuale Montespaccato era posta nel vasto Agro Romano con la presenza di fattorie e piccole ville rurali, similmente alla vicina Casalotti, con l'assenza di grandi opere monumentali come nella zona sud ed est della Roma antica. L'antica Via Cornelia, di cui rimangono solo vaghe tracce, attraversava il territorio lungo un percorso che oggi \u00e8 ricalcato in gran parte da via di Boccea.\nDove oggi sorge la piazza Cornelia, in particolare nel cortile della parrocchia Santa Maria Janua Coeli, sono state rinvenute delle strutture, portate alla luce durante i lavori per la costruzione d'alcuni parcheggi sotterranei. SI tratta, probabilmente, di un cimitero cristiano dei primi secoli dell'era volgare. I Romani, pagani e cristiani, seppellivano i propri defunti fuori della cinta muraria, lungo le vie consolari. In quel punto, ov'\u00e8 la parrocchia, passava probabilmente la consolare Cornelia e le sepolture vennero, quindi, allineate lungo l'antico tracciato.\nLa presenza di un pozzo lascia presagire la pratica del refrigerium, ovvero una pratica diffusa presso i romani che accompagnavano il defunto fino al luogo di sepolture con canti e banchetti in onore della persona deceduta.\nDopo la caduta dell'Impero romano tutta la zona, come la vicina Casalotti e Pantan Monastero, cadde in abbandono per la malaria e per le scorribande dei barbari.\nLa borgata attuale ebbe le prime tracce di insediamento moderno negli anni trenta, sui terreni lottizzati dal conte Pietro Fogaccia e su appezzamenti del Vaticano. Fino alla fine degli anni cinquanta il Fogaccia, che possedeva una villa sulla via di Acquafredda (attuale via Nazareth), procedette a ulteriori lottizzazioni, fino a far assumere al comprensorio l'aspetto di un insediamento urbano.\nAll'inizio del 1929 la tenuta fu visitata dall'allora ministro dei Lavori Pubblici Giovanni Giuriati per l'apertura della locale Casa del fascio. Nel 1937 venne realizzato un percorso sperimentale di strada guidata a cura dell'ingegner Gaetano Ciocca sull'attuale via di Acquafredda.\nNella piazza Cornelia \u00e8 presente, oltre ad un edificio dei primi del '900 e alla parrocchia di Santa Maria Janua Coeli, la torre serbatoio che raccoglieva l'acqua proveniente dall'Acquedotto del Peschiera.\nLa chiesa fu aperta al culto il 30 marzo 1941, quando il cardinale Francesco Marchetti Selvaggiani celebr\u00f2 la prima messa alla presenza dei fedeli della borgata: fu lo stesso prelato a dare il nome all'edificio religioso, traducendo in latino il nome di Madonna del Paradiso, dopo di che sia la tenuta che la borgata vennero erette a parrocchia di Roma. Il primo parroco fu don Andrea Capo.\nNel 1945 il Comune di Roma cambi\u00f2 il nome della borgata in Montespaccato. Negli anni del secondo dopoguerra la borgata fu popolata da immigrati provenienti da altre parti d'Italia che costruirono edifici privati spesso senza regolamentazione, il che ha creato una serie di problemi legati principalmente al traffico. Nonostante ci\u00f2 la borgata rimane in parte distaccata dal tessuto urbano circostante per la presenza di edifici mono e bifamiliari che le fanno assumere l'aspetto di un \"piccolo paese\".\nCollegamenti.\nServita da mezzi di trasporto pubblico sin dagli anni '40, fino agli anni '70 era presente solo la linea ATAC 346 che partiva da piazza Irnerio ed arrivava sino a piazza Cornelia (con poche corse giornaliere). Dagli anni '80, con la pavimentazione stradale che ha ricoperto tutta la viabilit\u00e0 principale, \u00e8 raggiunta dalle linee ATAC 980, 981, 983 e 985, provenienti dall'Ospedale San Filippo Neri e dall'omonima fermata FL3, dal Policlinico Gemelli, Balduina, Circonvallazione Cornelia, la stazione Battistini della linea A della metropolitana, stazione di Roma Aurelia e l'ospedale San Giovanni Battista al castello della Magliana.\nDal 2006 \u00e8 servita anche da uno svincolo del Grande Raccordo Anulare, che porta direttamente nel centro del quartiere."}
{"id": "1151036", "revid": "173469", "url": "https://it.wikipedia.org/wiki?curid=1151036", "title": "Elisabetta di Wittelsbach (1837-1898)", "text": ""}
{"id": "1151037", "revid": "287204", "url": "https://it.wikipedia.org/wiki?curid=1151037", "title": "Alfred Kazin", "text": "Kazin venne considerato come uno del gruppo degli \"Intellettuali di New York\" e come molti altri membri del gruppo era nato a Brooklyn e aveva frequentato il \"The City College di New York\".\nTuttavia le sue idee politiche erano pi\u00f9 moderate rispetto a quelle della maggior parte degli altri intellettuali newyorkesi, molti dei quali erano socialisti.\nRecens\u00ec con grande passione - o grande disgusto a seconda dei casi - tutto quanto gli capitava di leggere, confortando le proprie opinioni con una profonda conoscenza della storia, della politica e della cultura letteraria."}
{"id": "1151039", "revid": "587728", "url": "https://it.wikipedia.org/wiki?curid=1151039", "title": "Bandiera della Jugoslavia", "text": "La bandiera della Jugoslavia descrive la bandiera del Regno di Jugoslavia, la bandiera della Repubblica Socialista Federale di Jugoslavia e la bandiera della Repubblica Federale di Jugoslavia.\nBandiera del Regno di Jugoslavia.\nLa bandiera del Regno dei Serbi, Croati e Sloveni nato il 1\u00ba dicembre 1918 alla fine del primo conflitto mondiale e che il 6 gennaio 1929 avrebbe assunto la denominazione di Regno di Jugoslavia era formata da tre strisce orizzontali di uguale dimensione con i colori delle strisce \u2014 blu, bianco, rosso \u2014 che sono i tradizionali colori panslavi. In uso sin dal 1918, con proporzione 2:3, venne ufficialmente adottata nel 1922 e rimase in vigore fino all'aprile del 1941 quando nel corso della seconda guerra mondiale con l'invasione della Jugoslavia da parte delle potenze dell'Asse vi fu il collasso dello Stato jugoslavo.\nLa bandiera nazionale rimase quella ufficiale del Regio Governo Jugoslavo in esilio e venne adottata dai cetnici che guidati da Dra\u017ea Mihailovi\u0107 costituirono il 13 maggio 1941 l\"Esercito Jugoslavo in Patria\" (JVUO, Jugoslovenska Vojska U Otad\u017ebini; in serbo, J\u0443\u0433\u043e\u0441\u043b\u043e\u0432\u0435\u043d\u0441\u043a\u0430 \u0432\u043e\u0458\u0441\u043a\u0430 \u0443 \u043e\u0442\u0430\u045f\u0431\u0438\u043d\u0438, \u0408\u0412\u0443\u041e), pronto a combattere l'occupazione tedesca e fedele al Re Pietro II in esilio.\nL'insegna navale riportava la versione minore dello Stemma del Regno di Jugoslavia, cio\u00e8 priva del manto di ermellino. In precedenza lo Stato degli Sloveni, Croati e Serbi aveva adottato nella sua brevissima esistenza una bandiera con gli stessi colori, ma con proporzione 1:2 ed il blu e il rosso invertiti.\nBandiera della Repubblica Socialista Federale di Jugoslavia.\nLa bandiera del nuovo Stato jugoslavo sorto dopo il secondo conflitto mondiale era uguale a quella del Regno di Jugoslavia, ma con la proporzione di 1:2 anzich\u00e9 2:3 e con al centro sovraimposta una stella rossa con un bordino giallo.\nI colori delle strisce \u2014 blu, bianco, rosso \u2014 sono i tradizionali colori panslavi mentre la stella rossa \u00e8 un simbolo comunista. Questa bandiera venne adottata durante la seconda guerra mondiale dall'Esercito Popolare di Liberazione della Jugoslavia di Tito e al termine del conflitto divenne la bandiera della Democrazia Federale di Jugoslavia. Con la promulgazione della Costituzione avvenuta il 29 novembre 1945 ed entrata in vigore il 31 gennaio 1946, con cui il nuovo Stato assumeva il nome di Repubblica Popolare Federale di Jugoslavia, venne adottata anche la versione definitiva della bandiera con una stella pi\u00f9 grande bordata di giallo. Questa bandiera venne confermata dalla Costituzione del 1963, quando lo Stato jugoslavo assunse la denominazione di Repubblica Socialista Federale di Jugoslavia, ed \u00e8 rimasta in uso fino alla dissoluzione della Repubblica Socialista Federale, avvenuta tra il 1991 e il 1992, quando nel giro di pochi mesi Slovenia, Croazia, Macedonia e Bosnia ed Erzegovina uscirono dalla federazione proclamando la propria indipendenza.\nNormalmente la bandiera della Federazione veniva esposta sugli edifici pubblici affiancata dalla bandiera della repubblica socialista locale e dalla bandiera della Lega dei Comunisti di Jugoslavia. Per tale motivo, ancora oggi molti edifici pubblici dell'ex Jugoslavia hanno tre aste per bandiera.\nLe bandiere delle singole repubbliche si basavano anch'esse sui colori panslavi uniti alla stella rossa, eccetto per quella della Bosnia ed Erzegovina che era rossa e con la bandiera federale in piccolo nell'angolo in alto a sinistra, e la bandiera della Macedonia che era rossa con stella rossa bordata di giallo nel cantone superiore sinistro, sul lato del pennone. Le bandiere di Serbia e Montenegro erano invece identiche, mentre erano differenti gli stemmi delle due Repubbliche federali.\nL'insegna navale civile differiva in quanto aveva una proporzione di 2:3, mentre l'insegna navale militare era una Red Ensign con proporzione 2:3, recante nel cantone una bandiera dalle dimensioni dell'insegna civile e con la stella circondata da una corona di frumento. L'insegna navale di prora era rossa con al centro l'emblema della Federazione adottato nel 1946 e modificato nel 1963.\nBandiera della Repubblica Federale di Jugoslavia.\nLa bandiera della Repubblica Federale di Jugoslavia, stato formatasi il 27 aprile 1992 dall'unione delle repubbliche di Serbia e Montenegro, uniche disposte a continuare un'esperienza federativa dopo la dissoluzione della Repubblica Socialista Federativa di Jugoslavia, venne adottata nello stesso giorno in cui veniva costituita la nuova federazione. La bandiera era uguale a quella del Regno di Jugoslavia, ma con una proporzione di 1:2 come quella della Jugoslavia Socialista anzich\u00e9 2:3 come era quella del regno, ed \u00e8 rimasta in uso anche dopo che il 4 febbraio 2003 il parlamento federale di Belgrado raggiunse un accordo su una ristrutturazione della federazione che venne trasformata in confederazione e assunse la denominazione ufficiale di Unione Statale di Serbia e Montenegro.\nL'insegna navale civile differiva in quanto aveva una proporzione di 2:3, mentre l'insegna navale militare era una Red Ensign con proporzione 2:3, recante l'insegna civile nel cantone. La bandiera di prora delle unit\u00e0 navali militari era rossa con al centro lo stemma della federazione.\nLe due Repubbliche federali conservarono le loro bandiere ma prive della stella rossa. La bandiera del Montenegro il 21 dicembre 1993 venne modificata con le proporzioni che passarono da 2:3 a 1:3 ed il blu del periodo socialista sostituito con il tradizionale azzurro montenegrino.\nUna nuova bandiera era stata proposta dal Consiglio dei ministri della Serbia e Montenegro nel 2003, ed \u00e8 rimasta a lungo in attesa di approvazione da parte del Parlamento della Confederale. Nella nuova bandiera la banda centrale blu sarebbe stata divisa in due, con la porzione di sinistra che avrebbe avuto il blu \"serbo\", mentre quella di destra avrebbe avuto l'azzurro \"montenegrino\", chiamato \"plavetna\".\nDa quando questa bandiera \u00e8 stata proposta, la bandiera del Montenegro \u00e8 stata cambiata completamente, con l'adozione il 13 luglio 2004 di una bandiera rossa con al centro lo stemma del Montenegro, mentre il successivo 16 agosto alla bandiera della Serbia venne aggiunto lo stemma centrato verticalmente e spostato verso sinistra di 1/7 della lunghezza totale.\nCon la proclamazione dell'indipendenza del Montenegro avvenuta il 3 giugno 2006 e confermata il 5 giugno successivo da un analogo atto da parte della Serbia, in seguito al referendum del precedente 21 maggio con cui la popolazione montenegrina si era espressa a favore dell'indipendenza, la confederazione \u00e8 stata sciolta e i due stati hanno adottato ciascuno la propria bandiera."}
{"id": "1151040", "revid": "1543377", "url": "https://it.wikipedia.org/wiki?curid=1151040", "title": "Stand By For...", "text": "Stand By For... \u00e8 il primo album di M\u00e5ns Zelmerl\u00f6w. \"Cara Mia\" \u00e8 stato il primo singolo, che ha anticipato l'uscita dell'album. Questa canzone \u00e8 stata presentata al Melodifestivalen 2007, ottenendo un lusinghiero terzo posto. Il secondo singolo estratto \u00e8 invece \"Work of Art (Da Vinci)\"."}
{"id": "1151041", "revid": "93556", "url": "https://it.wikipedia.org/wiki?curid=1151041", "title": "Lo spazzacamino (brano musicale)", "text": "Lo spazzacamino \u00e8 una brano musicale tradizionale popolare, che riscuote un notevole successo anche al giorno d'oggi, specie fra i giovani, per le allusioni di natura sessuale che sottintende. \u00c8 stata interpretata, fra gli altri, da Nanni Svampa e da Maria Monti.\nLa canzone narra di uno spazzacamino che si aggira per le contrade (in alcune versioni \"per le montagne\") in cerca di lavoro, e viene chiamato da una signorina affinch\u00e9 pulisca il camino della casa. Il testo della canzone \u00e8 pieno di doppi sensi che fanno riferimento alle parti intime della signorina, e ad un rapporto sessuale che intercorre fra lei e lo spazzacamino. Infatti dopo nove mesi \"nasce un bel bambino che assomiglia tanto allo spazzacamino\".\nDi questa canzone esistono varie versioni dialettali, con alcune varianti. Alcune versioni (probabilmente redazioni successive) terminano con una strofa ulteriore:\nCollegamenti esterni.\nUna versione della canzone"}
{"id": "1151043", "revid": "767487", "url": "https://it.wikipedia.org/wiki?curid=1151043", "title": "M\u00e5ns Zelmerl\u00f6w", "text": "Ha rappresentato la Svezia all'Eurovision Song Contest 2015, vincendo l'evento con il brano \"Heroes\".\nBiografia.\nNato a Lund, nella contea della Scania, in Svezia, da Birgitta Sahl\u00e9n, professoressa universitaria presso l'Universit\u00e0 di Lund, e Sven-Olof Zelmerl\u00f6w, un chirurgo, \u00e8 cresciuto e ha studiato nella citt\u00e0 svedese, appassionandosi alla musica in ambito studentesco.\n\"Idol\" e \"Let's Dance\".\nNel 2005 Zelmerl\u00f6w ha preso parte alla versione svedese di \"Idol\", dopo essersi presentato alle audizioni con \"Hero\" di Enrique Iglesias; il suo percorso all'interno del programma \u00e8 terminato con un piazzamento al quinto posto, mentre la vittoria \u00e8 andata ad Agnes. M\u00e5ns e Agnes hanno collaborato anche, nel 2007, alla realizzazione di una versione della canzone natalizia \"All I Want for Christmas Is You\".\nIn seguito alla popolarit\u00e0 riscossa con la partecipazione ad \"Idol\", Zelmerl\u00f6w \u00e8 stato uno dei protagonisti della versione svedese di \"Ballando con le stelle\", che ha vinto, insieme a Maria Karlsson, superando la coppia formata dalla cantante Anna Book e David Watson. Successivamente, \u00e8 entrato a far parte del cast di una versione svedese del celebre musical \"Grease\", interpretando Danny Zuko. Il musical \u00e8 stato portato in tutta la Svezia e, in seguito all'ulteriore visibilit\u00e0 ottenuta, M\u00e5ns ha firmato un contratto per una casa discografica svedese associata alla Warner Music.\nIl debutto al Melodifestivalen.\nNel 2007 ha partecipato al Melodifestivalen con la canzone pop-dance \"Cara Mia\", dal titolo in italiano ma con il testo in inglese. Il brano, scritto da Fredrik Kempe e da Henrik Wikstr\u00f6m, ha vinto la terza semifinale ed \u00e8 giunto alla finale, piazzandosi al terzo posto (dietro ad Andreas Johnson, secondo, e i The Ark, primi). Il singolo ha conquistato comunque il favore degli ascoltatori svedesi e scandinavi, e nella finale M\u00e5ns \u00e8 stato l'artista pi\u00f9 televotato (dietro solo ai The Ark) e che ha scalato la classifica svedese conquistando per molte settimane la top 20 dei singoli pi\u00f9 venduti. Il brano ha avuto successo anche in Finlandia e Norvegia. \nIl 23 maggio 2007 \u00e8 uscito il suo primo album, contenente 13 tracce in inglese, dal titolo \"Stand By For...\". Nel primo giorno di distribuzione ha ottenuto un disco d'oro (che in Svezia viene riconosciuto ad ogni cantante che riesce a vendere pi\u00f9 di 20.000 copie) ed \u00e8 subito balzato in testa alla classifica dei dischi pi\u00f9 venduti in Svezia fin dalla prima settimana. \u00c8 stato inoltre protagonista di una versione svedese del musical \"Footloose\".\n\"MZW\" e il Melodifestivalen 2009.\nNel 2008 ha cominciato a lavorare al suo secondo album \"MZW\". Il 18 novembre, viene annunciato come uno dei partecipanti al Melodifestivalen 2009 con la canzone \"Hope &amp; Glory\" (inclusa nel suo secondo album), finendo quarto, e con Dolph Lundgren e Christine Melzer ha condotto l'edizione successiva; sempre in tale edizione, all\"'Andra Chansen\" ha eseguito la canzone dei Duran Duran \"A View to a Kill\", e nella finale, insieme agli altri presentatori, ha cantato la canzone dei Survivor \"Eye of the Tiger\", introducendo i dieci finalisti.\n2010-2014.\nNel 2010 esce il suo terzo album, \"Christmas with Friends\"; \"K\u00e4ra vinter\", il quarto, \u00e8 prodotto nel 2011, mentre il quinto, \"Barcelona Sessions\", \u00e8 del 2014\nNel 2015 viene annunciato tra i partecipanti del Melodifestivalen 2015, vincendo la competizione con il brano \"Heroes\" e qualificandosi quindi per rappresentare la Svezia all'Eurovision Song Contest 2015.\nEurovision Song Contest 2015.\nAlla sessantesima edizione dell'Eurovision Song Contest, tenutasi a Vienna, in Austria, nel 2015 porta il brano \"Heroes\" (incluso nel suo sesto album \"Perfectly Damaged\"), vincendo la rassegna musicale.\nNel giugno 2015 il cantante partecipa alla terza edizione del \"Coca-Cola Summer Festival\" sempre con \"Heroes\", ottenendo una nomination per il \"Premio RTL 102.5 - Canzone dell'estate\".\nNel 2016 invece presenta insieme a Petra Mede l'Eurovision Song Contest 2016 svoltosi a Stoccolma.\nNel 2018 la sua canzone \"Happyland\" \u00e8 stata scelta da Kinder come colonna sonora per lo spot del suo cinquantesimo anniversario\nVita privata.\nHa una sorella, Fanny, nata nel 1989.\nDopo la scuola primaria, ha frequentato per tre anni il ginnasio musicale a Lund; fra il 2008 e il 2011 ha avuto una relazione con la cantante e modella svedese Marie Serneholt.\nIl 26 dicembre 2004, Zelmerl\u00f6w e la sua famiglia sono sopravvissuti al maremoto dell'oceano indiano mentre si trovavano in vacanza a Khao Lak, in Thailandia.\nNel marzo 2014, durante un'apparizione televisiva ad un programma di cucina svedese, Zelmerl\u00f6w ha affermato che considerava l'omosessualit\u00e0 una \"anomalia\"; pi\u00f9 tardi si scus\u00f2 ripetutamente per quanto detto, spiegando che non era contro di essa, ma la riteneva comunque innaturale in quanto non porta alla riproduzione. Quando la vicenda venne rispolverata dai media internazionali dopo la sua vittoria al Melodifestivalen l'anno seguente, il cantante venne difeso dai media svedesi, da quelli dell'Eurovision e anche da quelli legati alla comunit\u00e0 LGBT. In seguito, il cantante rivel\u00f2 che sarebbe disposto a frequentare un altro uomo, se si sentisse interessato.\nNel 2016 ha iniziato una relazione con l'attrice inglese Ciara Janson, annunciando nel 2017 la nascita del loro primo figlio."}
{"id": "1151045", "revid": "14691", "url": "https://it.wikipedia.org/wiki?curid=1151045", "title": "Elisabetta Wittelsbach", "text": ""}
{"id": "1151046", "revid": "697352", "url": "https://it.wikipedia.org/wiki?curid=1151046", "title": "Enzo Ceragioli", "text": "Biografia.\nAvviato giovanissimo alla musica dal padre Luigi, maestro di banda, all'inizio degli anni trenta era attivo con piccole orchestre nelle sale da ballo e nei \"Caf\u00e9-concert\" della Versilia oltre che nei cinematografi, dove eseguiva commenti musicali ai film muti dell'epoca.\nNel 1935 fu scoperto da Gorni Kramer che lo ingaggi\u00f2 nella sua orchestra: da quell'incontro, all'origine della svolta verso il jazz del musicista, ebbe inizio una proficua collaborazione musicale che si consolid\u00f2 anche nell'esperienza dell'emittente filotedesca Radio Tevere.\nA Milano, dove Ceragioli si trasfer\u00ec dopo l'incontro con Kramer, gli fu affidato anche l'incarico di direttore artistico della casa discografica Carisch, che curava anche la distribuzione della Odeon e in seguito della Parlophon; manterr\u00e0 questo incarico per venticinque anni.\nDalla fine degli anni trenta entr\u00f2 come pianista nel gruppo di Pippo Starnazza, il \"Quintetto del Delirio.\"\nLo stesso Pippo Starnazza port\u00f2 poi al successo il suo brano \" Baldo Baldo (Arcibaldo)\". \nNegli anni '40 capeggi\u00f2 i \"Maestri del Ritmo\", i migliori solisti del jazz italiano, con cui si esibiva nell'elegante caff\u00e8 Campari di Milano, in Galleria, con la superorchestra Campari da lui diretta.\nAl Campari, durante una serata, conosce la cantante Vera Valli che diverr\u00e0 sua moglie e con la quale incider\u00e0 numerosi dischi, per le edizioni Odeon (dischi nei quali appariva anche con lo pseudonimo di Fernando Mendeiras nelle incisioni di genere latinoamericano quali El Negro Zumbon, Cuman\u00e0, La Malaguena, Abrazame as\u00ec, Siviglia mia, La mucura) e per la Juke Box, negli anni Cinquanta e Sessanta.\nFigura di spicco del jazz in Italia, considerato il Duke Ellington italiano, incise per la ODEON i dischi della serie \"jazzisti italiani\" e della serie \"Ceragioli pianista jazz\" e \"Ceragioli celebre pianista jazz\".\nAffianc\u00f2 all'intensa attivit\u00e0 dal vivo anche l'impegno in sala d'incisione insieme alla sua orchestra: fu anche autore della rivista di Tot\u00f2 \"A prescindere\" e incise molti dischi di molte canzoni di successo, pubblicate dalle edizioni musicali Emi Di Lazzaro.\nScopre e lancia diversi cantanti come Corrado Lojacono, Luciano Tajoli e Nuccia Bongiovanni.\nCur\u00f2 inoltre l'orchestrazione e l'arrangiamento per l'incisione discografica di numerose canzoni presentate alla Festa di Piedigrotta e al Festival Napoletano.\nNel 1959 assunse la direzione dell'Orchestra di ritmi e canzoni della Rai di Roma con la quale propose un vasto repertorio di musica leggera e da ballo; nel 1961 diresse l'orchestra melodica di Torino della sala RAI per il festival Canzoni per l'Europa di Saint-Vincent.\nNel 1961 fu tra i direttori musicali sulle reti Rai, con il variet\u00e0 in 24 puntate \"Quattro passi tra le note\". \nTra la fine del 1961 e la met\u00e0 del 1962 fu il primo musicista a curare gli arrangiamenti nel Clan di Adriano Celentano, per il quale diresse l'orchestra nel primo 45 giri della sua etichetta discografica, inciso da Ricky Gianco. Ceragioli fu poi subito rimpiazzato da Mariano Detto, conosciuto da Adriano durante il servizio militare e promosso al ruolo di arrangiatore ufficiale del Clan.\nNel 1969 la RAI gli commission\u00f2 la \"Seconda suite per orchestra\" (scrisse la \"Prima suite\" nel 1925), composizione poi eseguita dall'Orchestra ritmosinfonica della Radio Tedesca da lui stesso condotta, a Monaco di Baviera, con cui rappresent\u00f2 l'Italia.\nArrangiatore di primissimo piano per la radiotelevisione italiana, in particolare per le svariate edizioni del Festival di Sanremo\n, contribu\u00ec a numerose trasmissioni radiofoniche Rai fra cui si ricordano \"Storia della canzone italiana\" (con Claudio Villa, Ornella Vanoni e altri noti cantanti), \"Rosso e nero\", \"La vedetta della settimana\", la serie, \"Sorella radio\", \"Il microfono \u00e8 vostro\", \"Cantagiro\" e \"Un disco per l'estate\", \"Bonsoir Catherine\" con Caterina Valente, \"Quattro passi fra le note\".\nAccompagn\u00f2 con la sua orchestra centinaia di cantanti per tutti gli anni '40-'50-'60, collaborando con i nomi pi\u00f9 noti del panorama musicale: fra questi, Gorni Kramer, Cosimo Di Ceglie, Wanda Osiris, Emilio Renzi, Carlastella, Emilio Pericoli, il Trio Passatore, il Trio Lescano, Luciano Tajoli, Rodolfo De Angelis, Lydia Martorana, Meme Bianchi, Vera Valli, Caterina Valente, Josephine Baker, Umberto Bindi, il tenore Giuseppe Di Stefano, Renato Rascel, Adriano Celentano, Ricky Gianco, Luigi Tenco, Joe Sentieri (nei cui dischi per la Juke Box a volte appariva con lo pseudonimo di Big Mitchell), Jenny Luna(spesso con lo pseudonimo di Big Mitchell), Maurizio Arena e molti altri ancora. Per l'etichetta discografica Juke Box infatti incise numerosi dischi dirigendo l'orchestra, oltre che con il proprio nome, anche sotto lo pseudonimo di Big Mitchell con i seguenti cantanti: Maurizio Arena, Mino Di Martino, Rosella Guj, Renato Sambo, Joe Sentieri, Jenny Luna.\nNei dischi pi\u00f9 recenti apparve anche, come direttore d'orchestra, sotto lo pseudonimo di Johnny Steel.\nCome autore di canzoni, apparve in alcuni brani (\"Sono smemorato\", \"Sono fatto cos\u00ec\", \"Il blues del cassiere\", \"Passeggiando con swing\", ecc.) con lo pseudonimo di Di Roll.\nFra i suoi brani pi\u00f9 noti, il foxtrot \"Che musetto!\" , portata al successo da Corrado Lojacono e da Elio Lotti, oltre che da Vittorio Paltrinieri, Natalino Otto ed Enrico Gentile; lo swing \"Niente baci!\", cantato da Corrado Lojacono; \"Accanto al Pianoforte\", portata al successo dal Trio Lescano e da Carlastella; \"Malinconica Tarantella\", presentata al Festival di Sanremo del 1952 da Gino Latilla e cantata poi da Claudio Villa, Luciano Tajoli, Nuccia Bongiovanni, Corrado Lojacono, Gianni Ravera; \"Baldo Baldo Arcibaldo\" con Pippo Starnazza; lo swing \"Disperazione mia\", cantato da Natalino Otto, Corrado Lojacono, Enrico Gentile; \"Ti ho scritto tante tante volte\",portata al successo da Carlastella, Vittorio Paltrinieri, Franco e i G.5; il foxtrot \"Che fenomeno!\", cantata da Ernesto Bonino; il blues \"Nostalgia del mio paese\"; \"Io con te...Tu con me\", interpretato dal Trio vocale Passatore; \"Ero un uomo tranquillo\" (dal 1\u00ba festival della canzone di Viareggio), interpretato da Corrado Lojacono, Joe Sentieri, Riccardo Rauchi, Franco Franchi (cantante), Rosella Guj (Vera Valli), Sergio Endrigo.\nNel 1967 fu l'autore della canzone ufficiale del Carnevale di Viareggio \"Cos\u00ec bella\", interpretata da Joe Sentieri.\nLa sua versatilit\u00e0 si \u00e8 espressa nei pi\u00f9 diversi generi musicali, dal jazz allo swing, alla musica leggera, sinfonica, operetta e musica sacra.\nCos\u00ec scrive Fabrizio Stramacci nel \"Dizionario della Canzone italiana\": \"Professionista esemplare, Ceragioli ha vissuto molte stagioni della musica italiana, passando dal melodico al ritmico con uno stile e un'eleganza impeccabile. Compositore originale, \u00e8 stato uno dei direttori d'orchestra pi\u00f9 brillanti e innovatori del dopoguerra\"."}
{"id": "1151047", "revid": "14691", "url": "https://it.wikipedia.org/wiki?curid=1151047", "title": "Elisabeth von Wittelsbach", "text": ""}
{"id": "1151048", "revid": "4255", "url": "https://it.wikipedia.org/wiki?curid=1151048", "title": "Abella Salernitana", "text": ""}
{"id": "1151049", "revid": "14691", "url": "https://it.wikipedia.org/wiki?curid=1151049", "title": "Elisabeth Wittelsbach", "text": ""}
{"id": "1151051", "revid": "226458", "url": "https://it.wikipedia.org/wiki?curid=1151051", "title": "Tour dei New Zealand M\u0101ori 1910", "text": "La selezione di Giocatori Maori di rugby a 15, eredi del \u201cNatives\u201d che girarono l'Europa del 1888-89, visitano l'Australia."}
{"id": "1151052", "revid": "298055", "url": "https://it.wikipedia.org/wiki?curid=1151052", "title": "George (Blackadder)", "text": ""}
{"id": "1151058", "revid": "1573940", "url": "https://it.wikipedia.org/wiki?curid=1151058", "title": "Phidiana hiltoni", "text": "Phidiana hiltoni () \u00e8 un mollusco nudibranchio della famiglia Facelinidae."}
{"id": "1151059", "revid": "1305772", "url": "https://it.wikipedia.org/wiki?curid=1151059", "title": "Circondario di Costanza", "text": "Il circondario di Costanza \u00e8 uno dei circondari dello stato tedesco del Baden-W\u00fcrttemberg.\nFa parte del distretto governativo di Friburgo in Brisgovia.\nCitt\u00e0 e comuni.\nLa sigla corrispondente al circondario \u00e8 KN, bench\u00e9 faccia eccezione il comune di B\u00fcsingen am Hochrhein che, in quanto exclave si vede attribuita una sigla a parte (B\u00dcS)."}
{"id": "1151064", "revid": "29244", "url": "https://it.wikipedia.org/wiki?curid=1151064", "title": "Phidiana pugnax", "text": ""}
{"id": "1151065", "revid": "1889901", "url": "https://it.wikipedia.org/wiki?curid=1151065", "title": "Istituto", "text": "Si definisce istituto quell'insieme di persone che hanno regole e strutture di comportamento relativamente stabili. Il termine viene utilizzato in diversi contesti, con diversi significati.\nCaratteristiche.\nIn economia aziendale, con il termine \"istituto\" si intende un gruppo di persone che si radunano in svariate attivit\u00e0 per il raggiungimento di obiettivi comuni.\nAll'interno dell'istituto viene praticata l\"'attivit\u00e0 economica\", ossia la produzione e consumo di beni economici, volta al perseguimento dei bisogni della comunit\u00e0. Le classi di istituti maggiormente rilevanti sono:\nL\"'azienda\" in questo caso non \u00e8 l'impresa (come nel linguaggio comune), ma \u00e8 intesa come ordine economico di un istituto, quindi per l'economia aziendale si intende lo studio dell'ordine economico degli istituti.\nOrdine economico.\nOgni istituto ha un ordine economico che, nelle famiglie \u00e8 principalmente il consumo, negli istituti pubblici produzione e consumo di beni pubblici, nelle imprese la produzione.\nIl soggetto economico degli istituti.\nOgni istituto ha un soggetto economico. Il soggetto economico \u00e8 l'insieme di individui che hanno il massimo interesse che l'attivit\u00e0 dell'istituto sia efficiente e duratura. Nelle famiglie \u00e8 costituito da tutti i suoi componenti (escluso le parentele), negli istituti pubblici dalla collettivit\u00e0 e dai suoi prestatori al lavoro, nelle imprese dai conferenti di capitale (i cosiddetti \"proprietari\" nel linguaggio comune) e dai prestatori al lavoro. Il soggetto economico \u00e8 importante per capire a chi spetta il governo dell'azienda ovvero a tutti i suoi componenti. Ci\u00f2 molte volte \u00e8 vero solo a livello teorico, poich\u00e9 il governo dell'azienda (prerogative di governo economico) spesso spetta solamente ai conferenti di capitale anche se ci sono delle eccezioni.\nIn Germania ad esempio il consiglio di sorveglianza (che nomina il consiglio di amministrazione, ovvero i dirigenti d'azienda) \u00e8 composto a met\u00e0 dai rappresentanti dei prestatori al lavoro e a met\u00e0 da conferenti di capitale."}
{"id": "1151066", "revid": "767487", "url": "https://it.wikipedia.org/wiki?curid=1151066", "title": "Vinnie Vincent", "text": "Biografia.\nGli inizi.\nInizi\u00f2 a suonare la chitarra in et\u00e0 adolescenziale, seguendo il suo idolo Jeff Beck. Intorno ai 16 anni inizi\u00f2 a suonare in vari gruppi minori. Negli anni settanta collabor\u00f2 con i seguenti artisti:\nI Kiss.\nAgli inizi degli anni ottanta, tramite Adam Mitchell, il chitarrista conobbe il bassista dei Kiss Gene Simmons, il quale cercava un rimpiazzo per Ace Frehley, uscito dal gruppo dopo il flop commerciale di \"Music from \"The Elder\"\". Entrato nella band, Vincent contribu\u00ec alla realizzazione di \"Creatures of the Night\", suonando la chitarra in quattro brani dell'album (tra gli altri chitarristi partecipanti in sostituzione di Frehley ci furono anche Bob Kulick e Robben Ford). Ci\u00f2 nonostante il disco mostra in copertina ancora Frehley che non aveva preso parte alla composizione dei brani n\u00e9 tantomeno alla registrazione.\nIl successo del disco indusse Simmons e l'altro membro fondatore, il chitarrista ritmico Paul Stanley, a riconfermare la sua prestazione nei Kiss. Durante la tourn\u00e9e del disco, Vincent, come tutti gli altri componenti, doveva indossare un trucco rappresentante un personaggio e Stanley gli affid\u00f2 quello di un guerriero egiziano, The Warrior (talvolta chiamato anche The Ankh Warrior, dato il fatto che il suo trucco era costituito da un ankh color oro che era disegnato nella parte della faccia compresa tra la fronte e il naso).\nAl termine del tour, Vincent venne inaspettatamente licenziato per incompatibilit\u00e0 caratteriali, ma venne subito ricontattato dal gruppo in quanto non si riusciva a trovare un sostituto (anche se si dice che Robbin Crosby dei Ratt fece parte dei Kiss per un brevissimo tempo).\nNel 1983, venne pubblicato \"Lick it Up\", il primo album dei Kiss in cui apparirono senza maschere e che rappresent\u00f2 il passaggio dal glam rock degli esordi all'allora gettonato hair metal. Vincent suon\u00f2 tutti i pezzi del disco.\nGli attriti con i membri fondatori non accennarono a placarsi e, questa volta, Stanley e Simmons lo licenziarono, definitivamente. I motivi pi\u00f9 accreditati sono dovuti a mancati diritti d'autore nei confronti di Vincent, specie in \"Creatures of the Night\", i quali crediti sono oggetto di discussione tra il chitarrista e i due fondatori della band.\nNel 1986, il chitarrista chiese il risarcimento di 6 milioni di dollari nei confronti del management dei Kiss ma Vincent perse la causa e non ricevette nulla.\nI Vinnie Vincent Invasion e altre collaborazioni.\nUscito dai Kiss, Vinnie fond\u00f2 una propria band, i Vinnie Vincent Invasion. Questo complesso pubblic\u00f2 solamente due dischi in studio, l'omonimo \"Vinnie Vincent Invasion\" (1986) e \"All Systems Go\" (1988).\nVinnie collabor\u00f2 anche con i The Bangles, collaborando nella composizione del brano \"Make a Play For Her Now\" dal disco \"Everything\" (1988).\nAgli inizi degli anni novanta, Vincent sembr\u00f2 ritornare in buoni rapporti con i Kiss e partecip\u00f2 solamente alla composizione di alcuni brani di \"Revenge\" (\"Unholy\", \"Heart Of Chrome\" e \"I Just Wanna\"). Fu, comunque, un'amichevole parentesi di breve durata e, ancora una volta, si cre\u00f2 astio tra le due parti.\nNel 1992, il chitarrista e i Kiss si recarono ancora una volta in tribunale sempre per riconoscimenti negati (probabilmente riguardanti \"Revenge\") e anche questa volta, Vincent chiese un indennizzo di 6 milioni di dollari. Anche questa causa venne vinta dal gruppo. Da quel momento, il chitarrista e i due membri fondatori della band non hanno pi\u00f9 avuto contatti.\nIn tempi recenti, Vincent ha pubblicato due EP: \"Euphoria\" (1996) e \"\" (2004)."}
{"id": "1151067", "revid": "287204", "url": "https://it.wikipedia.org/wiki?curid=1151067", "title": "Yokai", "text": ""}
{"id": "1151069", "revid": "110157", "url": "https://it.wikipedia.org/wiki?curid=1151069", "title": "Circondario di L\u00f6rrach", "text": "Il circondario di L\u00f6rrach \u00e8 uno dei circondari dello stato tedesco del Baden-W\u00fcrttemberg.\nFa parte del distretto governativo di Friburgo in Brisgovia."}
{"id": "1151075", "revid": "36426", "url": "https://it.wikipedia.org/wiki?curid=1151075", "title": "Chiesa di San Jacopo Sopr'Arno", "text": ""}
{"id": "1151076", "revid": "729019", "url": "https://it.wikipedia.org/wiki?curid=1151076", "title": "M\u0101ori All Blacks", "text": "M\u0101ori All Blacks (in m\u0101ori \"\u014cpango M\u0101ori\") \u00e8 la selezione neozelandese di rugby a 15 composta da giocatori di etn\u00eca totalmente, o in parte, m\u0101ori.\nGestita da New Zealand Rugby, origina dalla selezione dei \"Natives \" che viaggi\u00f2 per il mondo in un famoso \"tour\" nel 1888-89.\nAdotta una maglia nera, simile a quella degli \"All Blacks\".\nPrima di ogni partita, dal 2001, i giocatori eseguono una danza, l\"'Haka\" Timatanga, differente da quella eseguita dagli \"All Blacks\", .\nPer alcuni anni, alla normale attivit\u00e0 (tourn\u00e9e ed incontri con squadre in visita della Nuova Zelanda) ha affiancato la partecipazione alla Churchill Cup. Nel 2008 prese il posto degli Junior All Blacks nella Pacific Nations Cup.\nI Tour (principali).\n(*) La denominazione della squadra, che comprendeva anche 4 \"bianchi\" su 26 giocatori, era \"New Zeeland Natives\"."}
{"id": "1151078", "revid": "125952222", "url": "https://it.wikipedia.org/wiki?curid=1151078", "title": "Elisabetta del Belgio", "text": "Elisabetta, duchessa di Brabante, ha due fratelli minori, Gabriele (nato il 20 agosto 2003) ed Emanuele (nato il 4 ottobre 2005), e una sorella minore, Eleonora (nata il 16 aprile 2008).\nBiografia.\nNascita e battesimo.\nElisabetta del Belgio nacque all'ospedale Erasmo di Anderlecht. Il nome le viene dalla sua trisavola, la regina Elisabetta (1876-1965), nata duchessa in Baviera. Pochissimi giorni dopo la nascita, il 9 novembre 2001, venne battezzata nella cappella privata del castello di Ciergnon. La cerimonia, che ebbe luogo nelle tre lingue ufficiali del Belgio cos\u00ec come in latino, \u00e8 stata presieduta dal primate del Belgio e vescovo di Bruxelles, cardinale Godfried Danneels. Il suo padrino \u00e8 il principe Amedeo del Belgio (1986), suo cugino, e la sua madrina \u00e8 la contessa H\u00e9l\u00e8ne d'Udekem-d'Acoz (1979), sua zia materna. Ufficialmente designata come Sua Altezza Reale, la principessa Elisabetta del Belgio \u00e8 soprannominata \"Lisa\" dalla famiglia.\nLegge salica.\nDato che la legge salica \u00e8 stata soppressa dalla Costituzione belga nel 1991, al momento della nascita del fratello Gabriele, nel 2003, Elisabetta non ha perso il secondo posto nell'ordine di successione al trono del Belgio. Diventer\u00e0 dunque la prima regina sovrana dei Belgi al termine del regno di suo padre Filippo, mentre le altre regine ebbero il titolo di consorti.\nFa parte della generazione del cambiamento: Vittoria di Svezia, Caterina Amalia dei Paesi Bassi e Ingrid Alexandra di Norvegia. Con Leonor di Spagna, sono le cinque principesse che saranno chiamate a regnare in Europa.\nEducazione.\nLa principessa Elisabetta ha frequentato il Sint-Jan Berchmanscollege di Marolles (Bruxelles), scuola dove hanno studiato in precedenza i suoi cugini pi\u00f9 grandi, figli della zia paterna, l'arciduchessa Astrid. Questo \u00e8 un cambiamento significativo per la famiglia reale, in quanto \u00e8 la prima volta che la formazione di un futuro monarca belga \u00e8 iniziata in olandese.\nElisabetta frequentava anche corsi di danza svolti in olandese alla Comunale Accademia di Musica di Asse, nel Brabante Fiammingo.\nLa duchessa parla fluentemente l'olandese, il francese, l'inglese e sta studiando il tedesco.\nHa frequentato lo UWC Atlantic College in Galles dove ha ottenuto il baccellierato internazionale. Attualmente sta studiando storia e politica all'Universit\u00e0 di Oxford.\nPrime apparizioni pubbliche.\nLa principessa ha gi\u00e0 partecipato a numerose cerimonie ufficiali. Nel 2003 \u00e8 stata presente al matrimonio di suo zio, il principe Laurent del Belgio con Claire Coombs. Tuttavia, la sua prima vera apparizione ufficiale ebbe luogo all'et\u00e0 di quattro anni, dopo il \"Te Deum\" offerto in occasione della festa nazionale belga del 2006.\nNel 2007 ha accompagnato il padre all'inaugurazione di un Museo della Scienza. Ha inoltre assistito al \"Concorso musicale Regina Elisabetta\" e alla presentazione al Palazzo Reale di un modello della stazione antartica belga che porta il suo nome, la \"Base Principessa Elisabetta\".\nNel settembre 2011 ha adempiuto al suo primo impegno ufficiale inaugurando, in presenza dei suoi genitori, l'ala pediatrica dell'Ospedale universitario di Gand, che porta il suo nome, \"Ospedale pediatrico Principessa Elisabetta\".\nProclamazione a Duchessa di Brabante.\nIl 21 luglio 2013, dopo l'abdicazione di suo nonno, il re Alberto II del Belgio, suo padre ha prestato giuramento come re dei Belgi e la principessa Elisabetta \u00e8 diventata la legittima erede al trono; pertanto detiene il titolo di duchessa di Brabante.\nNell'ottobre 2014 ha fatto il suo primo discorso ufficiale in occasione delle commemorazioni della prima guerra mondiale. Il 6 maggio 2015 Elisabetta ha fatto un discorso prima di battezzare la nuova nave P902 della marina belga, chiamata \"Pollux\".\nAscendenza.\nParentele.\nDa parte di padre, \u00e8 la nipote del re Alberto II del Belgio (1934) mentre, da parte di madre, discende dalle mogli degli antichi re di Polonia. La regina Mathilde \u00e8 in effetti legata a numerose famiglie di nobili e magnati polacchi celebri, come le casate di Czartoryski, Lubomirski, Radziwi\u0142\u0142, Sanguszko, Tyszkiewicz, Zamoyski. Ora, come discendente dei principi Czartoryski e Sanguszko, \u00e8 appartenente ai Gediminidi e ha legami con la dinastia reale degli Jagelloni (che hanno regnato in Polonia, in Lituania, in Ungheria e in Boemia) e allo stesso modo \u00e8 imparentata con diverse famiglia principesche russe, come i Galitzine e i Troubetsko\u00ef. \u00c8 inoltre imparentata con l'ex presidente della Repubblica di Polonia, Bronis\u0142aw Komorowski."}
{"id": "1151085", "revid": "767487", "url": "https://it.wikipedia.org/wiki?curid=1151085", "title": "Tour dei British and Irish Lions 1910", "text": "Il Tour dei British and Irish Lions 1910 fu l'ottavo tour di una selezione delle isole Britanniche e il quarto verso il Sudafrica. Viene retroattivamente classificato come un tour dei British Lions, anche se il nome Lions venne adottato solo nel 1950. Oltre che in Sudafrica, \u00e8 compreso anche un match a Bulawayo in Rhodesia, ora Zimbabwe.\nLa squadra era guidata dall'irlandese Tommy Smyth ed organizzata da Walter E. Rees e W. Cail. Il tour si articol\u00f2 su 24 partite di cui ventuno contro club o selezioni e tre test match contro la nazionale del . Le isole britanniche persero due match e ne vinsero un solo.\nCon sette giocatori del Newport RFC convocati per il tour venne stabilito un record per il tour dei Lion: il numero di giocatori provenienti dallo stesso team.\n\u00c8 il primo tour organizzato e gestito realmente dalle 4 federazioni rugbystiche britanniche.\nIl vinse la serie con due vittorie contro una dei Lions\nIl team.\n(*) = Giocatori senza presenze nella rispettiva nazionale"}
{"id": "1151086", "revid": "17654", "url": "https://it.wikipedia.org/wiki?curid=1151086", "title": "La Voce del Padrone", "text": ""}
{"id": "1151089", "revid": "1318658", "url": "https://it.wikipedia.org/wiki?curid=1151089", "title": "Comune di Bologna", "text": "Il Comune di Bologna fu un antico Stato italiano del basso medioevo.\nStoria.\nNascita.\nL'origine dell'organizzazione comunale a Bologna \u00e8 incerta e viene collocata tra l'XI e il XII secolo. Tuttavia come data fondativa viene indicata quella del 1116, con il Diploma imperiale rilasciato dall'imperatore Enrico V di Franconia. Questo documento non testimonia ancora un \"Commune\" gi\u00e0 operativo e funzionante, ma soltanto dei \"cives\"; In ogni modo si evince dai privilegi descritti che il corpo dei \"cives\" abbia gi\u00e0 una propria organizzazione. Rilevante \u00e8 anche l'assenza del vescovo, che fa indurre ad un corpo dotato di un'identit\u00e0 autonoma, mentre sono presenti come testimoni il conte \"Ubertus\", e il maestro Irnerio in qualit\u00e0 di \"iudex\".\nAltro documento importante \u00e8 l'atto stipulato tra Bologna e i castelli di Rodiano, Sanguineta e Cavriglia, nella valle del Reno. Nell'accordo, risalente al 10 giugno 1123, troviamo gi\u00e0 costituito il comune, retto da consoli: si tratta dunque di uno stadio ulteriore dello sviluppo cittadino rispetto al 1116.\nL'atto del 1123 segna anche l'inizio del processo di conquista del contado da parte della citt\u00e0, che per tutto l'alto medioevo aveva visto uno scarso controllo sul territorio circostante. Se infatti l'Appennino era dominato dai signori feudali, tra cui spiccavano i Conti di Panico, la pianura e la bassa collina erano ugualmente frammentati; si aggiungeva poi il grosso problema della cosiddetta \"eredit\u00e0 matildica\", ovvero i possedimenti gi\u00e0 della casa di Canossa, che dopo la morte di Matilde erano diventati oggetto di disputa tra la Chiesa e l'Impero.\nPeriodo consolare.\nGi\u00e0 nei primi decenni del XII secolo dunque si manifesta l'espansionismo bolognese, che si orienta principalmente sull'asse della Via Emilia: ad ovest, verso Modena; ad est, in direzione di Imola. Con l'avviarsi delle prime conflittualit\u00e0 regionali inizia a configurarsi un sistema di alleanze \"a scacchiera\", poich\u00e9 i vari comuni vicini instauravano s\u00ec relazioni tra loro, ma non tra centri urbani direttamente confinanti o contermini. In questo quadro si inserisce dunque l'alleanza con Faenza, in funzione antimolese. Gi\u00e0 nel 1124-1125 i bolognesi erano andati ad aiutare i faentini contro i conti di Cunio.\nIn Romagna esercitava ancora un forte potere la Sede metropolitana ravennate; L'arcivescovo vantava e possedeva infatti vaste propriet\u00e0 a titolo fondiario e anche come signorie territoriali, oltre ad esercitare una forte influenza sulle diocesi suffraganee. I difficili rapporti tra Bologna e Ravenna furono regolati in un incontro a San Giovanni in Persiceto nel 1130, in cui l'arcivescovo Gualtiero doveva riconoscere il nuovo vescovo eletto di Bologna, Enrico. Infatti la diocesi felsinea era stata autonoma, assieme alle altre diocesi emiliane, nel periodo tra il 1106 e il 1118, anno in cui furono riportate nell'orbita ravennate da papa Gelasio II allo stesso Gualtiero. Conseguenza dell'incontro persicetano fu la stipula di un'alleanza tra le due citt\u00e0 sempre in funzione antimolese, in vigore negli anni tra il 1132 e il 1137. \nIl confine verso Modena, gi\u00e0 oggetto da tempo di dispute e interferenze per la delimitazione delle diocesi, vide una continua conflittualit\u00e0. In questo contesto si inser\u00ec l'accordo tra Bologna e Nonantola del 1131, con cui i secondi fecero dedizione al comune bolognese pur di evitare la sottomissione a Modena, e garantendosi cos\u00ec anche protezione militare. \nNel 1136 l'imperatore Lotario III scese con una spedizione militare in Italia, unica presenza dai tempi di Enrico V e che tale rimarr\u00e0 fino al Barbarossa. Gi\u00e0 nel 1132 era giunto in visita nella pianura padana, ma in quell'occasione la citt\u00e0 di Bologna non lo fece entrare, come segno di ostilit\u00e0. Nell'inverno del 1137 Bologna sub\u00ec una delle sue prime sconfitte in seguito ad un assedio, da cui tuttavia si riprese in breve tempo.\nLe lotte con Modena ripresero nel decennio successivo, aventi sempre come obiettivo l'Abbazia di Nonantola e i beni matildici, fino al 1148 quando papa Eugenio III priv\u00f2 Modena della titolarit\u00e0 diocesana, che fu suddivisa tra quelle confinanti, seppur per poco tempo. Gi\u00e0 nel 1150 i modenesi distrussero il castello di Nonantola. Anche nell'Appennino proseguivano i tentativi di espansione, da una parte in funzione antimodenese come l'accordo coi \"cattanei\" del Frignano, dall'altra in ottica di controllo del contado, come l'acquisizione della rocca di Monteveglio nel 1157, gi\u00e0 dominio canossano. \nIl conflitto col Barbarossa.\nAll'inizio degli anni '50 si attestano i primi podest\u00e0. Il primo \u00e8 Guido da Sasso, figlio del vassallo matildico Rainerio, chiamato a guidare la citt\u00e0 per cinque anni. Lo scopo di una magistratura unica al posto del collegio consolare era di dare stabilit\u00e0 politica al comune ma soprattutto militare. Guido, legato al mondo dello \"Studium\", si serv\u00ec della collaborazione di alcuni giuristi della scuola bolognese dei glossatori. \nGli stessi anni '50 vedono la forte presenza di Federico Barbarossa che voleva restaurare l'autorit\u00e0 imperiale in Italia. La sua influenza si fa sentire dopo la Dieta di Roncaglia: nel 1155 \u00e8 accampato vicino a Bologna quando con un diploma eleva Medicina (feudo matildico) in \"castrum\", con lo scopo di difendersi dal comune; probabilmente in quest'occasione emana la Authentica Habita. Nel 1159, dopo un breve ritorno dei consoli, impone un proprio rappresentante alla guida della citt\u00e0, Guido di Canossa.\nNell'estate del 1162 Federico arriva a Bologna e senza troppi sforzi assoggetta la citt\u00e0. Nomina come suo \"legatus imperatoris\" il podest\u00e0 Bezo, un giurista bolognese gi\u00e0 giudice imperiale. L'imposizione politica dello Svevo scaten\u00f2 le tensioni interne alla citt\u00e0, con la divisione tra i suoi sostenitori e ribelli all'Impero. L'apice si ebbe con l'aggressione verso Bezo avvenuta nel 1164, in contemporanea alle sollevazioni delle citt\u00e0 della lega Veronese, provocando la pesante repressione delle milizie imperiali. Le inquietudini interne si manifestarono nell'alternanza tra governo consolare e magistrati unici imposti dal sovrano, come quando fu richiamato Guido di Canossa nel 1165.\nSe fino al 1167 Bologna rimase sotto il controllo del Barbarossa, la corrente antimperiale continu\u00f2 a crescere, grazie soprattutto all'azione di papa Alessandro III. Con il sollevarsi dei comuni veneti e lombardi, anche Bologna ader\u00ec alla Lega Lombarda tra il 1167 e il 1168. L'ingresso nella nuova alleanza, seppur tenuto con una certa prudenza e senza troppo impegno, inquadr\u00f2 in modo diverso le lotte contro Modena e Imola; lo schema \"a scacchiera\" delle alleanze intercomunali fu assunto dalle potenze egemoni: gli imperatori germanici sostenevano Modena, Imola e Ravenna, mentre il papa si appoggiarono a Bologna e Faenza, delineando cos\u00ec in prospettiva i rapporti futuri. L'apertura al mondo lombardo con l'adesione alla Lega aveva invece scopi per lo pi\u00f9 commerciali, con la liberazione dei traffici da situazioni di pericolo e insicurezza, grazie a cui l'economia poteva prosperare.\nNel frattempo le istituzioni comunali poterono consolidarsi, alternandosi ancora tra collegi di otto o pi\u00f9 consoli, esponenti dell'aristocrazia urbana, e podest\u00e0, ora liberi dall'influenza imperiale e sempre pi\u00f9 spesso provenienti da altre citt\u00e0. Segnale dei nuovi rapporti con l'area lombarda fu la convocazione di Pinamonte da Vimercate nel 1177. Le espansioni nel contado proseguirono, con l'acquisizione di Badolo, Battidizzo, Oliveto, Ciano e della rocca di Vico.\nBologna nelle guerre tra la Lega e l'Impero dovette subire gli attacchi dell'arcivescovo Cristiano di Magonza, legato di Federico I alla guida delle truppe imperiali. Nei primi mesi del 1175 Cristiano scese in Romagna e con l'appoggio di Faenza, governata da Guido Guerra, conquist\u00f2 Imola e distrusse il castello di San Cassiano, fortilizio del vescovo di Imola e base militare dei bolognesi. Successivamente le truppe dell'arcivescovo si lanciarono in scorrerie nelle parti orientali del bolognese, sconfiggendo l'esercito comunale a Castel de' Britti. Bologna entr\u00f2 in crisi, perduta la sua influenza sulla Romagna, entrata in orbita imperiale.\nNonostante ci\u00f2 Bologna usc\u00ec dalle attivit\u00e0 belliche con la firma della pace di Venezia nel 1177 e in breve tempo, rinnovati gli accordi con Faenza, riebbe il controllo di Imola. La Pace di Costanza nel 1183 segn\u00f2 come per gli altri comuni italiani il pieno raggiungimento dell'auspicata autonomia. Fu infatti riconosciuto il diritto di eleggere propri magistrati e molte regalie, tra cui quella di poter battere moneta. Sebbene la pace chiedesse a Bologna di abbandonare la conquista di Imola, la questione non si esaur\u00ec, se non forse in un primo momento.\nDopo la pace di Costanza.\nL'alternarsi dell'istituto podestarile al vecchio governo consolare prosegu\u00ec per tutto il XIII secolo: gli ultimi consoli sono attestati nel 1194. Ci\u00f2 testimonia sia la necessit\u00e0 di ricomporre i conflitti interni alla classe dirigente tramite la nomina di un podest\u00e0 forestiero, ma anche la ritrovata forza dello stesso ceto aristocratico.\nNel 1192 venne nominato podest\u00e0 il vescovo Gerardo di Gisla che era vicino a Enrico VI di Svevia, riallacciando cos\u00ec i rapporti con l'Impero. Il vescovo-podest\u00e0, soluzione che non si ripresenter\u00e0 pi\u00f9 in seguito, probabilmente era vicino ai ceti mercantili in ascesa e ci\u00f2 comport\u00f2 una violenta reazione della nobilt\u00e0, che si ribell\u00f2 il 13 aprile del 1193. L'elezione di un nuovo (e ultimo) collegio consolare in pieno contrasto col vescovo provoc\u00f2 una vera guerra civile con ripetuti scontri violenti. L'esperimento del vescovo-podest\u00e0 fu in definitiva un fallimento, segnando anche la fine della collaborazione tra la citt\u00e0 e l'episcopio locale.\nSociet\u00e0.\nBologna nel suo apogeo, attorno alla met\u00e0 del Duecento, contava all'incirca 50\u00a0000 abitanti; ci\u00f2 la poneva tra le cinque o sei grandi citt\u00e0 europee, grazie soprattutto alla presenza dello \"Studium\" che garantiva una notevole capacit\u00e0 attrattiva da tutto il continente. Tuttavia gi\u00e0 nell'ultimo quarto del secolo, complice il costante sovraffollamento urbano, la crescita socioeconomica and\u00f2 incontro ad un rapido declino. L'evento che segn\u00f2 tragicamente questo ridimensionamento fu la cacciata della parte Lambertazza nel 1279, in cui si stima che furono esiliate tra le 12 e le 14\u00a0000 persone.\nDella societ\u00e0 bolognese durante il medioevo abbiamo scarse informazioni, almeno fino al 1228. Tra dodicesimo e tredicesimo secolo lo sviluppo economico favorir\u00e0 l'emergere di nuovi ceti sociali, e fino per tutto il medioevo quella bolognese sar\u00e0 una societ\u00e0 dinamica e fluida.\nNobilt\u00e0.\nSebbene mancasse ai primordi una netta separazione tra l'aristocrazia urbana e gli strati inferiori della popolazione, troviamo a fini militari la distinzione tra \"milites\" e \"pedites\": i primi, essendo pi\u00f9 ricchi, combattevano a cavallo, mentre i secondi combattevano a piedi. Sebbene non esistesse uno status giuridico differenziato per i \"milites\", il servizio di cavalleria comportava una diversa considerazione privilegiata. Non esistevano a Bologna lignaggi di derivazione altomedievale: le famiglie nobili di et\u00e0 consolare erano di tradizione piuttosto recente.\nIl ceto aristocratico era dunque composto da ricchi proprietari terrieri, che risiedevano in citt\u00e0 e in virt\u00f9 delle loro capacit\u00e0 economiche partecipavano alle guerre comunali come cavalieri. Questi gruppi nobiliari si basavano sul vincolo di parentela, e per rafforzarsi si riunirono in consorterie, le quali spesso avevano come scopo l'edificazione delle torri, simbolo di potere. Questi sodalizi dunque facevano capo ad una famiglia ritenuta pi\u00f9 importante delle altre, che risiedevano in grandi palazzi cittadini, fortificati e turriti, espressione della bellicosit\u00e0 delle casate nobiliari.\nSe originariamente questa classe nobiliare si era dimostrata aperta alla crescita economica e favorevole alla collaborazione con gli altri ceti sociali, nel corso del Duecento matura invece un'idea di chiusura, acquisendo privilegi nobiliari scollegati dalle funzioni prettamente militari. Ci\u00f2 era dovuto anche all'ingresso di nuovi elementi, divenuti ricchi e che dunque potevano mantenere un cavallo da guerra, nella categoria dei \"milites\"; mentre verso la fine del secolo molti dei vecchi \"milites\" cadono in rovina, venendo registrati tra i \"pedites\".\nSi va dunque definendo un nuovo ceto aristocratico, che verr\u00e0 definito magnatizio, e che man mano acquisir\u00e0 caratteri specificatamente politici. Nel corso del Duecento infatti l'ostilit\u00e0 tra famiglie arriver\u00e0 al vero e proprio scontro interno, dividendosi nelle due parti dei Geremei e dei Lambertazzi, affini agli schieramenti di guelfi e ghibellini; successivamente si arriver\u00e0 anche al contrasto col \"popolo\". La provenienza della classe magnatizia era eterogenea, dato che circa met\u00e0 delle famiglie che agivano politicamente attorno al 1272 erano di tradizione consolare; mentre solo otto erano emerse dopo il 1228.\nBorghesia.\nI ceti mercantili e artigianali iniziano ad affermarsi gi\u00e0 nella prima met\u00e0 del XII secolo, riuscendo ad organizzarsi attorno alle corporazioni tra gli anni quaranta e sessanta del secolo. "}
{"id": "1151094", "revid": "1652635", "url": "https://it.wikipedia.org/wiki?curid=1151094", "title": "Mammiferi estinti in tempi storici", "text": "Questa \u00e8 una lista incompleta di mammiferi estintisi in tempi storici, ovvero a partire dal 3000 a.C. (inizio della storia) circa, fino ai giorni nostri, includendo le loro date di estinzione ed il loro areale passato. I mammiferi qui elencati sono organismi che sono stati descritti dalla scienza, ma che si sono in seguito estinti. Molti di questi animali sono scomparsi a causa della caccia da parte dell'uomo, per nutrimento o per hobby, o attraverso la distruzione dell'habitat."}
{"id": "1151096", "revid": "1573940", "url": "https://it.wikipedia.org/wiki?curid=1151096", "title": "Polyceridae", "text": "Polyceridae \u00e8 una famiglia di molluschi nudibranchi, unica famiglia della superfamiglia Polyceroidea.\nTassonomia.\nLa famiglia Polyceridae comprende cinque sottofamiglie:"}
{"id": "1151097", "revid": "173933", "url": "https://it.wikipedia.org/wiki?curid=1151097", "title": "Accessori della Playstation 3", "text": ""}
{"id": "1151101", "revid": "87499", "url": "https://it.wikipedia.org/wiki?curid=1151101", "title": "2 the beat", "text": ""}
{"id": "1151102", "revid": "1543377", "url": "https://it.wikipedia.org/wiki?curid=1151102", "title": "Via Anagnina", "text": "La via Anagnina \u00e8 una strada romana che, in parte, corrisponde all'antica via Latina.\nIl nome deriva dall'antico collegamento che la strada forniva con la citt\u00e0 di Anagni.\nPercorso.\nTratto urbano.\nLa via Anagnina va da via Tuscolana (all'altezza dell'uscita 22 del G.R.A.) ai confini del Comune di Roma, oltre il quale entra nel Comune di Grottaferrata.\nTratto extraurbano.\nFuori dal Comune di Roma, la strada \u00e8 denominata Strada statale 511 Anagnina e termina a Grottaferrata.&lt;br&gt;\nIn comune di Grottaferrata, al decimo miglio di quella che era un tempo la Via Latina, \u00e8 stata scavata la piccola catacomba \"Ad Decimum\", usata fra il III e il IV secolo. La piccola dimensione e la modestia dei reperti fa pensare che fosse utilizzata da liberti e lavoratori addetti alle ville della zona.\nStoria.\nLa via fu istituita nel 1933. Dal 1972, con la Delibera 3246 del 30/05/1972, fu inclusa nel Municipio X.\nDopo la guerra si insediarono lungo l'Anagnina numerose aziende manifatturiere di dimensioni piccole e medie, ma anche uno tra i giganti dell'industria romana, la FATME (\"Fabbrica Apparecchiature Telefoniche e Materiale Elettrico\"), trasferitasi qui dalla via Appia nel 1960, grazie anche all'intervento della Cassa per il Mezzogiorno. L'azienda fu una delle roccaforti della classe operaia della citt\u00e0, giungendo a occupare oltre 4\u00a0000 addetti, finch\u00e9, cambiati i tempi, le tecnologie e le produzioni, negli anni novanta fu definitivamente acquisita dalla Ericsson, che vi ha stabilito la sede italiana.\nEmergenze storico-archeologiche.\nL'antica via Latina serviva, in epoca romana, un territorio molto antropizzato: ville e aziende agricole hanno quindi lasciato tracce che vengono periodicamente alla luce, man mano che la zona viene urbanizzata e si eseguono indagini archeologiche di tutela. Nel febbraio 2011, ad esempio, sono state ritrovate in una vasca 6 sculture di epoca severiana, presumibilmente pertinenti al mausoleo familiare di una villa.\nEdifici rilevanti.\nNel comprensorio subito fuori del Raccordo Anulare, tra la via Tuscolana e l'Anagnina (Torre di Mezzavia), sono state edificate rilevanti cubature destinate a servizi: dal 2004 \u00e8 attivo uno dei primi grandi centri commerciali romani ( su 2 livelli, 56 negozi, oltre 4 milioni di visitatori all'anno, circa 1\u00a0200 posti auto). Nell'area sono inoltre presenti altri punti vendita di multinazionali come Euronics e IKEA.\nCollegamenti.\nPrincipale nodo del trasporto pubblico al servizio della zona \u00e8 la stazione Anagnina della linea A della metropolitana: capolinea sud-est della linea, \u00e8 anche capolinea di diverse linee di bus, nonch\u00e9 stazione di scambio per le direttrici sud-est delle autolinee extraurbane COTRAL."}
{"id": "1151108", "revid": "57342", "url": "https://it.wikipedia.org/wiki?curid=1151108", "title": "Kenneth Lonergan", "text": "Nel 2017 ha vinto un Oscar alla migliore sceneggiatura originale per il film \"Manchester by the Sea\", per il quale viene nominato anche nella categoria \"Miglior regista\".\nDi madre ebrea, psichiatra, e padre irlandese, medico, cresce da ebreo laico. \u00c8 sposato dal 2000 con l'attrice J. Smith-Cameron, da cui ha avuto una figlia, Nellie."}
{"id": "1151110", "revid": "466539", "url": "https://it.wikipedia.org/wiki?curid=1151110", "title": "ExoMars", "text": "ExoMars \u00e8 una missione progettata per l'esplorazione del pianeta Marte tramite una sonda robotica sviluppata dall'Agenzia spaziale europea (ESA) e dall'Agenzia Spaziale Russa (Roscosmos). Essa prevede il lancio di un orbiter e di un lander (il cui scopo \u00e8 di testare ingresso, discesa e atterraggio della sonda) nel 2016, e di un rover nel 2022.\nPanoramica della missione.\nExoMars \u00e8 un progetto composto da due missioni, entrambe con l'obiettivo di cercare biotracce su Marte.\nPrima missione.\nLa prima missione \u00e8 stata lanciata dal cosmodromo di Bajkonur, con un vettore Proton-M, il 14 marzo 2016, ed \u00e8 composta dal \"Trace Gas Orbiter\" (TGO), dotato di strumenti per l'analisi dei gas atmosferici e la mappatura delle loro fonti, e dal lander \"Schiaparelli\".\nTrace Gas Orbiter.\nIl \"Trace Gas Orbiter\" (TGO) \u00e8 un orbiter per l'analisi atmosferica e le telecomunicazioni che \u00e8 entrato in orbita ad ottobre 2016. Ha trasportato il lander \"Schiapparelli\" e ha iniziato a mappare le fonti di metano e di altri gas. Questi dati permetteranno di selezionare il sito di atterraggio per il rover che verr\u00e0 lanciato nella seconda missione. La presenza di metano \u00e8 interessante perch\u00e9 pu\u00f2 essere prodotta da attivit\u00e0 geologica o da microrganismi. Dopo l'atterraggio del rover, l'orbiter verr\u00e0 portato su un'orbita interiore dove effettuer\u00e0 analisi scientifiche e permetter\u00e0 le comunicazioni tra il rover e il controllo missione a Terra tramite un componente fornito da NASA. L'orbiter funzioner\u00e0 come satellite per le telecomunicazioni anche per altre missioni.\n\"Schiaparelli\" EDM lander.\nL\"'Entry, Descent and Landing Demonstrator Module\" (\"EDM\"), chiamato \"Schiapparelli\" in onore dell'astronomo italiano Giovanni Schiaparelli, che realizz\u00f2 una mappa delle caratteristiche della superficie del Pianeta Rosso nel XIX secolo era un lander e dimostratore tecnologico costruito dall'ESA in collaborazione con Roscosmos. Lo scopo era di dimostrare le capacit\u00e0 di ingresso, discesa e atterraggio sulla superficie di Marte.\nIl lander \u00e8 stato lanciato assieme all'orbiter il 14 marzo 2016 e sarebbe dovuto atterrare il 19 ottobre, tuttavia \u00e8 andato distrutto avendo tentato senza successo di posarsi sulla superficie di Marte. Il 21 ottobre la NASA ha pubblicato delle immagini riprese dal Mars Reconnaissance Orbiter del punto di schianto. Il sito prescelto per l'atterraggio era il Meridiani Planum. Alimentato a batterie non ricaricabili, \"Schiaparelli\" avrebbe dovuto operare per quattro \"sol\", impiegando lo strumento \"DREAMS\" (\"Dust Characterisation, Risk Assessment, and Environment Analyser on the Martian Surface\") per la misurazione della velocit\u00e0 e la direzione del vento, dell'umidit\u00e0, della pressione, della temperatura superficiale, dell'indice di trasparenza dell'atmosfera\nSeconda missione.\nLa seconda missione sar\u00e0 lanciata da Bajkonur con un Proton-M nel 2022, in seguito al rinvio del lancio programmato dapprima per il 2018 e poi per il 2020, e consister\u00e0 di un modulo di atterraggio che porter\u00e0 sulla superficie del pianeta un rover ESA. La scelta del sito di atterraggio \u00e8 stata operata sulla base dei dati ottenuti dal TGO, tra cui la difficolt\u00e0 di atterraggio e di spostamento del rover sulla superficie; il 21 ottobre 2015 l'ESA ha annunciato la scelta del sito primo candidato per il landing del 2023, selezionato per le sue caratteristiche particolari all'interno di una rosa ristretta di 4 candidati: Ia Mawrth Vallis, l'Oxia Planum, l'Hypanis Vallis e l'Aram Dorsum. Tutti i siti candidati sono nella zona equatoriale, sono geologicamente antichi e recano segni di una passata presenza di acqua liquida.\n\"Kazachok\" lander and descent stage.\nProdotto dalla compagnia russa Lavo\u010dkin con collaborazione europea, il lander atterrer\u00e0 tramite dei paracadute e dei retrorazzi. Una volta sul suolo, si estenderanno i 6 petali con pannelli fotovoltaici e 2 dei quali contenenti le rampe diametralmente opposte da cui pu\u00f2 scendere il rover. La missione prevede che, sbarcato il rover, continui a compiere degli studi indipendentemente o in coppia con esso per una durata di almeno un anno terrestre. In particolare riprender\u00e0 immagini del sito di atterraggio, monitorer\u00e0 il clima, analizzer\u00e0 l'atmosfera, misurer\u00e0 le radiazioni ed effettuer\u00e0 indagini geofisiche.\n\"Rosalind Franklin\" rover.\nIl rover, alimentato da celle fotovoltaiche e capace di muoversi autonomamente sulla superficie, effettuer\u00e0 analisi geologiche e biochimiche per caratterizzare la formazione delle rocce in prossimit\u00e0 della superficie e cercare tracce di vita presente o passata. I dati dalla superficie saranno poi trasmessi alla Terra due volte per \"sol\" attraverso il \"Trace Gas Orbiter\".\nLa durata prevista della missione \u00e8 di almeno sette mesi, spostandosi di almeno 70 metri per \"sol\" e raccogliendo un minimo di 17 campioni di rocce.\nStrumenti ed esperimenti scientifici.\nTrace Gas Orbiter.\nIl carico scientifico ha una massa di 115\u00a0kg ed \u00e8 costituito da quattro strumenti:\n\"Schiaparelli\" EDM lander.\nIl lander (andato distrutto il 19 ottobre 2016 avendo tentato senza successo di posarsi sulla superficie di Marte) era equipaggiato con una stazione meteorologica (DREAMS - \"Dust Characterization\", \"Risk Assessment, and Environment Analyser on the Martian Surface\") con sensori per la misurazione della velocit\u00e0 e direzione del vento, dell'umidit\u00e0, pressione e temperatura alla superficie, la trasparenza e i campi elettrici dell'atmosfera marziana. In aggiunta, una fotocamera (DECA \"- Descent Camera\") avrebbe dovuto fornire immagini durante la discesa."}
{"id": "1151111", "revid": "1305772", "url": "https://it.wikipedia.org/wiki?curid=1151111", "title": "Circondario di Waldshut", "text": "Il circondario di Waldshut \u00e8 uno dei circondari dello stato tedesco del Baden-W\u00fcrttemberg.\nFa parte del distretto governativo di Friburgo in Brisgovia."}
{"id": "1151121", "revid": "2149408", "url": "https://it.wikipedia.org/wiki?curid=1151121", "title": "Armstrong", "text": ""}
{"id": "1151122", "revid": "768068", "url": "https://it.wikipedia.org/wiki?curid=1151122", "title": "Gitanes", "text": "Gitanes (in francese \"gitane\", \"zingare\") \u00e8 una marca francese di sigarette.\nInizialmente prodotte, come le \"sorelle maggiori\" Gauloises, dal gruppo francese SEITA, fanno parte del gruppo spagnolo Altadis; \u00e8 in corso di perfezionamento l'acquisizione del gruppo Altadis da parte della britannica Imperial Tobacco. Il marchio Gitanes \u00e8 considerato come \"regional cigarette brand\": le Gitanes hanno una significativa presenza principalmente in Francia.\nStoria.\nOriginariamente erano preparate con un tabacco scuro o \"brun\" (marrone), al contrario delle \"bionde\"; il nome fa riferimento alle zingare spagnole, le \"Gitane\" (una delle quali era la Carmen celebrata da Georges Bizet), come si pu\u00f2 notare dalla grafica del pacchetto, essa rappresenta una \"gitana\" che suona il tamburello. Le scatole sono sempre state caratterizzate dai colori nero, blu e bianco.\nIl tabacco delle Gitanes Brunes raggiunge il suo caratteristico e distintivo \"bite\" con un metodo di stagionatura del tabacco \"fire-flued\" e un tipo di laminazione di carta \"rice\" che si differenzia dalla maggior parte delle sigarette. Il risultato \u00e8 una sigaretta dal sapore forte e deciso e con un aroma caratteristico. La miscela di tabacco impiegata nelle Gitanes brune \u00e8 la tipica miscela francese denominata Caporal, in uso solo per la produzione di Gitanes e Gauloises brune. Vengono prodotte anche le Gitanes Blondes le quali sono caratterizzate da tabacco chiaro e da un aroma differente rispetto alle classiche Gitanes brune. Le Gitanes Blondes sono disponibili, con filtro, light e regolare. Le Gitanes Brunes sono disponibili nelle versioni da 70mm, con e senza filtro.\nLa produzione \u00e8 cessata in Francia, uno stabilimento \u00e8 rimasto operativo nei Paesi Bassi. Ci\u00f2 \u00e8 dovuto principalmente alla crescita nel settore del tabacco dei prelievi imposti dal governo francese a seguito delle campagne salutiste, che ha spinto il prezzo delle sigarette francesi fino al livello di quelle provenienti dagli Stati Uniti. Inoltre vi \u00e8 una promozione pi\u00f9 aggressiva di marchi di sigarette statunitensi e in genere di sigarette dal tipico aroma americano, che infatti stanno prendendo la maggior parte della quota di mercato. Mentre le sigarette brune hanno un aroma molto forte ma con note dolci, le sigarette di tipo \"biondo\" o americano sono invece generalmente caratterizzate da un gusto pi\u00f9 aspro ma allo stesso tempo pi\u00f9 leggero.\nLe Gitanes Ma\u00efs (mais) erano realizzate con carta di mais dal caratteristico colore giallo. L'inusuale cartina mirava a interessare i clienti delle campagne francesi che, al pari dei contadini italiani, erano soliti confezionare le proprie sigarette utilizzando le foglie che avvolgono le pannocchie di granoturco.\nIn America le Gitanes non vengono pi\u00f9 distribuite; per questo motivo stanno diventando oggetto di culto.\nConfezionamento.\nI pacchetti di Gitanes sono stati progettati da Maurice Gi\u1ecdt. Lui rappresenta dei simboli spagnoli come il tamburello e la mantiglia.\nDurante la Seconda guerra mondiale, la zingara ballerina incarna il marchio, lei e il suo ampio vestito sono disegnati da Mollusons e ritoccate da Max Ponty, che in parte maschera la danzatrice in nuvole di fumo.\nNel 1970, la linea della ballerina \u00e8 rivista.\nI colori del pacchetto restano invariati, sono il colore bianco, blu e nero.\nOgni pacchetto contiene venti sigarette.\nSono anche conosciute per avere conservato il colore bianco ed il gusto delle sigarette della prima parte del XX secolo, che le rendono spesso attraenti per nostalgici e per chi desidera una sigaretta forte di vecchio tipo."}
{"id": "1151123", "revid": "14691", "url": "https://it.wikipedia.org/wiki?curid=1151123", "title": "I caccia della Century Series", "text": ""}
{"id": "1151124", "revid": "599013", "url": "https://it.wikipedia.org/wiki?curid=1151124", "title": "Montezemolo", "text": ""}
{"id": "1151126", "revid": "118444750", "url": "https://it.wikipedia.org/wiki?curid=1151126", "title": "Waldshut-Tiengen", "text": "Waldshut-Tiengen \u00e8 una citt\u00e0 tedesca di abitanti, situata nella parte sud-occidentale dello stato del Baden-W\u00fcrttemberg, al confine con la Svizzera, capoluogo e la maggiore citt\u00e0 del circondario di Waldshut.\nCon la riforma degli ordinamenti locali del 1975 la citt\u00e0 \u00e8 diventata, dal 1\u00ba luglio 1976, grande citt\u00e0 circondariale (\"Gro\u00dfe Kreisstadt\"). Con le municipalit\u00e0 di Dogern, Lauchringen e Weilheim, Waldshut-Tiengen ha dato vita ad una comunit\u00e0 amministrativa.\nGeografia fisica.\nWaldshut-Tiengen si trova al limite meridionale della Foresta Nera, affacciandosi sul Reno e sul confine svizzero. Il centro cittadino di Waldshut \u00e8 a circa due chilometri ad ovest della confluenza dell'Aare nel Reno. Tiengen si trova invece vicino all'immissione del Wutach nel Reno, ai limiti del Klettgau; oltre al Wutach anche i torrenti Steina e Schl\u00fccht bagnano la citt\u00e0, cosicch\u00e9 una volta Tiengen era chiamata anche \"citt\u00e0 dei quattro fiumi\".\nMunicipalit\u00e0 vicine.\nIn senso orario da ovest confinano con Waldshut-Tiengen: Dogern, Albbruck, Dachsberg (S\u00fcdschwarzwald), St. Blasien, Weilheim, \u00dchlingen-Birkendorf, Wut\u00f6schingen, Lauchringen e K\u00fcssaberg (tutte del circondario di Waldshut); inoltre, sul Reno, Koblenz, Leuggern e Full-Reuenthal (Canton Argovia - Svizzera).\nFrazioni.\nLa municipalit\u00e0 di Waldshut-Tiengen \u00e8 costituita dai due centri di Waldshut e di Tiengen/Hochrhein, uniti nell'ambito della riforma degli ordinamenti locali, e da altre nove ex municipalit\u00e0 vicine, anch'esse soppresse: Aichen (con Gutenburg), Breitenfeld, Detzeln, Eschbach, Gurtweil, Indlekofen, Krenkingen, Oberalpfen e Waldkirch (con Gai\u00df e Schmitzingen).\nStoria.\nFino al 1803 Waldshut faceva parte dell'Austria Anteriore; Tiengen/Hochrhein (fino al 2 settembre 1964 Tiengen/Oberrhein) era sede della signoria del Klettgau. Nel 1410 per legami matrimoniali passarono ai conti di Sulz; alla loro estinzione nella linea maschile (1687), divennero propriet\u00e0 dei principi di Schwarzenberg. Gurtweil appartenne prima ai principi-abati di San Gallo, quindi all'abbazia di Rheinau, poi, dalla guerra dei trent'anni, divenne propriet\u00e0 dell'abbazia di St. Blasien. Nel 1468 le truppe del cantoni confederati svizzeri assediarono la citt\u00e0 e la guerra si concluse con un trattato di pace.\nLa zona fu meta di immigrazione italiana soprattutto negli anni sessanta; gli immigranti trovavano lavoro in particolare nelle locali imprese conciarie, tessili e minerarie."}
{"id": "1151130", "revid": "125823752", "url": "https://it.wikipedia.org/wiki?curid=1151130", "title": "Dipartimento dell'agricoltura degli Stati Uniti d'America", "text": "Il Dipartimento dell'agricoltura degli Stati Uniti d'America (inglese \"United States Department of Agriculture\", \"USDA\") \u00e8 un dipartimento federale degli Stati Uniti, creato nel febbraio 1889 dall'allora presidente Grover Cleveland. Questo atto concesse all'USDA lo \"status\" di \"Cabinet Department\"; fin dalla prima met\u00e0 del XIX secolo, tuttavia, furono istituiti enti o sezioni aventi la finalit\u00e0 di tutelare e far progredire l'agricoltura nel territorio degli Stati Uniti."}
{"id": "1151133", "revid": "256896", "url": "https://it.wikipedia.org/wiki?curid=1151133", "title": "USDA", "text": ""}
{"id": "1151135", "revid": "256896", "url": "https://it.wikipedia.org/wiki?curid=1151135", "title": "United States Department of Agriculture", "text": ""}
{"id": "1151136", "revid": "116936835", "url": "https://it.wikipedia.org/wiki?curid=1151136", "title": "Cortes di Cadice", "text": "Le Cortes di Cadice furono un'assemblea nazionale, riunita nel grande emporio commerciale spagnolo di Cadice, che, il 19 marzo 1812, nel corso dell'ultimo anno della Guerra d'indipendenza spagnola, promulg\u00f2 la Costituzione spagnola del 1812.\nContesto.\nInvasione francese della Spagna.\nA quel tempo, la Spagna era dilaniata dalla Guerra d'indipendenza spagnola, seguita alla invasione napoleonica del 1808, segnata dalla insurrezione di Madrid, repressa dal Murat il 2 maggio 1808. Napoleone aveva preso prigioniero il re Ferdinando VII, il quale, a sua volta, aveva detronizzato il padre, Carlo IV. E, per buona prudenza, aveva trattenuto anche quest'ultimo, oltre al secondogenito Don Carlos ed all'intera famiglia reale.\nTecnicamente avvenne che Ferdinando VII abdicasse a favore del padre, questi a favore di Napoleone, il quale, a sua volta, il 7 luglio 1808, abdic\u00f2 a favore del proprio fratello maggiore, Giuseppe Buonaparte, dal 1806 re di Napoli.\nCostituzione di Bayonne.\nNel corso del proprio breve regno, Napoleone convoc\u00f2 a Bayonne un'assemblea di 65 rappresentanti spagnoli, tenuta fra il 15 ed il 30 giugno. Essa accett\u00f2 la cosiddetta Costituzione di Bayonne, redatta dall'Imperatore e promulgata dal nuovo sovrano, Giuseppe I, l'8 luglio. La Costituzione di Bayonne metteva fine alla tradizionale monarchia assoluta, introducendo un regime costituzionale di impronta napoleonica.\nEssa serv\u00ec a conquistare la simpatia di parte della classe dirigente spagnola, poi detti \"afrancesados\", ma, stante la triste storia del nuovo regno, essa viene ricordata in Spagna come \"Carta di Bayona\", piuttosto che come \"costituzione\".\nEsigenza di un testo liberale e legittimista.\nLa sua promulgazione, tuttavia, rappresentava un'abile mossa cui legittimisti ed alleati inglesi dovettero, in qualche modo, reagire. Ma per una tanto ambiziosa operazione costituzionale occorreva:\nCreazione di un nuovo governo centrale.\nA seguito della insurrezione di Madrid, in tutta la Spagna si manifest\u00f2 un fenomeno di resistenza, che si esprimeva in innumerevoli \"Giunte di Difesa\" (\"Juntas Locales de Defensa\", \"Juntas Regionales de Defensa\"). Esse venivano variamente guidate da comandanti militari, leader guerriglieri, gruppi di notabili, specie nelle zone fuori dal controllo francese. I quali competevano fra loro, per l'autorit\u00e0, citt\u00e0 per citt\u00e0, regione per regione.\nTali divisioni riflettevano il vivace dibattito politico che divideva il fronte legittimista, favorevole a Ferdinando VII. Vi erano, schematicamente, rappresentati tre partiti:\nEsisteva anche una Giunta Centrale Suprema, costituita il 25 settembre dello stesso 1808 in Aranjuez, nei pressi di Madrid, poi trasferita a Siviglia. Essa disponeva di assai limitata autori, bench\u00e9 essa si riservasse, in assenza del sovrano, mano libera sulla condotta bellica e la ricostruzione dello stato.\nNel 1810 essa dovette trasferirsi da Siviglia a San Fernando (allora nota come \"Isola dei Leoni\"), appena fuori la grande citt\u00e0 portuale di Cadice. Scelta obbligata, in quanto le due citt\u00e0, poste sotto la protezione della flotta inglese, erano in quel momento le uniche due non occupate dalle truppe napoleoniche. L\u00ec assistette, impotente, alla capitolazione dellAndalusia.\nLa Giunta Centrale Suprema rappresentava l'unico governo nazionale che rivendicasse il potere legittimo di Spagna. E tutti, conservatori, liberali, \"Jovellanos\", avevano interesse a rafforzarne la legittimit\u00e0.\nCreazione di un'assemblea legittimista.\nCi\u00f2 consent\u00ec alla Giunta Centrale Suprema di segnare il suo maggiore successo, quando fu capace di mettere d'accordo diverse parti circa la convocazione di un'assemblea nazionale, da riunirsi presso di s\u00e9, in San Fernando.\nLa nuova assemblea, chiamata \"Cortes\", secondo la tradizionale dizione iberica, era stata convocata con la vaga intenzione di riunire tutti gli Spagnoli (rappresentanti di tutte le province del regno, inclusi taluni dalle colonie americane e, sembra, perfino dalle Filippine). Tanto che molti intesero che lo scopo fosse unicamente di organizzare una sorta di \"reggenza allargata\", in attesa del ritorno del re dalla cattivit\u00e0 francese.\nAd ogni buon conto, la legittimit\u00e0 della Giunta Centrale Suprema veniva sostanzialmente rafforzata e rappresentava, ora e sicuramente, l'unico potere legittimo di Spagna, opposto a quello di Giuseppe I e dei suoi \"afrancesados\".\nIntervento inglese.\nUna volta riunita, l'assemblea dovette far fronte alla rinnovata iniziativa francese: nel luglio 1810 Massena aveva invaso il Portogallo (e sarebbe stato respinto solo alla battaglia di Fuentes de O\u00f1oro il 3-5 maggio 1811), mentre iniziava l'assedio della stessa Cadice.\nL'azione del corpo di spedizione inglese del Wellington, tuttavia, cominci\u00f2 a farsi assai efficace, con la vittoria alla Battaglia di Albuera (16 maggio 1811). Caddero poi le citt\u00e0 fortificate di Ciudad Rodrigo e Badajoz, il 19 gennaio e 6 aprile 1812. Segu\u00ec la grande vittoria alla battaglia di Salamanca (il 22 luglio) che port\u00f2 alla liberazione di Madrid il 6 agosto 1812.\nLa nuova costituzione.\nPrima riunione delle Cortes a Cadice.\nNel 1810 le tre pre-condizioni necessarie alla riorganizzazione dello Stato erano, quindi, poste.\nLa sessione di apertura delle \"Cortes\" ebbe luogo il 24 settembre 1810, in un teatro poi ribattezzato \"Teatro de las Cortes\". Dopodich\u00e9 San Fernando venne minacciata da un'avanzata francese, ragion per cui le sessioni vennero trasferite, nella vicina e protetta Cadice, nell'oratorio di San Filippo Neri.\nL'accordo fra liberali e Chiesa.\nL'apertura delle Cortes venne resa possibile dal generale clima di unione nazionale, imposto dalla guerra in corso che permise a liberali e Chiesa una collaborazione che sarebbe poi, assai spesso, mancata nella successiva storia spagnola. Basti, a testimoniarlo, la composizione dell'assemblea, della quale facevano parte: 90 ecclesiastici, 56 giuristi, 30 militari, 14 nobili, 15 cattedratici, 49 alti funzionari, 8 commercianti, 20 senza professione definita. Ovvero le modalit\u00e0 della sessione inaugurale, cominciata con una processione, seguita da una messa ed istruzioni del presidente della Reggenza, il vescovo di Ourense.\nDa segnalare come l'assemblea fosse stata convocata sulla base dell'antico principio di rappresentanza dei tre \"Stati\" (clero, nobilit\u00e0, terzo stato). Inoltre, la presenza di una manciata di borghesi venne resa possibile dall'assenza di taluni nobili, impossibilitati a viaggiare a causa della guerra e dell'occupazione.\nLa trasformazione delle Cortes in \"assemblea costituzionale\".\nTale equilibrio si complic\u00f2 (ma non si ruppe) quando i successi contro i Francesi resero pi\u00f9 concreto il ritorno di Ferdinando VII.\nI molti liberali presenti alle Cortes (compresi, di necessit\u00e0, molti ecclesiastici e nobili) operarono, quindi, per trasformare l'assemblea da organo provvisorio di governo in assemblea costituzionale. Con l'esplicito intento di introdurre una costituzione, liberale ma legittimista e \"cattolica\". In modo da legare, quanto pi\u00f9 possibile, le mani al restaurato sovrano, quando fosse rientrato in patria.\nL'opposizione monarchica.\nTale mossa, pur nel generale clima di unione nazionale, venne percepita come una forzatura da una parte del partito conservatore, i quali pure avevano approvato la riunione delle Cortes, sinch\u00e9 si erano limitate alla gestione della reggenza.\nEssi presero a negare la legittimit\u00e0 delle decisioni di un'assemblea riunita in assenza del re. Ma, ormai, era troppo tardi.\nPromulgazione della Costituzione.\nLa nuova costituzione venne promulgata il 19 marzo 1812. Essa ribadiva la legittimit\u00e0 di Ferdinando VII quale re di Spagna. Ma conteneva notevoli progressi in senso costituzionale: la sovranit\u00e0 risiede nella nazione, libert\u00e0 di impresa, abolizione dell'Inquisizione, l'inviolabilit\u00e0 del domicilio e delle persone dei deputati, fra gli altri.\nAbolizione, ristabilimento e nuova abolizione.\nAppena Ferdinando VII rientr\u00f2 in Spagna, il 24 marzo 1814 (a seguito di un accordo con Napoleone, poco prima dell'abdicazione di quest'ultimo), ripudi\u00f2 la costituzione (4 maggio) e dissolse le Cortes, fermando molti leader liberali (10 maggio). Egli giustific\u00f2 i propri atti con l'argomento gi\u00e0 fatto proprio dal partito conservatore, ovvero l'illegittimit\u00e0 degli atti approvati da un'assemblea riunita in assenza del sovrano.\nL'opposizione liberale provoc\u00f2, nel 1820, una rivoluzione che resse il governo per un triennio, sinch\u00e9 non venne abbattuta, nel 1823, da una nuova invasione francese, questa volta comandata dai Borbone (ma che comprendeva moltissimi reduci delle guerre napoleoniche)."}
{"id": "1151139", "revid": "111576231", "url": "https://it.wikipedia.org/wiki?curid=1151139", "title": "Palazzina Liberty (Venafro)", "text": "La Palazzina Liberty, progettata dall'ingegner Gioacchino Luigi Mellucci, \u00e8 tra gli edifici pi\u00f9 caratteristici di Venafro, grazie alla sua architettura ed alla sua ubicazione nel laghetto cittadino, parte integrante della sede del Comune.\nIn origine era uno dei tanti mulini presenti in questa zona della citt\u00e0; in seguito fu trasformata in centrale elettrica per poi diventare, nel dopoguerra, un cinema. Nel 2018 fu completamente ristrutturata e trasformata in un centro polifunzionale."}
{"id": "1151141", "revid": "1318658", "url": "https://it.wikipedia.org/wiki?curid=1151141", "title": "Annuleni", "text": "Gli annuleni sono idrocarburi ciclici caratterizzati dal possedere un solo anello che presenta tutti doppi legami coniugati. Possiedono formula generica CnHn (con \"n\" numero pari) o CnHn+1 (con \"n\" numero dispari). Le convenzioni IUPAC stabiliscono che gli annuleni con 7 o pi\u00f9 atomi di carbonio vengono chiamati [\"n\"]annulene, dove \"n\" \u00e8 il numero di atomi di carbonio che costituiscono l'anello, sebbene talvolta anche gli annuleni pi\u00f9 piccoli vengano nominati anche in tale modo e il benzene venga talvolta definito semplicemente annulene.\nI primi tre annuleni sono il ciclobutadiene, il benzene e il cicloottatetraene ([8]annulene). Alcuni annuleni, come il ciclobutadiene, il ciclodecapentene ([10]annulene), il ciclododecaesaene ([12]annulene) e il [14]annulene sono instabili (particolarmente il ciclobutadiene). Gli annuleni possono essere aromatici (benzene, [14]annulene, [18]annulene), non aromatici ([8]annulene) o antiaromatici (ciclobutadiene). Solo il benzene \u00e8 totalmente planare, sebbene il [14]annulene e il [18]annulene con gli idrogeni in trans all'interno dell'anello possono generare la conformazione planare necessaria per l'aromaticit\u00e0, seguendo la regola di H\u00fcckel. Il [14]annulene mostra una tensione di anello dovuta all'impedimento sterico. Nessuno degli annuleni pi\u00f9 grandi \u00e8 stabile quanto il benzene.\nNegli \"annulini\" un doppio legame \u00e8 rimpiazzata da un legame triplo."}
{"id": "1151147", "revid": "81195", "url": "https://it.wikipedia.org/wiki?curid=1151147", "title": "Annulene", "text": ""}
{"id": "1151150", "revid": "923674", "url": "https://it.wikipedia.org/wiki?curid=1151150", "title": "Alina (cantante)", "text": "Biografia.\nAlina ha studiato musica fin da piccola, vincendo diversi concorsi canori per bambini, prima in ambito regionale e poi nazionale. Nel 2002 ha partecipato a un provino per la realizzazione di una sigla di un cartone animato e ha cominciato a lavorare per la Jeans Record.\nNel 2002 ha partecipato al \"talent\" \"Destinazione Sanremo\", accedendo quindi alla 53\u00aa edizione del Festival di Sanremo nella sezione \"Giovani\", con il brano \"Un piccolo amore\", classificato al secondo posto. All'epoca della sua partecipazione al festival aveva solo dodici anni, e fu dunque la pi\u00f9 giovane partecipante al festival di tutti i tempi, suscitando tuttavia le reazioni delle associazioni genitoriali come il Moige, dell'Osservatorio sui diritti dei minori e di Maria Rita Parsi, a seguito dell'intervista su Italia 1.\nNel 2006 \u00e8 entrata a far parte del cast della fiction \"Un posto al sole\" con il ruolo di Giada. A gennaio 2007 \u00e8 uscito il singolo \"Il mio spazio\", seguito da \"Non cambierai\". Alina ha presentato il suo nuovo disco, \"Il mondo di Alina\", l'8 giugno 2007 all'Underground di Viterbo.\nPi\u00f9 tardi, \u00e8 divenuta appassionata atleta di CrossFit, come svela in una intervista, proponendosi agonisticamente nel 2014/'15 con la partecipazione alle competizioni nazionali e internazionali di settore (Fall Series, French Throwdown, Berlin Throwdown, Italian Showdown, Super Team Cup, ...), dopo la laurea in scienze motorie, parallelamente agli interessi professionali nel campo del coaching, dell'osteopatia, della biologia nutrizionista. Nel giro di poche stagioni raggiunse il traguardo della 1550\u00aa posizione nel ranking mondiale e della 19\u00aa posizione nel ranking italiano di CrossFit (2019)."}
{"id": "1151154", "revid": "122315", "url": "https://it.wikipedia.org/wiki?curid=1151154", "title": "Incisivi", "text": ""}
{"id": "1151165", "revid": "36426", "url": "https://it.wikipedia.org/wiki?curid=1151165", "title": "Palazzo Frescobaldi (disambigua)", "text": "A Firenze i Frescobaldi ebbero vari palazzi:"}
{"id": "1151166", "revid": "173896", "url": "https://it.wikipedia.org/wiki?curid=1151166", "title": "We fly high", "text": ""}
{"id": "1151167", "revid": "1573940", "url": "https://it.wikipedia.org/wiki?curid=1151167", "title": "Corambe", "text": "Corambe \u00e8 un genere di molluschi nudibranchi della famiglia Corambidae.\nTassonomia.\nIl genere comprende le seguenti specie:"}
{"id": "1151170", "revid": "116206913", "url": "https://it.wikipedia.org/wiki?curid=1151170", "title": "Circondario dell'Ortenau", "text": "Il circondario dell'Ortenau (in tedesco: Ortenaukreis) \u00e8 uno dei circondari dello stato tedesco del Baden-W\u00fcrttemberg.\nFa parte del distretto governativo di Friburgo in Brisgovia."}
{"id": "1151171", "revid": "767487", "url": "https://it.wikipedia.org/wiki?curid=1151171", "title": "We Fly High", "text": "We Fly High \u00e8 il singolo pi\u00f9 famoso del terzo album di Jim Jones, Hustler's P.O.M.E. (Product of My Environment).\nCollaborazioni.\nIl remix ufficiale \u00e8 stato prodotto insieme a T.I., Diddy, Juelz Santana, Birdman e Young Dro. La prima versione del remix fu trasmessa alla radio il 5 ottobre 2006, la quale era insieme a T.I., Diddy, Juelz Santana, Birdman e Young Dro ed \u00e8 stato messo su internet. Juelz Santana, per\u00f2, \u00e8 solo nel video della canzone, e nella versione dell'album il suo verso \u00e8 cantato da Jermaine Dupri. Il remix \u00e8 filmato di fronte a uno schermo verde. Nel video del remix alla fine, mentre Jim Jones parla, muove le sue mani davanti alla faccia, nello stile di Tony Yayo\nPopolarit\u00e0.\nLa canzone \u00e8 molto popolare negli Stati Uniti; nel video della canzone, quando Jim Jones dice \"ballin'!\", imita un giocatore di pallacanestro che tira a canestro facendo un \"tiro in sospensione\"; questo balletto \u00e8 stato chiamato il \"Fadeaway by Jones\". Nel remix \"ballin'\" viene sostituito da \"remix!\".\nLa canzone \u00e8 diventata il singolo pi\u00f9 famoso di Jim Jones, infatti \u00e8 arrivata 5\u00aa nella Billboard Hot 100, 4\u00aa nella Hot R&amp;B/Hip-Hop Singles &amp; Tracks e prima nella Hot Rap Tracks e nella Hot RingMasters.\nLa canzone \u00e8 usata negli Stati Uniti durante le partite di basket e i giocatori si divertono a tirare quando Jones dice \"BAALLLIIN'!\"; anche per questo lo slogan \"ballin'\" ha accumulato molto successo.\nJones ha fatto anche altri due remix di \"We Fly High\", uno per i New York Giants e un altro con Tego Calder\u00f3n e Don Omar.\nPoco dopo che We Fly High fu pubblicata, Jay-Z pubblic\u00f2 \"Brooklyn High\", creata per insultare Jones. Il ritornello \u00e8 lo stesso ed \u00e8 cantato sempre da Jones, ma Jay sostituisce \"ballin'\" con \"Brooklyn!\". Il giorno dopo, Jim Jones, come risposta a \"Brooklyn High\", ha pubblicato un altro remix, intitolato \"We Fly High Beef Mix\" per difendersi dalle offese di Jay-Z. Nel Beef Mix c'\u00e8 anche la partecipazione di Juelz Santana.\nIl brano \u00e8 stato inoltre campionata dal TruceKlan per uno skit, \"Squalo bianco\", per un loro album."}
{"id": "1151172", "revid": "1543377", "url": "https://it.wikipedia.org/wiki?curid=1151172", "title": "Frasniano", "text": "Nella scala dei tempi geologici, il Frasniano rappresenta il primo dei due piani o et\u00e0 in cui \u00e8 suddiviso il Devoniano superiore, l'ultima delle tre epoche del periodo Devoniano, che a sua volta \u00e8 il quarto dei sei periodi in cui \u00e8 suddivisa l'era del Paleozoico.\nIl Frasniano \u00e8 compreso tra 385,3 \u00b1 2,6 e 374,5 \u00b1 2,6 milioni di anni fa (Ma), preceduto dal Givetiano, l'ultimo piano del Devoniano medio, e seguito dal Famenniano.\nI primi alberi conosciuti risalgono al Frasniano. \nEtimologia.\nIl nome del piano Frasniano \u00e8 derivato da quello della localit\u00e0 di Frasnes-lez-Couvin, nel comune di Couvin, nella provincia di Namur, in Belgio, ed \u00e8 stato formalmente introdotto nella letteratura scientifica dal geologo belga Jules Gosselet nel 1879, in riferimento al \"Syst\u00e8me du calcaire de Frasne\" menzionato per la prima volta da d'Omalius d'Halloy nel 1862.\nDefinizioni stratigrafiche e GSSP.\nLa base del Frasniano, che coincide anche con quella del Devoniano superiore, \u00e8 fissata alla prima comparsa negli orizzonti stratigrafici dei conodonti della specie \"Ancyrodella rotundiloba\", che rappresenta anche il livello di comparsa della zona del \"Polygnathus asymmetricus\".\nIl limite superiore \u00e8 identificato dall'evento di estinzione di massa, noto come Kellwasser Event, che ha portato all'estinzione di tutti i conodonti dei generi \"Ancyrodella\" e \"Ozarkodina\" e di quasi tutte le specie di \"Palmatolepis\", \"Polygnathus\" e \"Ancyrognathus\". \nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 identificato in una sezione del Col du Puech de la Suque, presso Saint-Nazaire-de-Ladarez, nel dipartimento di H\u00e9rault, nella Montagne Noire, nel sud-ovest della Francia.\nSuddivisioni.\nIl Frasniano contiene sette biozone di conodonti:"}
{"id": "1151174", "revid": "248219", "url": "https://it.wikipedia.org/wiki?curid=1151174", "title": "Doridella", "text": ""}
{"id": "1151175", "revid": "1305772", "url": "https://it.wikipedia.org/wiki?curid=1151175", "title": "ICT (disambigua)", "text": ""}
{"id": "1151176", "revid": "729019", "url": "https://it.wikipedia.org/wiki?curid=1151176", "title": "Brian Adams", "text": "Ha lottato nella World Wrestling Federation e nella World Championship Wrestling. Ha interpretato diverse gimmick nel corso della carriera, la pi\u00f9 famosa delle quali fu quella di Crush nei Demolition.\nAssieme a Ax e Smash nei Demolition ha conquistato il WWF World Tag Team Championship; accanto a Bryan Clark nei KroniK ha conquistato per due volte il WCW World Tag Team Championship.\nNel 1994 Adams fu arrestato nelle Hawaii per aver acquistato steroidi e per possesso di un taser. La carcerazione fu utilizzata come parte di una storyline a Monday Night RAW quando Crush torn\u00f2 a calcare i ring della WWF nel 1996, all'inizio della cosiddetta Monday Night War.\nCarriera.\nPacific Northwest Wrestling (1986-1990).\nAdams debutt\u00f2 nel mondo del wrestling nel 1986 sotto il nome di The American Ninja nella Pacific Northwest Wrestling assieme a Len Denton dove ebbe un feud contro i The Southern Rockers (Steve Doll e Rex King). L'ultimo match di Adams in PNW fu un match perso contro Scott Norton.\nWorld Wrestling Federation (1990-1998).\nDebutto e terzo membro dei Demolition (1990-1991).\nNel 1990 Adams debutt\u00f2 in World Wrestling Federation come Crush, terzo membro della stable Demolition dove, secondo la kayfabe, il suo ingresso nel gruppo fu conseguenza della nuova attitude da face dei Demolition; in realt\u00e0, la WWF si trov\u00f2 costretta ad aggiungere Adams al team a causa dei problemi cardiaci di Ax.\nGradualmente Crush acquist\u00f2 un ruolo sempre pi\u00f9 attivo, lottando accanto a Smash mentre Ax inizi\u00f2 a comportarsi pi\u00f9 come un manager. A quei tempi i Demolition fecero ricorso alla cosiddetta \"Freebird Rule\", un modo per permettere a due qualunque dei tre membri di combattere match di coppia, inclusi match per la difesa del Tag Team Championship che Ax e Smash vinsero per la terza volta a \"WrestleMania VI\" nel mese di aprile del 1990 sconfiggendo i Colossal Connection (Andr\u00e9 The Giant &amp; Haku).\nSmash e Crush persero i titoli a \"SummerSlam 1990\" in favore della Hart Foundation (Bret Hart e Jim Neidhart). Dopo questa sconfitta, non furono pi\u00f9 capaci di riconquistare le cinture.\nPoco dopo, i Road Warriors vennero ingaggiati dalla WWF e la popolarit\u00e0 dei Demolition inizi\u00f2 a calare. Il team perse un match contro Genichiro Tenryu e Koji Kitao a \"WrestleMania VII\" nel 1991 per poi sciogliersi definitivamente.\nKona Crush e turn face (1992-1993).\nNel 1992 Crush torn\u00f2 sui ring della WWF nel 1992 con la gimmick di un surfista hawaiano beniamino dei tifosi, effettuando quindi un turn face facendosi chiamare anche Kona Crush. A WWF Superstars sconfisse Kato e a Summerslam sconfisse il suo ex compagno di squadra Smash, chiamato ora Repo Man anche se non fu fatta menzione in televisione che Repo Man era stato in precedenza Smash e compagno di squadra di Crush. Ebbe un feud contro Doink the Clown culminato a \"WrestleMania IX\", vinto da Doink grazie all'aiuto di un secondo, identico Doink uscito da sotto il ring, che colp\u00ec Crush con un braccio artificiale. Alla prima edizione del pay-per-view \"King of the Ring\", Crush sfid\u00f2 Shawn Michaels per il titolo Intercontinental Championship, ma perse il match a causa dell'interferenza di Doink.\nIl 4 luglio Crush riport\u00f2 un infortunio alla schiena nella \"Stars and Stripes Challenge\" mentre cercava di effettuare un bodyslam sul WWF Champion Yokozuna, che all'epoca pesava circa 260 kg. La bodyslam challenge si svolse sulla portaerei USS \"Intrepid\" della Marina statunitense. Crush, generalmente considerato uno dei possibili vincitori della sfida, fu il primo wrestler a sollevare da terra Yokozuna ma la sua schiena cedette e non pot\u00e9 portare a termine l'impresa. Fu Lex Luger a vincere la sfida.\nTurn Heel: simpatizzante giapponese e alleanza con Yokozuna (1993-1995).\nAlla fine del 1993 Crush effettu\u00f2 un turn heel attaccando Randy Savage e successivamente si alle\u00f2 con Yokozuna e Mr. Fuji ed adott\u00f2 la gimmick del simpatizzante giapponese, si fece crescere la barba ed ebbe vari feud. Torn\u00f2 in WWF alla fine del 1995 dopo essere stato arrestato alle Hawaii.\nNation of Domination, Disciples of Apocalypse e abbandono (1996-1997).\nDopo il suo ritorno fece parte della stable heel Nation of Domination di Faarooq assieme a Savio Vega.Successivamente Crush e Vega furono cacciati dal NOD e fondarono delle stable proprie, Vega fond\u00f2 i Los Boricuas mentre Crush i Disciples of Apocalypse. I DOA ebbero feud contro il NOD e i Los Boricuas. Poco dopo Crush lasci\u00f2 la WWF in seguito agli eventi dello Screwjob di Montr\u00e9al.\nWorld Championship Wrestling (1998-2001).\nDopo aver lasciato la WWF, Adams firm\u00f2 un contratto con la World Championship Wrestling tuttavia non potendo usare il nome e la gimmick di Crush, che era un marchio esclusivo della WWF, us\u00f2 il suo vero nome, Brian Adams. Nel 1998 Adams fece il suo debutto nella WCW come membro del nWo avendo feud di scarso successo. Successivamente interpret\u00f2 i panni di The Kiss Demon, che successivamente abbandon\u00f2. Torn\u00f2 come Brian Adams formando un tag team con Bryan Clark, i KroniK, che furono per due volte WCW World Tag Team Championship.\nRitorno in WWF/E, fuoriuscita e ritiro (2001-2002).\nDopo l'acquisto della WCW da parte della WWF, i Kronik fecero parte della storylaine Invasion e furono membri della Alliance. Dopo lo scioglimento della Alliance, Clark ed Adams cercarono di riconquistare il WCW World Tag Team Championship ad Unforgiven, ma persero. Subito dopo Clark fu licenziato mentre Adams and\u00f2 nella federazione satellite Heartland Wrestling Association in Ohio fino al suo licenziamento nel novembre del 2001.\nNel 2002 Adams e Clark si riunirono e lottarono nella World Wrestling All-Stars e nella All Japan Pro Wrestling, dove furono AJPW Tag Team Champions. Adams, in seguito, lasci\u00f2 la AJPW per iniziare una carriera pugilistica, che ebbe per\u00f2 breve durata. Nel gennaio 2003 Adams fece il suo ultimo match assieme a Bryan Clark contro Bill Goldberg e Keiji Mutoh. In seguito fu costretto al ritiro a causa di una lesione al canale midollare.\nDoping.\nNell'agosto 2007 Brian Adams \u00e8 stato inserito in un elenco di lottatori che negli ultimi anni sono stati clienti della \"Signature Pharmacy\", societ\u00e0 sotto inchiesta per aver venduto senza regolare ricetta medicinali e sostanze dopanti. Per questo motivo sono stati sospesi diversi wrestler, mentre per altri sembra non sia stato ancora preso alcun provvedimento. Oltre a quello di Adams, nella lista \u00e8 presente il nome di altri due wrestler defunti (Eddie Guerrero e Chris Benoit).\nMorte.\nIl 13 agosto 2007 Adams venne trovato privo di vita dalla moglie, sdraiato sul proprio letto. La mancanza di segni di violenza sul corpo ha spinto la polizia ad ipotizzare una morte naturale; le cause della morte sono state comunque accertate da un'autopsia, svoltasi il giorno dopo il decesso: Adams \u00e8 deceduto per una overdose accidentale di tranquillanti.\nTitoli e riconoscimenti.\nAll Japan Pro Wrestling\nOregon Wrestling Federation\nPacific Northwest Wrestling\nPro Wrestling Illustrated\nWorld Championship Wrestling\nWorld Wrestling Federation"}
{"id": "1151181", "revid": "248219", "url": "https://it.wikipedia.org/wiki?curid=1151181", "title": "Psammodoris thompsoni", "text": ""}
{"id": "1151182", "revid": "339392", "url": "https://it.wikipedia.org/wiki?curid=1151182", "title": "Demolition Crush", "text": ""}
{"id": "1151183", "revid": "248219", "url": "https://it.wikipedia.org/wiki?curid=1151183", "title": "Psammodoris", "text": ""}
{"id": "1151186", "revid": "1543377", "url": "https://it.wikipedia.org/wiki?curid=1151186", "title": "Devoniano superiore", "text": "Nella scala dei tempi geologici, il Devoniano superiore rappresenta l'ultima delle tre epoche o serie stratigrafiche in cui \u00e8 suddiviso il Devoniano, che a sua volta \u00e8 il quarto dei sei periodi in cui \u00e8 suddivisa l'era del Paleozoico.\nIl Devoniano superiore \u00e8 compreso tra 385,3 \u00b1 2,6 e 359,2 \u00b1 2,5 milioni di anni fa (Ma), preceduto dal Devoniano medio e seguito dal Tournaisiano, il primo piano del successivo periodo Carbonifero.\nDurante il Devoniano superiore fecero la loro apparizione i primi Tetrapodi.\nSuddivisioni.\nIl Devoniano superiore \u00e8 suddiviso in due piani stratigrafici:\nDefinizioni stratigrafiche e GSSP.\nLa base del Devoniano superiore coincide con quella del suo primo piano, il Frasniano, ed \u00e8 fissata alla prima comparsa negli orizzonti stratigrafici dei conodonti della specie \"Ancyrodella rotundiloba\", che rappresenta anche il livello di comparsa della zona del \"Polygnathus asymmetricus\". \nIl limite superiore \u00e8 identificato dall'evento di estinzione di massa, noto come Kellwasser Event, che ha portato all'estinzione di tutti i conodonti dei generi \"Ancyrodella\" e \"Ozarkodina\" e di quasi tutte le specie di \"Palmatolepis\", \"Polygnathus\" e \"Ancyrognathus\". \nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 identificato in una sezione del Col du Puech de la Suque, presso Saint-Nazaire-de-Ladarez, nel dipartimento di H\u00e9rault, nella Montagne Noire, nel sud-ovest della Francia."}
{"id": "1151188", "revid": "248219", "url": "https://it.wikipedia.org/wiki?curid=1151188", "title": "Quasicorambe pacifica", "text": ""}
{"id": "1151189", "revid": "1305772", "url": "https://it.wikipedia.org/wiki?curid=1151189", "title": "Parco regionale agricolo storico dell'olivo di Venafro", "text": "Il parco regionale agricolo storico dell'olivo di Venafro, noto anche come parco Oraziano o Campaglione, \u00e8 un'area naturale protetta e il primo parco regionale del Molise. \u00c8 un parco agricolo storico nato per salvaguardare il patrimonio olivicolo del territorio di Venafro. Si trova alle spalle della concattedrale della citt\u00e0 e del duomo di Venafro; arriva fino alla montagna ed \u00e8 percorso da una strada carrozzabile.\nStoria.\nL'agricoltura e gli uliveti di Venafro sono descritti fin dall'antichit\u00e0: da Marco Porcio Catone, che nel \"De Agricoltura\" suggerisce di applicare le tecniche agricole usate a Venafro, a Orazio, che descrive una \"Venafro ammantata di olivi\".\nDel parco regionale si tratta gi\u00e0 nella L.R. n. 23 del 20 ottobre 2004, recante \"Realizzazione e gestione delle aree naturali protette\".\nIl parco regionale agricolo storico dell'Olivo di Venafro \u00e8 stato istituito con legge regionale n. 30 del 4 novembre 2008.\nFlora.\nLa vegetazione \u00e8 costituita esclusivamente dagli olivi secolari (\"Olea europaea\") che tuttora vengono coltivati per la produzione dell'olio d'oliva, gi\u00e0 conosciuto nell'antichit\u00e0 e citato dal poeta Orazio.\nPunti di interesse.\nNel parco si conservano alcuni resti archeologici: i terrazzamenti in opera poligonale, i resti dell'acquedotto del teatro di epoca romana e della piccola chiesa della Madonna della Libera.\nAttivit\u00e0.\nIl parco viene utilizzato per passeggiate e scampagnate, in particolare in occasione della \"Pasquetta venafrana\", il giorno dopo la festivit\u00e0 di Pasquetta.\nDal Campaglione partono sentieri di montagna che giungono fino alla Torricella e al monte Santa Croce."}
{"id": "1151191", "revid": "729019", "url": "https://it.wikipedia.org/wiki?curid=1151191", "title": "Giuseppe Cordero Lanza di Montezemolo", "text": "Biografia.\nLa giovent\u00f9 e la carriera militare.\nAppartenente a una famiglia di antica nobilt\u00e0 piemontese, originaria di Mondov\u00ec (CN), e di tradizioni militari. Il padre Demetrio era generale di brigata. La madre Luisa era la figlia del generale Giuseppe Dezza.\nPartecip\u00f2 alla Grande guerra come volontario nel 3\u00ba Reggimento Alpini. Al termine del conflitto continu\u00f2 la sua carriera nel Genio militare. Iscrittosi all'universit\u00e0, nel 1923 consegu\u00ec la laurea in ingegneria civile. Rientrato nell'esercito nel 1924, fu promosso capitano nel 1928, fu incaricato di insegnare presso la Scuola di applicazione dell'Esercito.\nNel 1935 divenne addetto allo Stato Maggiore e nel 1937 part\u00ec volontario per la guerra di Spagna con Corpo Truppe Volontarie, dove gli venne affidato un battaglione del Genio telegrafisti, poi fu nominato capo di stato maggiore del Comando della II Brigata Mista \u201cFrecce Nere\u201d e promosso tenente colonnello per meriti di guerra.\nNel 1940 fu nuovamente chiamato allo Stato Maggiore, passando cos\u00ec al Comando Supremo dell'Esercito (Superesercito). Inviato in Africa settentrionale, fu promosso colonnello nel 1943. \u00c8 decorato di medaglia d'argento e di bronzo, e di Croce di Ferro dai tedeschi.\nPaolo Monelli in \"Roma 1943\" scrive che Montezemolo partecip\u00f2 all'incontro di Feltre (BL) del 19 luglio 1943 fra Mussolini e Hitler in qualit\u00e0 di interprete.\nDal 25 luglio 1943 alla clandestinit\u00e0.\nDopo la caduta del regime fascista il 25 luglio 1943, il nuovo capo del governo, maresciallo Pietro Badoglio, gli affid\u00f2 la direzione della sua segreteria. Fu designato comandante dell'11\u00ba raggruppamento Genio motocorazzato.\nIn occasione dell'annuncio dell'armistizio dell'8 settembre 1943, mentre re e governo fuggivano da Roma, Montezemolo fu lasciato nella capitale, a fianco del generale Giorgio Carlo Calvi di Bergolo, genero del re, che assunse poco dopo il comando della \"Citt\u00e0 aperta\", d'accordo con il comandante tedesco Albert Kesselring e nel nome del Regio governo. Montezemolo fece parte della delegazione italiana che tratt\u00f2 direttamente col feldmaresciallo tedesco le condizioni del cessate-il-fuoco nella capitale il 10 settembre 1943 sulla via Tuscolana seguito ai sanguinosi scontri ingaggiati spontaneamente da militari e civili per tentare di impedire l'occupazione tedesca di Roma. Calvi nomin\u00f2 Montezemolo a capo dell'Ufficio affari civili del Comando della Citt\u00e0 Aperta, incarico nel quale durer\u00e0 pochi giorni, perch\u00e9 si rifiut\u00f2 di prestare giuramento alla RSI.\nInfatti gi\u00e0 il 23 settembre le forze germaniche \u2013 prendendo a pretesto un'aggressione compiuta da alcuni militi italiani della guarnigione della Citt\u00e0 Aperta ai danni di loro uomini \u2013 rompono gli indugi e si impossessano dei comandi della Citt\u00e0 Aperta: irrompendo nel Ministero della Guerra, arrestano Calvi, mentre Montezemolo \u2013 d'accordo col suo superiore \u2013 riusc\u00ec a fuggire, vestendo abiti civili e passando dai sotterranei del ministero, per darsi alla clandestinit\u00e0.\nL'organizzazione della resistenza militare romana e i rapporti col CLN.\nMontezemolo decise di celarsi sotto il nome di \"ingegner Giacomo Cataratto\" poi cambiato in \"professor Giuseppe Martini\". L'8 ottobre viene avvicinato da emissari del Regio Governo che gli ordinano di prendere contatto diretto con Brindisi. Gi\u00e0 il 10 ottobre 1943 riesce a ristabilire il contatto radio con Brindisi, e da l\u00ec ottiene l'incarico di comandare il Fronte Militare Clandestino, che avrebbe dovuto organizzare e coordinare le formazioni partigiane romane con diramazioni in tutta Italia. Il Fronte Militare Clandestino, gi\u00e0 creato dal generale Giacomo Carboni, era composto da ufficiali, sottufficiali e soldati (e soprattutto Carabinieri) come lui rimasti fedeli al giuramento verso la Corona.\nI comandi alleati conferiranno in seguito a Montezemolo anche l'incarico di curare per conto del XV Gruppo d'Armate i collegamenti con il neonato CLNAI, nel Nord-Italia.\nIn clandestinit\u00e0, con la collaborazione di pochi fidatissimi uomini (fra cui il suo capo di Stato Maggiore Ugo de Carolis), Montezemolo si sposta continuamente, evitando accuratamente di fornire al controspionaggio e alla polizia tedesca e fascista elementi che potessero coinvolgere i suoi familiari, tanto per proteggerli quanto per evitare che \u2013 se catturati \u2013 potessero essere usati come ostaggi per ricattarlo.\nIl 10 dicembre 1943, come comandante riconosciuto dal governo Badoglio a Bari, dirama a tutti i raggruppamenti militari nell'Italia occupata dai nazifascisti la circolare 333/op, nella quale vengono indicati gli obbiettivi dell'organizzazione clandestina e le direttive per la condotta della\nguerriglia per la liberazione dell'Italia dal nazifascismo e il suo inserimento tra le nazioni\ndemocratiche..\nParola d'ordine della sua organizzazione militare era \"guerra al tedesco et tenuta ordine pubblico\", e le direttive erano \"organizzare segretamente la forza per assumere al momento opportuno l'ordine pubblico in Roma a favore del governo di Sua Maest\u00e0 il Re\". La sua organizzazione diventava cos\u00ec direttamente concorrente ai GAP, e \u2013 in caso di arrivo delle truppe alleate o improvvisa ritirata di quelle dell'Asse, i suoi uomini e in particolare i Regi Carabinieri avrebbero dovuto garantire l'occupazione dei nodi strategici (radio e ministeri) prima che eventuali bande partigiane non monarchiche potessero appropriarsene.\nPer evitare rappresaglie da parte nazista sui civili, Montezemolo vieta di compiere attentati dinamitardi e omicidi contro i tedeschi: \"nelle grandi citt\u00e0 \u2013 scrive infatti il colonnello \u2013 la gravit\u00e0 delle conseguenti rappresaglie impedisce di condurre molto attivamente la guerriglia\". La nota \u2013 che fa parte di un ordine d'operazioni intitolato \"Direttive per l'organizzazione e la condotta della guerriglia\", prosegue: \"Vi assume preminente importanza la propaganda atta a mantenere nelle popolazioni spirito ostile ed ostruzionistico verso il tedesco, propaganda che \u00e8 compito essenzialmente dei partiti; e l'organizzazione della tutela dell'ordine pubblico, compito militare sia in previsione del momento della liberazione, sia per l'eventualit\u00e0 che il collasso germanico induca l'occupante ad abbandonare improvvisamente il territorio italiano\".\nQuando cominciano le persecuzioni naziste contro gli ebrei della capitale, Montezemolo si adopera per far trovare documenti falsi e salvacondotti alle migliaia di ebrei sfuggiti al \"sacco\" condotto dalle SS contro la comunit\u00e0 israelitica di Roma.\nDal comando di Montezemolo dipende anche il Raggruppamento \"Monte Amiata\", che opera \u2013 con soldati italiani in uniforme ed ex prigionieri di guerra \u2013 fra Toscana e Lazio come resistenza monarchica. Almeno sulla carta l'organico del Fronte Militare Clandestino doveva arrivare a circa diecimila uomini, anche se si stimava che solo tremila di questi sarebbero stati operativi e armati in caso di improvvisa necessit\u00e0. Diverse altre bande militari sono organizzate in tutta l'Italia centrale e coordinate da Montezemolo.\nMontezemolo si adopera alacremente per coordinarsi con gli altri elementi del CLN romano e in particolare con Giorgio Amendola, del PCI, con il quale pianifica anche le operazioni militari successive allo sbarco di Anzio, operazioni che non avranno inizio per l'incapacit\u00e0 alleata di marciare risolutamente sulla capitale. Il Fronte Militare Clandestino era comunque stato determinante per fornire ai Gruppi di Azione Patriottica esplosivi, dati e informazioni fondamentali per gli attacchi contro le linee ferroviarie usate dai tedeschi per rifornire le truppe sulla Linea Gustav. Secondo Roggero, lo sforzo di coordinazione con tutte le forze politiche antifasciste presenti a Roma all'indomani dello sbarco di Anzio sarebbe stata determinata anche dal \"timore di una insurrezione pilotata dai soli comunisti\".\nNonostante la collaborazione fra Fronte Militare e CLN, secondo Giorgio Bocca \"Montezemolo e i suoi sono fuori, a volte contro il movimento unitario, non ne condividono la politica, tentano una concorrenza di tipo decisamente reazionario. Giuseppe Cordero Lanza di Montezemolo \u00e8 un ufficiale virtuoso e capace. In vita e in morte lui e i suoi pi\u00f9 stretti collaboratori sono degni di ammirazione. Ma il giudizio storico sul movimento, il giudizio dei fatti, \u00e8 negativo: esso \u00e8 un freno alla Resistenza nazionale, un motivo di confusione e paralisi\".\nAnche Corrias sostiene che \"le dicotomie fra i due schieramenti non tardarono a manifestarsi\", essendo obbiettivo del FMC quello di raccogliere informazioni e garantire l'ordine pubblico in caso di ritirata tedesca, mentre per \"le altre componenti militari della Resistenza, nella quasi totalit\u00e0 espressione della militanza di sinistra (...) l'obbiettivo andava ben oltre la consegna della citt\u00e0 al Governo Badoglio\".\nLe ipotesi sulla cattura.\nIl 25 gennaio 1944 al termine di una riunione clandestina con il generale Armellini, Montezemolo viene arrestato dai nazisti assieme all'amico e compagno di lotta Filippo De Grenet. Entrambi sono rinchiusi nelle carceri di via Tasso. Sulle circostanze e le modalit\u00e0 della cattura esistono diverse versioni.\nAlcune insistono sulla possibilit\u00e0 che Montezemolo sia stato lasciato catturare dal governo di Brindisi. I suoi buoni rapporti \u2013 nonostante la sua dichiarata fede di \"anticomunista sfegatato\" \u2013 con i dirigenti comunisti potrebbero essere stati all'origine dell'invio da Brindisi come superiore, il 10 gennaio 1944, del generale Quirino Armellini \u2013 fedelissimo di Pietro Badoglio \u2013 sebbene diversi altri generali in clandestinit\u00e0 (Simone Simoni, Sabato Martelli Castaldi, Dardano Fenulli) abbiano accettato di buon grado d'essere sottoposti al comando dell'abile colonnello. Secondo Pietro de Carolis i medesimi buoni rapporti potrebbero averlo portato alla cattura da parte del controspionaggio tedesco, dietro delazione da parte di elementi interessati a non consentire la formazione di un blocco compatto fra partigiani comunisti e resistenza militare lealista.\nGiorgio Pisan\u00f2 e Renato Carli Ballola propendono invece per una combinazione di imprudenze dei membri del Fronte e infiltrazioni delle polizie fasciste e tedesche nell'organizzazione, che era tenuta sotto stretto controllo. Secondo Giorgio Pisan\u00f2 l'attivit\u00e0 del Fronte Militare Clandestino era ben nota alle polizie nazifasciste e ai rispettivi servizi segreti, che erano riuscite a infiltrarvi doppi agenti e informatori. Non appena giunse la notizia del prossimo sbarco di Anzio, la possibilit\u00e0 che l'organizzazione di Montezemolo da fonte di informazioni si trasformasse in una rischiosa quinta colonna alle spalle del fronte tedesco, fece rompere a Kappler gli indugi, e nel giro di sole 48 ore il vertice del Fronte fu arrestato quasi per intero.\nDi tutt'altra opinione \u00e8 Ugo Finetti, secondo cui Montezemolo era \"il principale nemico di Kappler\", il quale gli diede \"personalmente la caccia\".. Finetti \u00e8 dell'opinione che la cattura di Montezemolo sia da ascriversi a un tradimento, per la colpa di essere \"un anticomunista sfegatato\". Concorda con l'ipotesi della delazione anche Pierangelo Maurizio, secondo il quale la possibilit\u00e0 che i tedeschi potessero ritirarsi da Roma per evitare l'accerchiamento delle truppe sulla Linea Gustav, acceler\u00f2 i tempi per la sua \"liquidazione\" da parte dei comunisti. Secondo Maurizio, Raffaele Cadorna nelle sue memorie avrebbe ricordato un colloquio con un dirigente comunista, ignaro del ruolo di Cadorna, nel quale chiese: \"Non avete qualche contatto utile coi militari?\" La risposta fu \"s\u00ec, abbiamo un colonnello, un piemontese monarchico, ma poi all'ultimo momento lo facciamo fuori\".. Sostengono questa tesi anche Domenico De Napoli, Antonio Ratti e Silvio Bolognini secondo i quali da parte comunista per Montezemolo si attu\u00f2 la tattica dell'\"eliminare gli esponenti delle classi pi\u00f9 legate alla dinastia\". Anche Corrias ipotizza come retroscena dell'arresto il fatto che l'eventualit\u00e0 di un accordo fra l'ala pi\u00f9 moderata del PCI (Amendola) e il FMC era \"fortemente avversata dalla componente pi\u00f9 estremista dello schieramento di sinistra\".\nSecondo un carteggio tra l'avvocato Tullio Mango e il suo assistito Herbert Kappler, scoperto da Sabrina Sgueglia e pubblicato dal libro \"Partigiano Montezemolo\" di Mario Avagliano, l'uomo che aveva dato ai nazisti l'informazione decisiva per giungere alla cattura di Montezemolo fu Enzo Selvaggi, anche lui esponente monarchico della Resistenza, fondatore e direttore del giornale \u00abItalia Nuova\u00bb. In base a un appunto \"stilato, verosimilmente, dopo un colloquio di persona con l'ex capo delle SS di Roma\" dall'avvocato Mango, risulta che Kappler \"cercava Montezemolo, assolutamente irrintracciabile. Arrestato Enzo Selvaggi, fu interrogato dalle SS per quattro ore e ottenne la libert\u00e0 rivelando che il giorno successivo Montezemolo si sarebbe recato a pranzo da De Grenet\".\nLa prigionia e la morte alle Ardeatine.\nMontezemolo fu tradotto a via Tasso dove per 58 giorni viene sottoposto a duri interrogatori senza rivelare nulla. Secondo la maggioranza delle fonti indirette, Montezemolo fu torturato.\nArmellini invi\u00f2 una comunicazione a Brindisi chiedendo che Montezemolo fosse scambiato con qualche prigioniero tedesco di pari importanza, ma Badoglio non dette seguito alla richiesta. Montezemolo riesce comunque a far pervenire a familiari e commilitoni dei biglietti nascosti nella biancheria, con cui comunica dati precisi sulla cella dov'\u00e8 imprigionato, nella speranza di un intervento del Vaticano oppure di un colpo di mano per trarlo in salvo.\nIl 24 marzo 1944, dopo l'attentato in via Rasella in cui perdono la vita 33 soldati tedeschi, Montezemolo fin\u00ec nelle liste dei fucilandi, assieme ad altri 334 sventurati nella rappresaglia delle Fosse Ardeatine. La scelta di fucilare anche Montezemolo \u00e8 inopinata per molti, poich\u00e9 egli avrebbe potuto garantire \u2013 in caso di ritirata tedesca \u2013 l'ordine pubblico nella citt\u00e0 e dunque anche la tranquillit\u00e0 delle operazioni tedesche.\nSepolto nel Cimitero monumentale di Torino, Montezemolo lasci\u00f2 cinque figli: Manfredi, Andrea, Lydia, Isolda e Adriana.\nDopo la Liberazione gli \u00e8 stata conferita la Medaglia d'oro al valor militare e alla memoria. Alla sua memoria gli sono state intitolate alcune caserme: Castel Maggiore (BO) sede del Reggimento Genio Ferrovieri \u2013 Roma (dismessa, ora sede della Corte dei Conti) \u2013 Cuneo (dismessa) \u2013 Palmanova (dismessa). A Tuscania, comune del Viterbese di cui il figlio Andrea \u00e8 stato vescovo titolare, gli \u00e8 stato intitolato il piazzale di accesso al quartiere ex-Gescal."}
{"id": "1151194", "revid": "729019", "url": "https://it.wikipedia.org/wiki?curid=1151194", "title": "Porta Vecchia (Grosseto)", "text": "Porta Vecchia \u00e8 la pi\u00f9 antica porta delle mura di Grosseto, ed \u00e8 situata all'angolo meridionale della cinta.\nInsieme al Cassero Senese, \u00e8 uno dei pochi elementi architettonici conservati dell'antica cerchia muraria medievale, sopravvivendo ai lavori di ricostruzione fatti eseguire dai Medici nella seconda met\u00e0 del XVI secolo.\nStoria.\nLa porta risale al XIV secolo e costituiva l'accesso meridionale alla citt\u00e0 delle mura medievali di Grosseto; era detta \"Porta Cittadina\", nome che la tradizione locale faceva risalire al capitano del popolo Lambertesco Cittadini. La porta era munita di un cassero, una fortificazione turrita a scopo difensivo. Nel corso del XVI secolo, quando i Medici fecero erigere le nuove fortificazioni della citt\u00e0 (1565-1593), la porta fu mantenuta e inglobata nelle mura medicee. Ridenominata \"Porta Reale\", fu l'unico accesso alla citt\u00e0 per oltre due secoli, punto nodale verso cui convergevano tutte le strade; solo nel 1755 fu aperto un secondo accesso con la Porta Nuova, posta all'estremit\u00e0 settentrionale.\nTra il 1848 e il 1850 vennero completati i lavori di smilitarizzazione delle mura difensive, con la trasformazione delle cortine e dei camminamenti in giardini pubblici. Nel 1854 fu abbattuta la torre di avvistamento medievale che sovrastava la porta e nel 1882 venne asportato l'orecchione sinistro del bastione Cavallerizza per aprire maggiore spazio nell'area antistante la porta. Tale intervento, ricordato da una lapide posta sulle mura esterne del bastione, fu voluto dal prefetto Stefano De Maria di Casalnuovo, al quale venne anche intitolata la piazza fuori Porta Vecchia.\nL'area a sud della citt\u00e0, tra la Porta Vecchia e l'Ombrone, dalla fine del XIX secolo ha visto sorgere il primo sobborgo al di fuori delle mura cittadine, il cosiddetto \"Sobborgo di Porta Vecchia\".\nDescrizione.\nPorta Vecchia si apre lungo il lato sud-orientale delle mura di Grosseto, sul fianco destro del bastione Cavallerizza, lungo il tratto della cinta muraria che collega il suddetto baluardo al bastione Maiano. Provenendo dall'esterno, attraverso la porta si accede al centro storico immettendoci nella piazza del Sale.\nPorta Vecchia si presenta come una doppia porta di accesso attraverso le mura, caratterizzata sul lato esterno da un arco a tutto sesto rivestito in travertino e sovrastato da un pi\u00f9 antico arco a sesto acuto, la cui sommit\u00e0 fu tagliata durante i lavori del 1854 che portarono all'abbattimento dell'antica torre di avvistamento medievale."}
{"id": "1151197", "revid": "486946", "url": "https://it.wikipedia.org/wiki?curid=1151197", "title": "Suhinia steinbergae", "text": ""}
{"id": "1151201", "revid": "248219", "url": "https://it.wikipedia.org/wiki?curid=1151201", "title": "Quasicorambe", "text": ""}
{"id": "1151204", "revid": "486946", "url": "https://it.wikipedia.org/wiki?curid=1151204", "title": "Suhinia", "text": ""}
{"id": "1151206", "revid": "1372005", "url": "https://it.wikipedia.org/wiki?curid=1151206", "title": "Ortenau", "text": "Ortenau \u00e8 una regione storica situata sul lato destro dell'Alto Reno e nella zona alle pendici occidentali della Foresta Nera in Germania. Dal nome Ortenau derivano il nome di un circondario della zona (Ortenaukreis) e il nome di un vino (\"Ortenauer Wein\"). La regione si estende per circa 70\u00a0km dal fiume Oos presso Baden-Baden fino al torrente Bleichbach presso Herbolzheim a sud. La citt\u00e0 pi\u00f9 importante della regione \u00e8 Offenburg, centro economico e culturale dell'area."}
{"id": "1151211", "revid": "1543377", "url": "https://it.wikipedia.org/wiki?curid=1151211", "title": "Famenniano", "text": "Nella scala dei tempi geologici, il Famenniano rappresenta l'ultimo dei due piani stratigrafici o et\u00e0 in cui \u00e8 suddiviso il Devoniano superiore, l'ultima delle tre epoche del periodo Devoniano, che a sua volta \u00e8 il quarto dei sei periodi in cui \u00e8 suddivisa l'era del Paleozoico.\nIl Famenniano \u00e8 compreso tra 374,5 \u00b1 2,6 e 359,2 \u00b1 2,5 milioni di anni fa (Ma), preceduto dal Frasniano e seguito dal Tournaisiano, il primo piano del successivo Carbonifero.\nL'inizio del Famenniano fu segnato da un'estinzione di massa: fu durante quest'epoca che apparvero i primi Tetrapodi.\nEtimologia.\nIl Famenniano deriva il suo nome dalla regione di Famenne, in Belgio.&lt;br&gt;\nIl piano e la denominazione furono introdotti nella letteratura scientifica nel 1855 dal geologo belga Andr\u00e9 Dumont.\nDefinizioni stratigrafiche e GSSP.\nLa base del Famenniano, \u00e8 fissata alla prima comparsa negli orizzonti stratigrafici dei conodonti della specie \" Palmatolepis triangularis \". Questo limite \u00e8 appena al di sopra dell'evento di estinzione di massa, noto come Kellwasser Event, che ha portato all'estinzione di tutti i conodonti dei generi Ancyrodella e Ozarkodina e di quasi tutte le specie di Palmatolepis, Polygnathus e Ancyrognathus. Coincide anche con la zona delle specie \"Crickites holzapfeli\" e \"Phoenixites frechi\" nella scala delle Goniatiti. \nIl limite superiore, che segna anche il confine tra Devoniano e Carbonifero, \u00e8 fissato alla comparsa dei conodonti della specie \"Siphonodella sulcata\". \nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 identificato in una sezione superiore della cava abbandonata di Coumiac, presso Cessenon, nella Montagne Noire, nel sud-ovest della Francia.\nSuddivisioni.\nIl Famenniano \u00e8 suddiviso in otto biozone di conodonti: "}
{"id": "1151216", "revid": "29244", "url": "https://it.wikipedia.org/wiki?curid=1151216", "title": "Dotoidae", "text": ""}
{"id": "1151219", "revid": "296569", "url": "https://it.wikipedia.org/wiki?curid=1151219", "title": "Corte Federale della FIGC", "text": ""}
{"id": "1151223", "revid": "1305772", "url": "https://it.wikipedia.org/wiki?curid=1151223", "title": "God's Son", "text": "God's Son \u00e8 il sesto album del rapper statunitense Nas, pubblicato il 17 dicembre del 2002 dalla Columbia e dall'etichetta di Nas, la Ill Will Records. La produzione \u00e8 affidata, tra gli altri, a The Alchemist, Salaam Remi, Chucky Thompson ed Eminem. Parzialmente ispirato dalla faida di Nas con Jay-Z e alla morte di sua madre all'inizio del 2002, \"God's Son\" copre argomenti lirici come la religione, la violenza e le sue esperienze emotive. \u00c8 stato ritenuto dai critici musicali come un'opera personale di Nas.\nL'album debutta alla diciottesima posizione nella Billboard 200, vendendo 156.000 copie nella sua prima settimana, per poi raggiungere il 12\u00ba posto come picco massimo e dall'album sono estratti tre singoli di successo commerciale. Dopo la sua uscita, \"God's Son\" ha ricevuto un plauso universale da parte della critica, con i critici che elogiano il suo lirismo e vedono in ci\u00f2 una progressione dai suoi lavori precedenti. Il 14 gennaio 2003, la RIAA lo certifica disco di platino in seguito al milione di copie vendute.\nBackground.\nL'album d'esordio di Nas, \"Illmatic\" (1994), aveva ricevuto il plauso della critica, ma le sue successive pubblicazioni erano considerate pi\u00f9 commerciali e avevano ottenuto critiche in tal senso. Il collega di New York Jay-Z dissa Nas in \"Takeover\" e il rapper del Queensbridge risponde con \"Ether\", pubblicato nell'album \"Stillmatic\" (2001) che ne ha segnato il ritorno artistico. Jay-Z in seguito sfida Nas in una rap battle in pay-per-view, ma Nas rifiuta: \u00abla pay-per-view \u00e8 per wrestler e boxer. Io faccio dischi. Se Jay-Z vuole battersi, dovrebbe far uscire il suo album nello stesso giorno in cui io faccio uscire il mio e lasciare che decida la gente\u00bb riferendosi al suo \"God's Son\" e al \"\" di Jay-Z.\nDopo la pubblicazione di \"Stillmatic\", Nas ha trascorso del tempo a curare sua madre malata, Ann Jones, fino alla morte per cancro al seno avvenuta nell'aprile del 2002. Nas non ha voluto registrare musica mentre sua madre era malata, periodo nel quale sono arrivati diversi dissing da parte del rivale Jay-Z. All'epoca, Nas si avvicinava alla fine della sua faida con Jay-Z, che ispirava anche il materiale personale ed emotivo dell'album.\nRicezione.\nL'album \u00e8 generalmente accolto in maniera positiva dai critici musicali. Sul sito Metacritic ottiene un punteggio di 81/100 basato su 18 recensioni. AllMusic e IGN lo piazzano dietro a \"Illmatic\" e \"Stillmatic\". Nonostante abbia definito la produzione \u00abtiepida\u00bb, Sam Chennault di Pitchfork ha lodato l'abilit\u00e0 lirica di Nas, descrivendolo come \u00abtecnicamente sbalorditivo\u00bb come MC e \u00abritmicamente versatile e intellettualmente perspicace.\u00bb Chennault e Launch.com hanno paragonato \"God's Son\" a \"Illmatic\", mentre PopMatters lo giudica inferiore al \u00ableggendario \"Stillmatic\"\u00bb, cos\u00ec come Berliner per \"Stylus Magazine\". Per \"The A.V. Club\" invece, \u00ab\"God's Son\" \u00e8 un degno seguito di \"Stillmatic\".\u00bb\nSerena Kim della rivista \"Vibe\" ha dichiarato che \u00abqui \u00e8 auto-ironico in maniera disarmante, e ci offre un raro sguardo dentro il suo processo artistico.\u00bb Ethan Brown della rivista \"New York\" ha elogiato il lirismo di Nas e ha trovato la sua opera musicalmente significativa, dichiarando: \u00abqui, Nas \u00e8 cos\u00ec feroce, cos\u00ec esplicito, cos\u00ec al comando con le parole che demolisce non solo l'opera dei nostri rapper richiamando parolieri della musica fenomenali come Rakim, ricorda persino i progenitori dell'hip-hop come Muhammad Ali nell'epoca del \"Rumble in the Jungle\" [...] come i progetti innovativi del passato, \"God's Son\" non \u00e8 semplicemente un grande album, \u00e8 un promemoria di ci\u00f2 che ci \u00e8 mancato [...] Nas riporta l'hip hop alle origini con un break-beat grezzo e una storia ben raccontata. Questa \u00e8 l'essenza del punk; vediamo se il rap essenziale di Nas d\u00e0 il via a una rivoluzione.\u00bb\nJason Birchmeier, per Allmusic, scrive: \u00ab\"God's Son\" non \u00e8 proprio il capolavoro che potrebbe essere [...] ma \u00e8 sicuramente uno degli album migliori nella carriera del rapper del Queensbridge.\u00bb Non mancano le recensioni negative. Ta-Nehisi Coates di \"The Village Voice\" scrive che \u00abNas si \u00e8 reso mediocre [...] molte tracce in \"God's Son\" supplicano per i funerali.\u00bb \"Spin\" giudica il disco appena sufficiente.\nBrett Berliner per \"Stylus Magazine\" recensisce positivamente il sesto album del rapper: \u00abse Nas avesse scelto di eliminare quattro tracce e ridurlo alle dieci di \"Illmatic\", sarebbe sul livello di \"Stillmatic\" e ne parleremmo come il quarto classico di Nas.\u00bb Tuttavia, Berliner elogia Nas scrivendo che \u00ab\u00e8 il miglior paroliere nel rap di oggi, forse di sempre. In particolare, la sua coerenza \u00e8 tale che ha l'abilit\u00e0 di salvare canzoni prodotte male con le sue sole rime.\u00bb Recensioni positive arrivano anche dal critico Robert Christgau, che assegna tre stelle all'album, da \"Rolling Stones\" (secondo Christian Hoard, \u00abad ogni modo, \u00e8 il ritorno dell'anno nell'hip hop\u00bb), da \"Billboard\" (\u00abprovocante e magistrale, \"God's Son\" trova finalmente Nas realizzare il suo pieno potenziale come MC\u00bb) e da \"Blender\" (\u00abNas rivuole la sua corona\u00bb).\n\"Spin\" nomina \"Made You Look\" nono miglior singolo del 2003. \"The Village Voice\" classifica \"God's Son\" al cinquantaduesimo posto nel suo sondaggio dei critici di Pazz &amp; Jop. \"Kludge\" lo include nella sua lista dei migliori album del 2002, per Metacritic \u00e8 il 25\u00b0 miglior album del 2002 e secondo Henry Adaso di About.com, l'album \u00e8 l'unico dove Nas dimostra \u00abcrescita e maturit\u00e0.\u00bb\nPerformance commerciale.\n\"God's Son\" debutta alla diciottesima posizione nella Billboard 200, vendendo 156.000 copie nella sua prima settimana. La dodicesima posizione \u00e8 il picco massimo di \"God's Son\" nella classifica statunitense. Vende 630.000 copie in tre settimana restando nei primi venti posti della classifica, e arrivando al vertice della classifica Top R&amp;B/Hip-Hop Albums, ottenendo anche la certificazione di disco di platino da parte della RIAA il 14 gennaio del 2003. L'album produce tre singoli: \"I Can\" (12\u00b0 nella Billboard Hot 100), \"Made You Look\" (32\u00b0 nella Hot 100) e \"Get Down\" (76\u00b0 nella Hot R&amp;B/Hip-Hop Singles &amp; Tracks).\nImpatto.\nDopo la pubblicazione di \"Ether\" e \"Stillmatic\", Nas ha guadagnato l'applauso universale da parte della critica come miglior rapper di New York, noto anche come \"King di New York\". \"God's Son\" diviene una sorta di spartiacque: da una parte ha la possibilit\u00e0 di consolidare il suo status, dall'altra rischia di dimostrare la sua incoerenza artistica. In una recensione di \"God's Son\", Joseph Jones di PopMatters dichiara che \u00ab\"God's Son\" \u00e8 monumentale in termini dell'attuale lotta di potere nell'hip hop. Che ti piaccia o meno, \"Ether\" ha fatto questo. Con \"God's Son\", Nas ha l'opportunit\u00e0 di cementare il suo status come \"Re di NY\" almeno per altri 3-4 anni o potrebbe dimostrare di non essere il salvatore su cui gli appassionati di hip-hop dovrebbero puntare le proprie speranze.\u00bb In \"God's Son\", Nas fa riferimento alla faida con Jay-Z in diverse tracce (\"Last Real Nigga Alive\" ad esempio)."}
{"id": "1151224", "revid": "1573940", "url": "https://it.wikipedia.org/wiki?curid=1151224", "title": "Doto", "text": "Doto \u00e8 un genere di molluschi nudibranchi della famiglia Dotidae.\nTassonomia.\nComprende le seguenti specie:"}
{"id": "1151226", "revid": "372624", "url": "https://it.wikipedia.org/wiki?curid=1151226", "title": "Parco Oraziano", "text": ""}
{"id": "1151227", "revid": "22475", "url": "https://it.wikipedia.org/wiki?curid=1151227", "title": "Chi\u00e8vres", "text": "Chi\u00e8vres \u00e8 una citt\u00e0 belga di 6.255 abitanti, nella provincia vallone dell'Hainaut."}
{"id": "1151230", "revid": "2091899", "url": "https://it.wikipedia.org/wiki?curid=1151230", "title": "Aveia", "text": "Aveia \u00e8 stata una citt\u00e0, poi municipio romano, dei Vestini.\nConosciuta anche come Aveia vestina era localizzata nella IV regione augustea, nell'attuale conca aquilana, dove oggi \u00e8 situato Fossa, piccolo comune di 620 abitanti, nel territorio del quale \u00e8 stata rinvenuta una grande necropoli con tombe dal IX al I secolo a.C.\nReperti.\nLa prima individuazione del sito archeologico fu compiuta dal gesuita Vito Maria Giovenazzi nel 1773.\nI reperti archeologici i pi\u00f9 numerosi sono quelli relativi ai luoghi sacri e ai culti della citt\u00e0.\nLa citt\u00e0 era lambita dalla strada consolare Claudia nova, costruita dall'imperatore Claudio nel 47. Molti reperti, come il tracciato della strada romana e delle mura, sono stati rinvenuti durante i lavori di ricostruzione del centro di Fossa, dopo il terremoto del 2009.\nAveia nell'epoca del tardo impero fu importante dal punto di vista religioso, perch\u00e9 vi fu istituita la diocesi di Aveia, anche se nel VI secolo fu abolita per l'invasione longobarda. Presso un sacello di Aveia era venerato il corpo di San Massimo, martirizzato in Aveia nel III secolo, venendo scaraventato dalla torre di guardia del castello. Il corpo fu poi traslato per sicurezza a Forcona, vicino a L'Aquila, dove fu istituita una nuova diocesi. \nDall'VIII secolo lentamente Aveia scomparve, le case furono utilizzate per nuove costruzioni, soprattutto per il castello recinto che sovrasta la piana."}
{"id": "1151231", "revid": "729019", "url": "https://it.wikipedia.org/wiki?curid=1151231", "title": "Bastione Cavallerizza", "text": "Il bastione Cavallerizza (gi\u00e0 baluardo dell'Oriolo) \u00e8 uno dei sei bastioni che compongono la cinta muraria della citt\u00e0 di Grosseto.\nIl bastione \u00e8 situato al vertice meridionale delle mura di Grosseto, adiacente a Porta Vecchia, storico accesso alla citt\u00e0 medievale.\nStoria.\nIl bastione fu edificato nella seconda met\u00e0 del XVI secolo nei pressi della Porta Vecchia \u2013 allora conosciuta come Porta Cittadina o Porta Reale \u2013 durante la ricostruzione delle mura operata dai Medici su progetto di Baldassarre Lanci, e i lavori furono eseguiti dal 1574 al 1575 sotto la direzione di Simone Genga, nonostante le fondamenta fossero state gettate gi\u00e0 nel 1567. Il bastione prese il nome di \"baluardo di Porta Reale\", ma fin\u00ec poi per essere modificato in \"baluardo dell'Oriolo\" per la presenza di un orologio sul torrione sovrastante la porta. Altri lavori di consolidamento furono effettuati negli anni novanta dello stesso secolo, sempre a causa del difficile terreno che gi\u00e0 aveva fatto ritardare la costruzione stessa del bastione. Essendo ubicato a ridosso del principale accesso alla citt\u00e0 \u2013 a lungo unico accesso \u2013 questo \u00e8 il bastione che pi\u00f9 di tutti ha subito trasformazioni e modifiche nel corso della propria storia.\nAl 1733 risale un progetto poi effettivamente realizzato del governatore di Grosseto Cosimo Bagnesi circa lavori di rinforzo a fini di difesa della porta, mentre ulteriori lavori di adeguamento si ebbero nel 1755 ad opera del direttore generale delle fortificazioni in Toscana, il colonnello Odoardo Warren.\nIn seguito alla definitiva smilitarizzazione delle mura del 1833, iniziarono i lavori per trasformare i camminamenti e i bastioni in parco pubblico. Nel 1848 vennero portate avanti una serie di operazioni per ampliare la passeggiata in quota nel tratto tra il bastione dell'Oriolo e il bastione Molino a Vento, su progetto dell'ingegnere Lamberto Lapi. Nel 1850 il terreno antistanti le troniere venne adibito a orto, mentre la torre sovrastante la porta fu ceduta a privati, che ne disposero la demolizione nel 1854. L'intervento pi\u00f9 significativo si ebbe nel 1882, quando per iniziativa del prefetto Stefano De Maria fu asportato l'orecchione sinistro del bastione aprendo maggiore spazio di fronte alla porta. Inoltre, nel 1895 venne realizzata una rampa che permetteva l'accesso dalla sottostante piazza del Sale, mentre al centro del bastione fu realizzata un'area circolare contornata da gradoni, la quale fu rinnovata nel corso del XX secolo ed utilizzata per spettacoli, incontri e cinema all'aperto.\nDescrizione.\nIl bastione Cavallerizza chiude, all'interno, il lato meridionale di piazza del Sale nel centro storico di Grosseto. Si trova nei pressi di Porta Vecchia, rispetto alla quale si trova a sinistra guardando le mura dall'esterno.\nDi forma poligonale, il bastione si caratterizza per la presenza di un giardino lungo l'area pedonale che conduce verso il non lontano bastione Molino a Vento. A causa della demolizione dell'orecchione sinistro avvenuta tra il 1882 e il 1884, il Cavallerizza \u00e8 l'unico tra i sei bastioni a non mantenere l'originaria conformazione a punta di freccia. Esternamente, presenta un possente basamento a scarpa cordonato, in continuit\u00e0 con la cortina sovrastante."}
{"id": "1151234", "revid": "287204", "url": "https://it.wikipedia.org/wiki?curid=1151234", "title": "Rathvilly", "text": "Rathvilly (in irlandese: \"R\u00e1th Bhile\"\u00a0 che significa \"forte dell'albero sacro\") \u00e8 un villaggio nella contea di Carlow, nella Repubblica di Irlanda sulle rive del fiume Slaney. La zona era la sede della famiglia del Barone Rathdonnell.\nNel centro del villaggio c'\u00e8 una statua dedicata a Kevin Barry un locale di 18 anni che combatt\u00e9 per l'indipendenza irlandese nel 1920. Fu catturato dagli inglesi ed imprigionato nella prigione MountJoy.\nRathvilly ha vinto la competizione \"Tidy Towns\" (citt\u00e0 pulite) in 3 occasioni separate, 1961, 1963, e 1968.\n\u00c8 anche conosciuto da molti come \"home of footballers\" (\"casa dei calciatori\"), dato che la locale squadra di calcio gaelico \u00e8 probabilmente l'unica a contrastare il dominio delle squadre della citt\u00e0 di Carlow, \u00c9ire Og e O'Hanrahans. I colori della squadra sono verde ed oro. \nSan Patrizio \u00e8 il patrono del villaggio."}
{"id": "1151235", "revid": "287204", "url": "https://it.wikipedia.org/wiki?curid=1151235", "title": "IGD (disambigua)", "text": ""}
{"id": "1151236", "revid": "486946", "url": "https://it.wikipedia.org/wiki?curid=1151236", "title": "Igd", "text": ""}
{"id": "1151237", "revid": "29244", "url": "https://it.wikipedia.org/wiki?curid=1151237", "title": "Miesea", "text": ""}
{"id": "1151238", "revid": "1573940", "url": "https://it.wikipedia.org/wiki?curid=1151238", "title": "Miesea evelinae", "text": "Miesea evelinae () \u00e8 un mollusco nudibranchio della famiglia Dotidae. \u00c8 l'unica specie nota del genere Miesea.\nL'epiteto specifico \u00e8 un omaggio alla zoologa tedesca Eveline Du Bois-Reymond Marcus (1901-1990), moglie di Ernst Marcus (1893-1968), descrittore della specie."}
{"id": "1151243", "revid": "1728", "url": "https://it.wikipedia.org/wiki?curid=1151243", "title": "Giuseppe Cordero di Montezemolo", "text": ""}
{"id": "1151250", "revid": "74801", "url": "https://it.wikipedia.org/wiki?curid=1151250", "title": "Circondario di Rottweil", "text": "Il circondario di Rottweil \u00e8 uno dei circondari dello stato tedesco del Baden-W\u00fcrttemberg.\nFa parte del distretto governativo di Friburgo in Brisgovia.\nStoria.\nIl distretto risale al Oberamt Rottweil, che \u00e8 stato creato nel 1806-1808, quando la citt\u00e0 libera di Rottweil entr\u00f2 a far parte W\u00fcrttemberg. Nel 1934 \u00e8 stato rinominato in Landkreis (circondario).\nDurante la seconda guerra mondiale, una serie di campi di concentramento nazisti, noti collettivamente come KZ Sch\u00f6rzingen-Rottweil-Zepfenhan, si trovavano nella zona.\nNel 1973 isono stati aggiunti diversi comuni dei distretti Horb, Wolfach, Hechingen e Villingendorf.\nGeografia.\nIl distretto si estende su parte delle montagne della Foresta Nera e del Giura Svevo."}
{"id": "1151254", "revid": "1573940", "url": "https://it.wikipedia.org/wiki?curid=1151254", "title": "Eubranchus", "text": "Eubranchus \u00e8 un genere di molluschi nudibranchi della famiglia Eubranchidae.\nTassonomia.\nIl genere comprende le seguenti specie:"}
{"id": "1151255", "revid": "1573940", "url": "https://it.wikipedia.org/wiki?curid=1151255", "title": "Eubranchidae", "text": "Eubranchidae \u00e8 una famiglia di molluschi nudibranchi della superfamiglia Fionoidea.\nTassonomia.\nLa famiglia comprende i seguenti generi:"}
{"id": "1151257", "revid": "474175", "url": "https://it.wikipedia.org/wiki?curid=1151257", "title": "Ouse (Yorkshire)", "text": "L'Ouse (pronuncia: ooze) \u00e8 un fiume che scorre nel nord dello Yorkshire, in Inghilterra. Nasce dalla confluenza del fiume Swale e dello Ure ad est di Boroughbridge, nel centro dello Yorkshire.\nAttraversa York, Selby e Goole, quindi si unisce al fiume Trent presso Faxfleet, per formare il fiume Humber.\nIl suo sistema di affluenti (che include il Derwent, l'Aire, il Don, il Wharfe, il Rother, il Nidd, lo Swale, l'Ure ed il Foss) bagna una vasta area nel nord dell'Inghilterra, compresa gran parte dello Yorkshire Dales e il North York Moors.\nLa valle dell'Ouse \u00e8 ampia e piana, le piogge intense d'inverno possono portare a straripamenti. Negli ultimi anni sia York sia Selby sia i paesi vicini sono stati duramente colpiti.\nEtimologia.\nLa parola \"ouse\" \u00e8 un nome molto comune tra i fiumi inglesi, deriva dal celtico \"*udso-\", che significa \u201cacqua\u201d."}
{"id": "1151258", "revid": "287204", "url": "https://it.wikipedia.org/wiki?curid=1151258", "title": "Classe Tribal (cacciatorpediniere)", "text": ""}
{"id": "1151265", "revid": "136053", "url": "https://it.wikipedia.org/wiki?curid=1151265", "title": "Deus Sol Invictus", "text": ""}
{"id": "1151267", "revid": "1573940", "url": "https://it.wikipedia.org/wiki?curid=1151267", "title": "Godiva quadricolor", "text": "Godiva quadricolor () \u00e8 un mollusco nudibranchio della famiglia Myrrhinidae.\nBiologia.\nSi nutre di altri nudibranchi."}
{"id": "1151270", "revid": "729019", "url": "https://it.wikipedia.org/wiki?curid=1151270", "title": "Bastione Molino a Vento", "text": "Il bastione Molino a Vento (gi\u00e0 baluardo di San Michele) \u00e8 uno dei sei bastioni che compongono la cinta muraria della citt\u00e0 di Grosseto.\nIl bastione occupa il vertice sud-occidentale delle mura di Grosseto, nell'area di Porta Corsica, lungo il lato che unisce il bastione Cavallerizza al bastione Garibaldi. Per la presenza della fontana con cinghiale, il bastione \u00e8 comunemente conosciuto come \"Cinghialino\" dai grossetani.\nStoria.\nIl bastione fu edificato nella seconda met\u00e0 del XVI secolo, durante la ricostruzione delle mura operata dai Medici su progetto di Baldassarre Lanci; i lavori, diretti dallo stesso Lanci, furono eseguiti nel 1571 e comportarono la demolizione del complesso del monastero della Santissima Annunziata. Quello stesso anno, Lanci mor\u00ec colpito dalla malaria, lasciando la direzione dei cantieri delle nuove mura al figlio Marino. Il bastione prese il nome di \"baluardo di San Michele\", in quanto costruito nel luogo dove sorgeva la Porta di San Michele delle demolite mura medievali, denominazione conferitale dalla vicina chiesa di San Michele.\nNel XVIII secolo \u00e8 documentata la presenza sul baluardo di un Corpo di guardia e di un casino per la scuola dei cannonieri. La denominazione \"bastione Molino a Vento\" risale al XIX secolo e proviene dalla presenza di un mulino attestata fino al 1823; l'edificio fu probabilmente demolito in seguito alla totale smilitarizzazione delle mura avvenuta a partire dal 1833, con la trasformazione dei camminamenti e dei bastioni in parco pubblico. Vennero demolite le strutture militari, mentre le piazze basse del bastione furono adibite a serre e vivai; nel 1848 fu ampliata la passeggiata in quota tra il Molino a Vento e il bastione Cavallerizza su progetto dell'ingegnere Lamberto Lapi. Al centro del bastione fu collocata nel 1866 una vasca circolare con fontanile a novantacinque getti d'acqua, poi abbellita con le sculture del \"Cinghialino\" e altri animali ad opera di Tolomeo Faccendi nel 1950. Sempre nel 1950 vi fu collocato il busto in bronzo di Giuseppe Mazzini dello scultore Ivo Pacini.\nDescrizione.\nIl bastione Molino a Vento si presenta a sezione poligonale, con un poderoso basamento a scarpa cordonato, in continuit\u00e0 con la cortina muraria apicale, con alcuni resti di corpi di guardia che sono scomparsi nel tempo.\nPresso il bastione, \u00e8 presente un camminatoio pedonale in galleria, di epoca posticcia, ricavato dalle gallerie che in passato conducevano alle cannoniere; all'esterno della cinta muraria sono ben visibili una serie di campi da tennis."}
{"id": "1151271", "revid": "110157", "url": "https://it.wikipedia.org/wiki?curid=1151271", "title": "North American Soccer League 1974", "text": "La North American Soccer League 1974 fu la settima edizione dell'omonima lega calcistica. Parteciparono quindici squadre e il titolo and\u00f2 nuovamente ad una squadra esordiente, i .\nAvvenimenti.\nRispetto alla stagione precedente si ebbe un deciso aumento delle partecipanti con quindici squadre iscritte: le defezioni di Atlanta Apollos e Montr\u00e9al Olympique vennero compensate dagli otto ingressi di Baltimore Comets, Boston Minutemen, Denver Dynamos, Los Angeles Aztecs, San Jose Earthquakes, Seattle Sounders, Vancouver Whitecaps e Washington Diplomats.\nA partire da questa stagione venne introdotta un'altra novit\u00e0 regolamentare volta ad \"americanizzare\" il gioco: anche le partite della stagione regolare non potevano pi\u00f9 terminare in pareggio, l'eventuale parit\u00e0 al termine dei 90 minuti veniva risolta battendo i calci di rigore.\nFormula.\nLe squadre erano suddivise in quattro division in base alla loro posizione geografica. Ogni squadra giocava 20 incontri, dieci in casa e altrettanti in trasferta, incontrando pi\u00f9 frequentemente le avversarie della propria division. Le quattro prime classificate e le due migliori seconde venivano ammesse ai play-off per il titolo.\nI play-off erano costituiti da un primo turno cui partecipavano le due seconde e le due prime con i peggior punteggi, cui seguivano semifinali e finale. Tutti i turni erano disputati in gara unica in casa della squadra meglio piazzata durante la stagione regolare, ad eccezione della finale che venne giocata a Miami su richiesta della CBS, l'emittente che trasmise l'incontro.\nVenivano attribuiti 6 punti per ogni vittoria, 3 punti per ogni vittoria ai rigori e 1 punto per ogni gol segnato, fino ad un massimo di 3 per ogni incontro. Una partita terminata ai rigori veniva considerata come terminata con un gol di scarto, aggiungendo un gol alla squadra vincitrice. Tale gol \"fittizio\" veniva calcolato nel computo dei gol segnati e subiti, inoltre poteva contribuire ai punti bonus per i gol segnati."}
{"id": "1151274", "revid": "125780050", "url": "https://it.wikipedia.org/wiki?curid=1151274", "title": "Dasypus novemcinctus", "text": "Larmadillo comune o armadillo a nove fasce (Dasypus novemcinctus ) \u00e8 un mammifero appartenente alla famiglia Dasypodidae, diffuso in America centro-meridionale.\nIl nome comune deriva dalla caratteristica corazza presente sul dorso dell'animale. In spagnolo, infatti, \"armadillo\" \u00e8 un diminutivo che significa \"munito di armatura e di piccole dimensioni\", che gli venne dato nel XVI secolo dai primi \"conquistadores.\"\nOriginatisi in Sudamerica, che ai tempi era una gigantesca isola-continente con un'altissima percentuale di endemismi, gli antenati dell'attuale armadillo a nove fasce beneficiarono della formazione (avvenuta attorno ai 3 milioni di anni fa) dell'Istmo di Panama, essendo stati fra i pochi animali che migrarono da sud verso nord durante il Grande Scambio Americano. A tutt'oggi, assieme a poche altre specie (fra le quali l'opossum della Virginia), l'armadillo a nove fasce continua ad espandere il proprio areale, in direzione nord-est.\nDescrizione.\nDimensioni.\nGli armadilli a nove fasce misurano fra i 40 e i 60\u00a0cm di lunghezza, cui se ne sommano all'incirca altrettanti (25\u201350\u00a0cm) spettanti alla coda. Un armadillo pu\u00f2 misurare perci\u00f2 fino a 110\u00a0cm di lunghezza, per un peso che oscilla fra i 5 e i 10\u00a0kg. L'altezza alla spalla \u00e8 sempre inferiore ai 30\u00a0cm.\nAspetto.\nIl corpo dell'armadillo appare tozzo e a forma di fagiolo rovesciato: esso \u00e8 ricoperto da squame ossificate, ricoperte a loro volta da altre scaglie epidermiche di natura cheratinica, interconnesse tramite lembi di pelle che garantiscono flessibilit\u00e0. Le vertebre dorsali dell'armadillo presentano particolari adattamenti che le predispongono all'ancoraggio della corazza.\nQuesta armatura ricopre il dorso, i fianchi, la testa, la coda e la superficie esterna delle zampe: il ventre e la parte interna delle zampe sono invece sprovvisti di armatura, al posto della quale presentano per\u00f2 una pelle molto spessa e un rado pelame ispido. Come suggerisce il nome, l'armadillo a nove fasce presenta nove (ma in alcune popolazioni anche un numero superiore o inferiore) semicerchi cheratinici a met\u00e0 del corpo, che permettono al corpo sufficiente mobilit\u00e0 in modo tale da far piegare l'animale su s\u00e9 stesso: a differenza degli armadilli dalle tre fasce del genere \"Tolypeutes\", tuttavia, questa specie non \u00e8 in grado di chiudersi a palla.\nL'armadillo a nove fasce \u00e8 di colore grigiastro con chiazze rosate presenti in particolare nelle zone di pelle nuda (muso, guance, ventre) e a livello delle fasce e delle scapole: i peli della regione ventrale sono grigio-giallastro.\nLe zampe sono corte e tozze e presentano quattro dita ciascuna le anteriori, cinque le posteriori: esse sono all'incirca della stessa lunghezza. Le zampe anteriori possiedono grosse unghie (in particolare l'unghia del medio) adatte per le operazioni di scavo, mentre le zampe posteriori hanno unghie pi\u00f9 piccole, utilizzate per fare presa sul suolo. La coda, molto larga alla base, \u00e8 di forma conica e ricoperta da anelli di cheratina.\nLa testa presenta muso allungato e orecchie grandi e di forma romboidale: il senso dell'udito, tuttavia, \u00e8 assai meno sviluppato rispetto all'olfatto, che in questi animali \u00e8 sopraffino. Gli occhi sono piccoli, posti lateralmente sul capo e protetti da spesse palpebre: la vista \u00e8 piuttosto debole e consente all'animale di vedere unicamente oggetti poco distanti. Il lungo muso conico \u00e8 munito di primitivi denti di forma conica, privi di smalto e con radici aperte. Gli armadilli, come osservabile anche negli altri sdentati, possiedono unicamente molari: gli incisivi, sebbene si formino a livello embrionale, generalmente degenerano durante lo sviluppo. Nelle bocca trova inoltre posto una lunga e robusta lingua, utilizzata per catturare le prede e schiacciarle contro il palato prima di inghiottirle. Il senso del gusto, tuttavia, appare poco sviluppato, in virt\u00f9 della scarsa densit\u00e0 di papille gustative.\nBiologia.\nL'armadillo dalle nove fasce \u00e8 un animale tendenzialmente solitario, dalle abitudini crepuscolari e notturne: pu\u00f2 capitare tuttavia di osservarne coppie o, pi\u00f9 raramente, piccoli gruppi di 4-5 individui, cos\u00ec come \u00e8 possibile osservare armadilli durante il giorno nei periodi freddi o con cielo coperto. I giovani tendono a uscire dalle tane prima degli adulti, probabilmente per ridurre il rischio di incappare in predatori.\nDurante il giorno si nasconde in tane che scava da s\u00e9 e che si estendono nel sottosuolo fino a 7,6\u00a0m di lunghezza e 2,1\u00a0m di profondit\u00e0: ciascun armadillo pu\u00f2 scavare anche 12 tane nel proprio territorio (anche se il numero medio di tane in un territorio \u00e8 di 4-5) che vengono utilizzate a rotazione, in modo tale che le prede si nascondano nelle altre tane mentre l'animale ne utilizza una, sicch\u00e9 al suo ritorno possa trovare un abbondante banchetto. Specialmente nella stagione fredda, non \u00e8 raro che pi\u00f9 armadilli (fino a 12) si radunino in un'unica tana per tenersi caldi a vicenda, cos\u00ec come durante la stagione riproduttiva le coppie sono solite condividere la tana. Gli armadilli dalle nove fasce tendono a celare l'ingresso delle proprie tane con rami e sterpi, mentre \u00e8 abbastanza insolito che ne foderino l'interno con erbe e foglie secche: ciascuna tana pu\u00f2 inoltre avere pi\u00f9 entrate per confondere i predatori, ma l'animale tende in genere a servirsi sempre dello stesso accesso per entrare e uscire.\nIl territorio ha un'estensione che va dagli 0,63 ai 20 ettari, in base alla maggiore o minore disponibilit\u00e0 di cibo e acqua al suo interno (e probabilmente anche in base alla minore o maggiore et\u00e0 dell'occupante): esso viene delimitato con urina, feci e col secreto delle ghiandole odorifere presenti su zampe, sottocoda, muso e palpebre: i secreti vengono rilasciati in punti strategici, come grosse rocce, tronchi caduti e sentieri lungo i quali l'animale si muove pi\u00f9 di frequente. I territori dei maschi sono fino al 50% pi\u00f9 grandi di quelli delle femmine e spesso le loro aree periferiche si sovrappongono sia coi territori di queste ultime che con quelli di altri maschi. Le femmine invece hanno territori ben definiti ed esclusivi. Sebbene gli armadilli non siano animali particolarmente territoriali, in caso di violazione di territorio possono avvenire brevi zuffe fatte di zampate e rapidi inseguimenti, accompagnati da acuti stridii. Prima di giungere a ci\u00f2, tuttavia, gli animali passano del tempo ad annusarsi vicendevolmente il posteriore, dove si trovano le ghiandole anali che secernono una sostanza giallastra dall'odore pungente: in tal modo, essi ricavano informazioni sull'et\u00e0 e la condizione sessuale dell'intruso. Le femmine gravide o con piccoli ed i vecchi maschi che hanno fiutato una femmina in estro tendono a mostrare aggressivit\u00e0 maggiore verso i conspecifici.\nUn piccolo numero di armadilli dalle nove fasce sembrano inoltre non stabilirsi in un territorio, ma vagare attraverso i territori di altri esemplari.\nL'armadillo passa la maggior parte del proprio tempo ispezionando il suolo alla ricerca di cibo, fermandosi di tanto in tanto per annusare l'aria in cerca di segnali di pericolo. Sebbene disponga dell'armatura, che lo rende virtualmente immune a molti predatori, se minacciato questo animale si mostra capace di gesti atletici inaspettati, correndo via a gran velocit\u00e0 e compiendo balzi alti fino a 120\u00a0cm. Generalmente, se attaccato l'armadillo dalle nove fasce preferisce per\u00f2 scavare rapidamente una buca, nella quale si puntella con le zampe, mostrando al nemico il quarto posteriore corazzato: tattica questa molto efficace contro numerosi potenziali predatori (grosse martore, canidi selvatici etc.), ma che rende l'armadillo una preda estremamente semplice da catturare per l'uomo.\nL'armadillo \u00e8 inoltre un eccellente scavatore: questo animale pu\u00f2 scavare a gran velocit\u00e0, dissodando la terra con le grosse unghie delle zampe anteriori ed allontanandola con quelle posteriori. Sebbene la sua specialit\u00e0 sia lo scavo, l'armadillo si dimostra anche un ottimo nuotatore: esso pu\u00f2 attraversare tratti d'acqua sia galleggiando (ingoiando aria, riempiendone cos\u00ec l'intestino) che correndo sul fondo, essendo in grado di trattenere il respiro per pi\u00f9 di 6 minuti. Questa abilit\u00e0 torna particolarmente utile all'animale durante le operazioni di scavo, in quanto impedisce al terricio smosso di intasare le vie respiratorie nasali e contemporaneamente fa s\u00ec che l'animale non debba fermarsi per riprendere fiato, fatto questo particolarmente prezioso in caso di fuga da predatori.\nAlimentazione.\nL'armadillo a nove fasce \u00e8 un animale principalmente insettivoro, specializzato nel nutrirsi di formiche e termiti. Tuttavia esso si dimostra di bocca molto buona (il che ne spiega la grande diffusione) e non disdegna di mangiare coleotteri e altri artropodi, nonch\u00e9 le loro larve, oltre che lombrichi, piccoli rettili ed anfibi (specialmente nei mesi invernali, quando questi animali sono lenti e costituiscono facili prede) e uova, di cui va particolarmente ghiotto: in alcuni casi sono stati osservati armadilli uccidere e mangiare coniglietti neonati. Occasionalmente pu\u00f2 integrare la dieta con frutti (ad esempio in Texas durante il periodo di maturazione dei cachi questi frutti rappresentano anche l'80% della dieta degli armadilli locali), bacche, funghi e carcasse di animali, sebbene in quest'ultimo caso non \u00e8 del tutto chiaro se l'animale si cibi attivamente della carne o degli insetti e delle loro larve che si trovano in essa.\nPer cercare il cibo, l'armadillo perlustra il terreno frugando nel suolo e fra le foglie morte col lungo muso, affondando la testa fino a 20\u00a0cm nel terreno ed afferrando il cibo con la lunga lingua. Quando fiuta una potenziale preda, l'animale comincia a scavare una fossa di forma conica nel terreno, col muso che non viene mai sollevato, ma anzi spinto a profondit\u00e0 sempre maggiore: una volta raggiunta, la preda viene frantumata e mangiata frettolosamente, dopodich\u00e9 l'animale si rimette in cammino. Si tratta di animali molto voraci: in un solo pasto, un armadillo dalle nove fasce pu\u00f2 mangiare anche 40.000 formiche.\nRiproduzione.\nLe femmine sono dotate di un apparato riproduttivo abbastanza semplice, con un utero tubolare ed un grosso clitoride esterno: i maschi non hanno invece borsa scrotale, ma i testicoli sono interni al corpo.\nI maschi avvertono la presenza di femmine ricettive grazie ai segnali odorosi che esse lasciano: sebbene l'accoppiamento possa avvenire in qualsiasi periodo dell'anno (si registrano per\u00f2 picchi nei mesi estivi), nella maggior parte delle femmine l'ovulazione avviene all'inizio del periodo caldo (giugno-luglio nell'emisfero boreale, novembre-dicembre in quello australe).\nL'impianto dell'embrione non \u00e8 immediato, ma avviene fino a 14 settimane dopo l'accoppiamento, dimodoch\u00e9 i piccoli nascano durante la primavera successiva, quando il cibo \u00e8 abbondante. Ci\u00f2 \u00e8 dovuto al fatto che la femmina di armadillo \u00e8 in grado di bloccare lo sviluppo dell'ovulo fecondato allo stadio di blastocisti, con conseguente impianto ritardato di quest'ultimo nell'utero: l'armadillo condivide questa particolare caratteristica con alcune specie di Mustelidi. Durante questo periodo di quiescenza, la femmina provvede a nutrire l'embrione con appositi secreti uterini.\nLa gestazione dura circa 120 giorni, al termine dei quali vengono generalmente dati alla luce 4 cuccioli (sebbene se ne possano contare in una cucciolata da 2 a 12) che presentano gi\u00e0 artigli e corazza ben formati, ma non ancora del tutto induriti. Altra peculiarit\u00e0 \u00e8 che i cuccioli della nidiata si sviluppano in condizioni di omozigosi e sono perci\u00f2 gemelli, identici sotto il profilo genetico e dello stesso sesso: tuttavia ciascuno dei cuccioli si sviluppa in una propria sacca amniotica. In vista del parto, la femmina costruisce una tana in una spaccatura fra le rocce, trasportando con le zampe anteriori erbe e foglie secche per foderarne le pareti.\nI piccoli hanno gli occhi aperti e possono camminare gi\u00e0 alcune ore dopo la nascita: essi tuttavia sono ancora vulnerabili e rimangono perci\u00f2 al sicuro nella tana per alcune settimane. Generalmente le prime uscite dei piccoli dalla tana assieme alla madre coincidono con lo svezzamento, che avviene attorno al mese d'et\u00e0: la madre continua tuttavia ad allattare i cuccioli fino al terzo mese di vita. I piccoli possono rimanere con la madre fino a 6 mesi d'et\u00e0, dormendo nella stessa tana e condividendone il territorio: tendono per\u00f2 ad allontanarsi entro l'inizio del loro primo inverno, generalmente scacciati da un maschio bramoso di accoppiarsi con la madre.\nLa maturit\u00e0 sessuale viene raggiunta fra i 6 e i 12 mesi d'et\u00e0, anche se un armadillo dalle nove fasce difficilmente riesce a riprodursi prima del compimento del quarto anno d'et\u00e0.\nL'aspettativa di vita di un armadillo dalle nove fasce \u00e8 di circa 15-20 anni in cattivit\u00e0, con l'esemplare pi\u00f9 vecchio mai registrato vissuto fino a 23 anni: in natura, l'armadillo tende a vivere meno di 10 anni.\nDistribuzione e habitat.\nInizialmente diffuso in un gi\u00e0 vasto areale, che andava dalla \"pampa\" sudamericana al Messico settentrionale, verso la met\u00e0 del XIX secolo l'armadillo a nove fasce oltrepass\u00f2 (non \u00e8 chiaro se per opera dell'uomo o spontaneamente) il Rio Grande: all'incirca nello stesso periodo risale l'introduzione di questo animale in Florida. Nel 1995 la specie era naturalizzata, oltre che in Florida, anche in Texas, Oklahoma, Arkansas, Mississippi, Louisiana e Alabama, mentre veniva avvistata sporadicamente in altri stati come Kansas, Missouri, Tennessee, Georgia e Carolina del Sud. Dieci anni pi\u00f9 tardi, l'armadillo a nove fasce era naturalizzato anche in questi Stati e vennero segnalati avvistamenti di esemplari isolati in Nebraska, Illinois e Indiana. Si ritiene che l'espansione verso nord dell'areale dell'armadillo a nove fasce possa continuare nei prossimi anni sino a raggiungere il New Jersey e l'Ohio: una volta raggiunti questi stati, difficilmente l'armadillo potr\u00e0 procedere ancora verso nord, a causa degli inverni rigidi che caratterizzano quelle latitudini e che l'animale mal sopporta. Anche senza prendere in considerazione il recente \"exploit\" della specie, si tratta comunque dell'armadillo diffuso nell'areale pi\u00f9 vasto.\nI motivi di tale fulminante espansione sono vari e collegati fra loro. Prima di tutto, a nord del Rio Grande mancano quasi del tutto i predatori naturali dell'armadillo, e anche l'uomo mostra scarso o nullo interesse per la caccia a questo animale (fatta eccezione per sporadiche battute di caccia, come quelle tenute nella Carolina del Nord): in tali condizioni, esso ha potuto cos\u00ec proliferare indisturbato, riempiendo ben presto molte nicchie rimaste vuote ed aiutato nell'espansione dal riscaldamento globale.\nSembrerebbe che l'areale dell'armadillo a nove fasce sia in espansione anche verso sud, in Argentina e Uruguay.\nL\"habitat\" originario dell'armadillo a nove fasce \u00e8 costituito dalle aree subtropicali con umidit\u00e0 abbastanza elevata e copertura vegetale rappresentata da erbe alte, cespugli e alberi radi: pertanto questo animale risulta assai comune in aree con clima simile. Tuttavia, si tratta di animali assai adattabili, che colonizzano anche aree semidesertiche (purch\u00e9 con presenza di fonti d'acqua perenni), praterie, paludi, foreste pluviali e persino i giardini delle case delle periferie urbane. Gli unici limiti alla diffusione di questa specie sono rappresentati dal freddo e dal clima secco, ai quali l'armadillo \u00e8 assai sensibile, non essendo ricoperto da strati isolanti di pelo o di grasso che ne limitino la dispersione di acqua e calore o che permettano all'animale di andare in letargo per sfuggire a condizioni climatiche avverse. Pertanto l'armadillo \u00e8 difficile da trovare in aree con scarse precipitazioni (dove il suolo \u00e8 troppo duro per potervi cercare il cibo) o dove la temperatura scenda al di sotto dello zero per pi\u00f9 di un mese all'anno (l'animale pu\u00f2 infatti resistere per alcuni giorni senza mangiare al caldo nella sua tana, ma le gelate prolungate ne causano la morte), come ad esempio le zone montane.\nTassonomia.\nL'armadillo a nove fasce appartiene alla famiglia dei Dasypodidae, unica sopravvissuta delle numerose che si svilupparono nell'isolamento del Sudamerica. Nell'ambito della famiglia occupa la sottofamiglia dei Dasypodinae, contenente l'unico genere \"Dasypus\", del quale \u00e8 la meglio conosciuta delle 7 (8 se si considera l'estinto \"Dasypus bellus\") specie, tutte peraltro molto simili fra loro.La superficiale somiglianza di questo animale con altri mammiferi bizzarri quali i pangolini e l'oritteropo ha fatto s\u00ec che in passato tutti questi animali venissero classificati insieme ai formichieri in un unico gruppo: attualmente per\u00f2 si tende a riconoscere una forma di parentela dell'armadillo solo coi formichieri e i bradipi, mentre i pangolini e l'oritteropo appartengono a ordini propri (rispettivamente Pholidota e Tubulidentata).\nL'enorme areale occupato dalla specie ha fatto s\u00ec che ne siano state riconosciute sei sottospecie, differenti fra loro per dimensioni o tendenza a discostarsi dal numero tipico di fasce dorsali: \nLe sottospecie diffuse nell'area settentrionale ed in quella meridionale dell'areale dell'armadillo tendono ad avere 8 fasce. Le sottospecie diffuse negli USA, inoltre, mostrano una variabilit\u00e0 genetica abbastanza ridotta che ne evidenzia la discendenza da un ridotto numero di individui che arrivarono nei nuovi territori attraversando il Rio Grande.\nRapporti con l'uomo.\nDa sempre gli armadilli vengono cacciati dagli amerindi per le loro carni, considerate una prelibatezza e dal sapore simile a quello della carne suina. Anche i primi esploratori europei del Nuovo Mondo utilizzarono l'armadillo come fonte di cibo. Quando l'animale cominci\u00f2 a divenire comune nel sud degli Stati Uniti, i primi coloni tedeschi cominciarono a cibarsene e lo definirono \"Panzerschwein\", \"maiale corazzato\". Durante la Grande Depressione, l'armadillo a nove fasce divenne una fonte primaria di cibo per molte famiglie, al punto di essere conosciuto con l'appellativo di \"maiale dei poveri\" o \"maiale di Hoover\", in riferimento all'allora presidente Herbert Hoover, ritenuto responsabile della crisi.\nIn Texas, l'armadillo \u00e8 stato eletto (sebbene con qualche remora) l'animale-simbolo dello Stato,\nL'armadillo a nove fasce \u00e8 l'unica specie di armadillo che viene considerata potenzialmente nociva per le attivit\u00e0 umane. Nelle aree rurali gli armadilli vengono uccisi in quanto vengono ritenuti i principali responsabili dei furti di uova nei pollai. Le loro tane possono franare sotto il peso delle mandrie di bestiame, provocando seri incidenti. Le azioni di scavo degli armadilli possono inoltre danneggiare i giardini e le aree coltivate (dove l'animale pu\u00f2 anche impoverire i raccolti cibandosi dei vegetali, in particolare di arachidi, meloni e grano), e arrivare addirittura a deteriorare le fondamenta degli edifici e provocare buche nel manto stradale.\nLa maggior parte degli armadilli viene tuttavia uccisa sulla strada, dove questo animale \u00e8 particolarmente pericoloso: se spaventato, infatti, esso pu\u00f2 spiccare balzi prodigiosi, che lo portano a impattare l'autoveicolo a livello del parabrezza oppure delle ruote, provocando sbandamenti che possono tradursi in incidenti anche gravi.\nL'organismo dell'armadillo, munito di un sistema immunitario poco efficiente, \u00e8 inoltre abbastanza soggetto all'infezione da parte di numerosi agenti patogeni. In particolare, l'armadillo a nove fasce viene facilmente infettato dal batterio \"Mycobacterium leprae\" (che causa la lebbra nell'uomo), dal virus \"Lyssavirus\" (che invece causa la rabbia) e dal fungo \"Paracoccidioides\" (che causa la paracoccidioidomicosi nell'uomo, senza tuttavia avere effetti apparenti sull'animale): in particolare, nel 1975 una percentuale rilevante di armadilli dalle 9 fasce (oltre il 30% di alcune popolazioni, pi\u00f9 un ulteriore 17% che presentava anticorpi specifici, indice di esposizione ed avvenuta guarigione) era affetta da lebbra.\nPer questo motivo, l'armadillo dalle nove fasce viene utilizzato come cavia da laboratorio per capire i meccanismi di diffusione di queste malattie e studiarne eventuali cure.\nTuttavia, l'armadillo a nove fasce non sembra risentire in maniera eccessiva delle minacce che gli pervengono da parte dell'uomo, tant'\u00e8 vero che il suo areale \u00e8 in continua espansione, sia verso nord che verso sud."}
{"id": "1151276", "revid": "122665160", "url": "https://it.wikipedia.org/wiki?curid=1151276", "title": "Un dottore quasi perfetto", "text": "Un dottore quasi perfetto \u00e8 un film per la televisione con Luca Ward e Sonia Aquino. Trasmesso per la prima volta il 31 maggio 2007 da Canale 5, \u00e8 stato visto da 3.371.000 spettatori (14,43%). Si \u00e8 trattato di un episodio pilota che, nel caso in cui il responso del pubblico fosse stato soddisfacente, avrebbe dato il via alla serie completa come si usa fare per le serie TV statunitensi. Il film \u00e8 stato girato nella citt\u00e0 di Fabriano."}
{"id": "1151277", "revid": "287204", "url": "https://it.wikipedia.org/wiki?curid=1151277", "title": "Hlidskjalf", "text": ""}
{"id": "1151284", "revid": "181699", "url": "https://it.wikipedia.org/wiki?curid=1151284", "title": "Jacoma Antonia Camilla Veronese", "text": "Figlia del commediografo ed attore, Carlo Veronese, e cortigiana, debutt\u00f2 come danzatrice il 21 maggio 1744.\nNegli anni seguenti ottenne svariati ruoli da attrice, anche nelle opere drammaturgiche del padre, con rappresentazioni giornaliere ed un grande successo di pubblico.\nVisse molti anni assieme al Conte d'Egreville, fu amante anche del Conte di Melfort, mor\u00ec nelle braccia dell'ultimo amico Jules D. Cromot, Barone di Bourg."}
{"id": "1151288", "revid": "287204", "url": "https://it.wikipedia.org/wiki?curid=1151288", "title": "Tullow", "text": "Tullow (in irlandese: \"An Tulach\"\u00a0 che significa \"il poggio\") \u00e8 una cittadina nella contea di Carlow, nella Repubblica irlandese. Si trova sulle rive del fiume Slaney dove incrocia la strada N81.\nLa citt\u00e0 fu connessa alla rete ferroviaria irlandese sulla linea che va da Naas alla Kildare.\nIl critico letterario irlandese Denis Donoghue, nacque a Tullow.\nCitazione letteraria che accenna a Tullow (da Brendan Behan, \"Borstal Boy\"):\n\"Littlewood was twenty and married. We thought he was as old as the Hills of Tullow.\"\n(Tradotto in Italiano:\n\"Littlewood aveva venti anni e si spos\u00f2. Noi pensavamo che fosse tanto vecchio quanto le colline di Tullow.\")\nStoria.\nNella piazza del mercato c'\u00e8 una statua di padre John Murphy, il leader della \"Rivolta irlandese del 1798\", che fu catturato vicino Tullow e giustiziato in Market Square il 2 luglio 1798. La citt\u00e0 ha un piccolo museo con molte informazioni circa questo periodo ed altri riferimenti alla storia della citt\u00e0.\n\u00c8 patria di Daniel Delany, vescovo di Kildare e Leighlin, che vi fond\u00f2 le congregazioni delle Suore di Santa Brigida e dei Fratelli di San Patrizio."}
{"id": "1151290", "revid": "392652", "url": "https://it.wikipedia.org/wiki?curid=1151290", "title": "Manlio Rho", "text": "Biografia.\nNegli anni venti partecipa al clima di scambio culturale che coinvolgeva l'ambiente comasco entrando in contatto con le avanguardie dell'astrattismo europeo guidate da artisti quali Kandinskji e Malevic. Insieme con gli architetti Giuseppe Terragni e Alberto Sartoris e con il pittore Mario Radice getta le basi per la nascita del gruppo degli \"astrattisti comaschi\" a cui parteciparono anche, tra gli altri, Aldo Galli, Carla Prina e Carla Badiali. Tale esperienza fu uno degli episodi pi\u00f9 omogenei nella storia dell'arte italiana del Novecento.\nDopo alcuni esperimenti figurativi Rho concepisce agli inizi degli anni trenta le sue prime opere astratte, rivelando fin da principio un puro senso del colore e dell'armonia delle forme. \nL'originalit\u00e0 della pittura di Rho consiste nella miracolosa sintesi fra una rigorosissima geometria, che farebbe pensare ad un'arte \"fredda\" analoga a quella dei suprematisti russi, e un moderato calore, tipicamente lombardo. \u00c8 stato, insieme a Radice, uno dei pochi del suo tempo, a ricercare nella pittura astratta un concetto di spazio, attraverso l'uso delle figure poligonali, sempre presenti nelle opere con rapporti di divisione aurea, che ben conosceva, poich\u00e9 legato intellettualmente alle ricerche architettoniche del Terragni, non a caso suo concittadino. Le sue opere quindi sembrano costellate di prismi e piatte geometrie che si intersecano perfettamente, ma le gelide linee sono in realt\u00e0 legate fra loro da una logica ben precisa e, per rendere tutto questo gradevole li rende risplendenti di colori tiepidi, con una tavolozza che attinge sovente all'ocra, ai verdi e ai marroni.\nNel 1935 \u00e8 invitato ad esporre presso la Galleria del Milione di Milano.\nNel 1940 firma il \"Manifesto del Gruppo futuristi primordiali Antonio Sant'Elia\".\nNel 1947 espone alla mostra \"Arte astratta e concreta\" nelle sale di palazzo Reale a Milano.\nManlio Rho ha partecipato a numerose Biennali di Venezia: la prima presenza risale al 1940 con tre pitture all'interno della mostra \"Futurismo italiano: gli aeropittori e l'aeroritratto simultaneo\". Ancora nel 1942 partecipa alla Biennale nella \"Mostra del futurismo italiano\". \u00c8 ancora presente a Venezia nel 1948, 1950, 1954, 1956, 1958, 1966 e nel 1986.\nNel 1955 gli \u00e8 stato assegnato il Compasso d'Oro per una stampa di tessuto.\nOpere di Manlio Rho sono presenti in numerosi musei e raccolte pubbliche. Una grande retrospettiva si \u00e8 tenuta a Milano in occasione del centenario della nascita, e alcune sue opere sono state esposte nel 2007 sempre a Milano nelle mostre di Palazzo Reale \"Kandinskji e l'astrattismo italiano\" e \"Camera con vista\".\nIl Catalogo generale delle sue opere \u00e8 curato dal critico Prof. Luciano Caramel.\nIl mercato delle opere di Manlio Rho \u00e8 caratterizzato dalla scarsit\u00e0 dell'offerta, dovuta anche all'esiguo numero di quadri non ancora immobilizzato in collezioni pubbliche e dalla ridotta produzione dell'artista, scomparso in et\u00e0 relativamente giovane.\nUn'importante opera inedita di Manlio Rho del 1940 \u00e8 stata ceduta nel maggio 2007 da Sotheby's Milano in occasione di un'asta che ha fatto segnare il record italiano complessivo di vendita per un'asta di arte moderna e contemporanea."}
{"id": "1151295", "revid": "2730", "url": "https://it.wikipedia.org/wiki?curid=1151295", "title": "Leone Blum", "text": ""}
{"id": "1151299", "revid": "1573940", "url": "https://it.wikipedia.org/wiki?curid=1151299", "title": "Glaucus atlanticus", "text": "Glaucus atlanticus \u00e8 un mollusco nudibranchio della famiglia Glaucidae. \u00c8 l'unica specie nota del genere Glaucus.\nDescrizione.\nLa sua lunghezza \u00e8 di 3\u00a0cm al massimo. Il corpo \u00e8 di colorazione blu e bianco nella zona ventrale, rivolta alla superficie, e argentata sul dorso, rivolto verso il fondale, come camuffamento dai possibili predatori. I cerata, particolarmente sviluppati, hanno funzioni di sostegno e sono dello stesso colore del corpo, raggruppati a coppie. Simile a \"Glaucilla marginata\", da cui si distingue per il numero di gruppi di cerata, raggruppati in pi\u00f9 righe in \"G. marginata\" mentre riuniti in 3 coppie nel caso di \"G. atlanticus\".\nBiologia.\nAssieme a \"Glaucilla marginata\" vive in associazione a idrozoi sifonofori, galleggiando \"a testa in gi\u00f9\" assieme ad essi, trasportato dalle correnti marine e del vento.\nSi nutre di idrozoi dei generi \"Physalia\" (\"Physalia physalis\"), \"Porpita\" e \"Velella\" (\"Velella velella\"). Come molti cladobranchi immagazzina le cnidocisti all'interno dei cerata per fini difensivi.\nDistribuzione e habitat.\nConduce vita pelagica galleggiando grazie ad una bolla d'aria a cui si sorregge tramite i cerati modificati."}
{"id": "1151301", "revid": "21880", "url": "https://it.wikipedia.org/wiki?curid=1151301", "title": "Glaucus", "text": ""}
{"id": "1151304", "revid": "124288315", "url": "https://it.wikipedia.org/wiki?curid=1151304", "title": "Corvus hawaiiensis", "text": "Il corvo delle Hawaii o cornacchia delle Hawaii (Corvus hawaiiensis ) \u00e8 un uccello passeriforme della famiglia Corvidae.\nEtimologia.\nIl nome scientifico della specie, \"hawaiiensis\", rappresenta un chiaro riferimento all'area di diffusione di questi uccelli: il loro nome comune altro non \u00e8 che la traduzione di quello scientifico. In lingua hawaiiana, la specie \u00e8 nota col nome di \u02bbAlal\u0101.\nDescrizione.\nDimensioni.\nMisura circa di lunghezza, per di peso. A parit\u00e0 d'et\u00e0, i maschi si presentano di dimensioni maggiori rispetto alle femmine, arrivando ad essere quasi un terzo pi\u00f9 grossi e pesanti rispetto ad esse.\nAspetto.\nSi tratta di uccelli dall'aspetto robusto e massiccio, muniti di una grossa testa dalla forma arrotondata (in rapporto a quanto osservabile in molte delle specie congeneri); il becco \u00e8 forte, conico e non molto lungo, il collo \u00e8 robusto. Le ali si presentano lunghe e digitate, le zampe forti e la coda \u00e8 piuttosto lunga e squadrata.\nNel complesso, in termini di taglia e di colore, il corvo delle Hawaii ricorda molto la cornacchia nera, rispetto alla quale per\u00f2 si differenzia per il becco pi\u00f9 corto e robusto e per le ali dalla forma pi\u00f9 arrotondata.\nIl piumaggio, lungo e soffice, si presenta interamente di colore nero lucido, con vaghi riflessi bruno-purpurei su dorso, petto ed area ventrale; le penne mostrano riflessi metallici violacei se esposte alla luce diretta.\nIl becco e le zampe sono anch'essi di colore nero, gli occhi sono invece di colore bruno scuro.\nBiologia.\nSi tratta di uccelli dalle abitudini di vita diurne e moderatamente sociali, che vivono in gruppetti formati da massimo una ventina d'individui, generalmente imparentati fra loro. Questi animali passano la maggior parte della giornata procacciando cibo nella canopia o fra i rami degli alberi (scendendo solo raramente al suolo, per evitare la predazione), generalmente da soli, in coppie o in gruppetti di 4-5 unit\u00e0, salvo poi fare ritorno nel tardo pomeriggio a posatoi fra i rami di un albero, dove passare il tempo a socializzare coi conspecifici, prima di rifugiarsi nel folto della vegetazione arborea per passare la notte al riparo dai predatori e dalle intemperie.\nAnalogamente a quasi tutti i corvidi, anche il corvo delle Hawaii \u00e8 un uccello molto vocale e chiassoso: questi uccelli si mantengono in contatto vocale quasi costante fra loro, emettendo un'estesa gamma di richiami (soprattutto i maschi, che sembrano pi\u00f9 vocali rispetto alle femmine). Questi richiami, ancora poco studiati, vanno da un classico \"kaw\" bitonale (descritto come simile al miagolio di un gatto) a dei gracchi pi\u00f9 aspri e gravi emessi principalmente in volo, fino ad altri versi pi\u00f9 liquidi e cicaleggianti che ricordano le vocalizzazioni del corvo giamaicano e degli altri corvi caraibici.\nAlimentazione.\nIl corvo delle Hawaii \u00e8 un uccello onnivoro, che si nutre praticamente di qualsiasi cosa sia in grado di reperire e mangiare durante la ricerca di cibo, a seconda della disponibilit\u00e0 del momento.\nLa dieta di questi uccelli \u00e8 rappresentata in maniera predominante da invertebrati e larve, reperiti ispezionando col becco il fogliame, le crepe della corteccia, il muschio e i licheni degli alberi per mettere allo scoperto le eventuali prede, in una maniera ecologicamente analoga ai picchi. Si nutre di frutta (anche a guscio, che viene spaccato utilizzando il becco come un punteruolo), bacche, fiori e nettare. Questi ultimi vengono cercati e consumati attivamente soprattutto nel periodo tra febbraio e maggio, per nutrire i nidiacei. Il corvo delle Hawaii, assieme al palila, \u00e8 l'unico uccello hawaiiano a cibarsi anche di petali: questi uccelli infatti, quando erano ancora numerosi, dovevano verosimilmente giocare un ruolo chiave nella dispersione dei semi di alcune specie arboree.&lt;br&gt;\nFra gli altri alimenti di cui si nutre questa specie figurano uova e nidiacei di piccoli passeriformi, sia locali (come i drepanidini endemici amakihi di Hawaii, iiwi, e apapane, nonch\u00e9 l'elepaio di Hawaii), che introdotti (come usignolo del Giappone e occhialino giapponese), saccheggiando i nidi; tale attivit\u00e0 viene svolta dai corvi specialmente in aprile-maggio, quando il periodo dell'accoppiamento aumenta il fabbisogno energetico di questi uccelli.\nSimilmente a molti corvidi, anche il corvo delle Hawaii presenta una spiccata intelligenza: assieme al corvo della Nuova Caledonia ed al fringuello picchio delle Gal\u00e1pagos, \u00e8 fra i pochi conosciuti ad utilizzare utensili (rametti sottili da inserire nelle fessure) per la ricerca di cibo, in maniera apparentemente innata.\nRiproduzione.\nSi tratta di uccelli monogami, la cui stagione riproduttiva si estende da marzo ai primi di luglio.\nIl nido viene costruito su un albero isolato (tipicamente di \"ohia lehua\") o in una zona a rada copertura arborea, utilizzando allo scopo grossi rametti ( di diametro) dello stesso albero e fibre vegetali intrecciati grossolanamente a forma di coppa, con una larga piattaforma circostante e l'interno foderato da muschio e licheni. Alla costruzione del nido partecipano ambedue i \"partner,\" tuttavia \u00e8 la femmina ad assumere il controllo della situazione, cessando il lavoro o aggredendo il maschio qualora esso si attardi troppo nei pressi del nido in costruzione.&lt;br&gt;\nAll'interno del nido la femmina depone dalle 1 alle 5 uova verde-azzurrine, che essa stessa provvede a covare per 19-22 giorni, al termine dei quali schiudono \"pulli\" ciechi ed implumi che vengono accuditi ed imbeccati. Il compito del maschio \u00e8 sorvegliare i dintorni e reperire il cibo per s\u00e9 e per la compagna; il maschio provvede inoltre al sostentamento dei \"pulli,\" una volta nati. &lt;br&gt;\nL'involo avviene attorno al quarantesimo giorno dalla schiusa: nonostante non vi sia cainismo evidente, in genere solo 1-2 dei \"pulli\" raggiungono questa fase. Anche dopo l'involo, i giovani continuano a rimanere coi genitori, seguendoli nei loro spostamenti ed entrando a far parte dello stormo di appartenenza, continuando di tanto in tanto a chiedere loro l'imbeccata ancora per circa 8 mesi.\nLa maturit\u00e0 sessuale viene raggiunta a 2-3 anni d'et\u00e0 dalle femmine, e circa un anno pi\u00f9 tardi dai maschi. In cattivit\u00e0, il corvo Hawaiiano vive fino a 28 anni, mentre in natura raramente supera i 18.\nDistribuzione e habitat.\nIl corvo delle Hawaii, prima della sua estinzione in natura, era endemico dell'isola di Hawaii nell'omonimo arcipelago, della quale popolava in tempi storici la porzione occidentale e sud-occidentale: i resti fossili indicano che questi uccelli erano inoltre diffusi in tempi preistorici anche a Maui e verosimilmente in tutte le isole maggiori dell'arcipelago, dove condivideva l'areale con almeno altre due specie di corvi (il corvo beccolargo ed il corvo beccosottile), oggi estinte.\nL\"'habitat\" originario di questi uccelli era rappresentato dalla foresta secca montana, lungo le pendici del Mauna Loa, e dell'Hual\u0101lai, con predominanza di \"ohia lehua\" e koa ed abbondanza di sottobosco, fra i 1000 ed i 3000 m di quota.\nConservazione.\nRelativamente comune sull'isola di Hawaii (ed in tempi preistorici anche in altre isole dell'arcipelago), a cavallo fra il XIX e XX secolo il corvo delle Hawaii ha subito un drastico quanto rapido declino, al punto che nel 1994 ne sopravvivevano in tutto 31 individui (di cui 19 in cattivit\u00e0): dopo la morte degli ultimi due individui selvatici, avvenuta nel 2002, il corvo delle Hawaii (gi\u00e0 protetto dal governo hawaiano dal 1931 e a livello federale dal 1967) \u00e8 stato dichiarato estinto in natura dalla lista rossa dell'IUCN.\nLe motivazioni che hanno portato alla scomparsa di questi uccelli rimangono ancora oscure: come tutti i corvi, infatti, essi risultano molto resistenti ed adattabili. Verosimilmente, in maniera tutto sommato analoga alla maggior parte degli uccelli endemici dell'arcipelago, i corvi delle Hawaii hanno risentito in maniera negativa dell'alterazione dell\"'habitat\" da parte dell'uomo, combinata con l'arrivo di predatori introdotti (mangusta di Giava, gatti e ratti) e soprattutto delle malattie (toxoplasmosi, vaiolo aviario e malaria aviaria), alle quali questi uccelli non erano immunizzati.\nAttualmente sopravvive una popolazione di corvi delle Hawaii stimata in circa 115 individui, la maggior parte dei quali si trova in strutture locali e nello zoo di San Diego. Gran parte dei corvi delle Hawaii attualmente esistenti deriva dalle 17 uova recuperate dagli ultimi nidi in natura nel 1993 e nel 1994, dalle quali schiusero 13 \"pulli\" (3 uova erano chiare, mentre in una l'embrione non riusc\u00ec a schiudere a causa della posizione aberrante), 12 dei quali hanno raggiunto l'et\u00e0 adulta dopo essere stati alimentati con l'utilizzo di repliche della testa di corvi adulti (per evitare un eccessivo \"imprinting\" umano), mentre uno \u00e8 morto ancora pulcino a causa di un'infezione. Allevare i nidiacei col minore contatto umano possibile \u00e8 cruciale per la loro sopravvivenza: se poco abituati al contatto coi conspecifici, infatti, i corvi delle Hawaii (in particolar modo i maschi) mostrano alterazioni comportamentali che ne pregiudicano il successo riproduttivo.\nNegli ultimi anni \u00e8 stata tentata a pi\u00f9 riprese la reintroduzione di popolazioni pioniere nel vecchio areale della specie: a tale scopo, alcune aree di Big Island (fra cui quella dove vennero avvistati per l'ultima volta gli ultimi due esemplari selvatici) sono state recintate e bonificate per eradicare le specie introdotte e ripristinare per quanto possibile l\"'habitat\" originario.&lt;br&gt;\nLa prima introduzione, riguardante cinque giovani maschi nel dicembre 2016, si risolse con un insuccesso: a una settimana dalla loro immissione nell'area, tre erano morti (due a causa della predazione da parte della poiana delle Hawaii, uno di fame), pertanto si decise di ricatturare i due rimasti. Gli esemplari liberati l'anno successivo (4 maschi e 2 femmine il 26 settembre, 3 maschi e 2 femmine l'11 ottobre) hanno invece dato risultati pi\u00f9 confortanti, formando gruppi sociali e mostrandosi circospetti rispetto all'ambiente circostante: sebbene il progetto abbia subito una battuta d'arresto a causa dell'eruzione del Kilauea nel 2018 (che ha danneggiato l\"'habitat\" ma senza fare vittime fra i corvi), i risultati confortanti hanno spinto al rilascio di 5 nuovi individui il 25 settembre 2018.\nOltre alla predazione da parte dei loro nemici naturali e introdotti, le popolazioni residue di corvo delle Hawaii devono fare i conti con altri fattori che rischiano di determinare l'estinzione della specie nel medio periodo: il successo riproduttivo di questi uccelli \u00e8 infatti sempre minore, verosimilmente a causa dell'inincrocio massiccio fra gli esemplari sopravvissuti.\nNella cultura di massa.\nIl corvo delle Hawaii viene tenuto in grande considerazione dalle popolazioni locali, dalle quali viene visto come colui che si occupa di portare le anime dei defunti al Ka Lae (la punta sud-occidentale dell'Isola di Hawaii, luogo dell'eterno riposo nella mitologia hawaiana) e in alcuni casi come \"\u02bbaumakua\": per questo suo ruolo di psicopompo, questo uccello veniva spesso invocato durante i cerimoniali dei sacerdoti nativi, sia chiamandone il nome (che in hawaiano \u00e8 \"\u02bbalal\u0101\") che imitandone i versi."}
{"id": "1151305", "revid": "1573940", "url": "https://it.wikipedia.org/wiki?curid=1151305", "title": "Glaucidae", "text": "Glaucidae \u00e8 una famiglia di molluschi nudibranchi della superfamiglia Aeolidioidea.\nTassonomia.\nLa famiglia comprende due generi:"}
{"id": "1151309", "revid": "729019", "url": "https://it.wikipedia.org/wiki?curid=1151309", "title": "Guerra dei trent'anni (fase boema)", "text": "La fase boema o fase boemo-palatina (dal 1618 al 1625) \u00e8 la prima delle fasi in cui si \u00e8 soliti dividere la guerra dei trent'anni. Il conflitto fu generato da problemi di carattere confessionale presentatisi in Boemia, cui fece da scintilla scatenante il rifiuto da parte di Ferdinando II di erigere alcune chiese protestanti. Questo port\u00f2 alla ribellione dei boemi iniziata con l'episodio della \"defenestrazione di Praga\", e alla nomina a Re di Boemia di Federico V del Palatinato. Il conflitto, inizialmente limitato all'area tedesca e di portata contenuta, si fece via via pi\u00f9 intenso e fin\u00ec con il coinvolgere potenze estranee all'area tedesca, fino al termine degli scontri nel 1648\nEventi politici e bellici.\nDopo la defenestrazione di Praga del 1618 la rivolta si diffuse in tutta la Grande Boemia, ovvero in Boemia, Moravia, Slesia e Lusazia. Il conflitto sarebbe forse rimasto a livello locale se la morte di Mattia d'Asburgo nel 1619 e la conseguente elezione a imperatore di Ferdinando, con il nome di Ferdinando II, non avessero interrotto i negoziati che sembravano poter risolvere la questione. A questo punto, a causa della debolezza di entrambi i contendenti, Ferdinando fu costretto a richiedere aiuto alla Spagna, che rispose inviando fondi in cambio della promessa, mai mantenuta, di ricevere l'Alsazia; i Boemi, che avevano costituito un'alleanza fra gli Stati Generali protestanti del territorio della Corona di Boemia, la Confederazione boema, a loro volta, si rivolsero al candidato da loro originalmente proposto al trono di Boemia, ovvero Federico V del Palatinato, figlio del fondatore dell'Unione Evangelica, promettendogli il trono di Boemia in cambio di protezione da parte dell'Unione.\nTuttavia offerte simili vennero inoltrate anche a vari altri sovrani d'Europa, come il Duca di Savoia, l'elettore di Sassonia Giovanni Giorgio I e il principe di Transilvania; tali messaggi furono tuttavia scoperti e resi pubblici dagli imperiali, fatto che diminu\u00ec sensibilmente l'appoggio di cui godeva la ribellione boema in varie corti tedesche. Federico, pur sapendo che l'accettazione del trono da parte sua avrebbe precipitato un conflitto in Germania, decise di accogliere la richiesta, anche sotto la spinta dei suoi consiglieri Cristiano di Anhalt e Ludovico Camerario.\nInizialmente i ribelli ottennero alcuni successi, anche grazie al fatto che alla rivolta si unirono gli stati dell'Alta e Bassa Austria; inoltre i ribelli ricevettero un inaspettato aiuto dal Principe di Transilvania, Gabriele Bethlen, il quale condusse un'armata in Ungheria, appoggiato dal Sultano Ottomano. Nel 1619 Enrico Matteo von Thurn-Valsassina condusse un esercito ribelle sotto le mura della stessa Vienna, anche se mancava dell'artiglieria necessaria a condurre un assedio. In ogni caso, il 10 giugno 1619, il conte Buquoy, comandante delle forze imperiali, sconfisse i protestanti del Conte di Mansfeld nella battaglia di Z\u00e1blat\u00ed, tagliando le comunicazioni di Thurn e costringendolo a levare l'assedio.\nNonostante la battaglia, le forze di Thurn potevano ancora essere pericolose, e le truppe transilvane continuavano a ottenere sostanziali successi in Ungheria, ma a questo punto la situazione volse totalmente a sfavore dei Boemi: le forze della Lega Cattolica, 30.000 uomini al comando di Johann Tserclaes, conte di Tilly, procedettero alla pacificazione della Alta Austria, mentre le forze imperiali occupavano la Bassa Austria. Inoltre Giovanni Giorgio I era passato dalla parte imperiale e aveva occupato, con pochissimo sforzo, la Lusazia. Nel frattempo, nel settembre 1620, in Spagna, Filippo III decise d'inviare le forze al comando di Ambrogio Spinola, stanziate nei Paesi Bassi, contro il Palatinato, nella speranza di stroncare definitivamente la ribellione colpendola ad ovest, mentre le forze della Lega sarebbero avanzate in Boemia; quattro mesi dopo, nel gennaio 1621, venne emesso un bando imperiale contro Federico V.\nGli spagnoli occuparono agevolmente le terre dell'Elettore Palatino, fatta eccezione per le fortezze di Frankenthal, Mannheim e Heidelberg, sul Reno, che resistettero grazie all'afflusso di volontari inglesi. In Boemia, le forze imperiali e della Lega si unirono e procedettero contro le truppe protestanti nella battaglia della Montagna Bianca, riportando una completa vittoria con perdite molto contenute. A questo punto la ribellione era stata completamente sedata: la Boemia venne annessa ai territori ereditari degli Asburgo, e negli anni successivi l'Imperatore procedette ad un'opera di cattolicizzazione forzata, provocando la fuga di una enorme quantit\u00e0 di profughi (si stima almeno 36.000 famiglie) e la ridistribuzione di gran parte delle terre in Boemia e Moravia a nobili cattolici.\nAnche i combattimenti in Ungheria ebbero fine il 31 dicembre 1621, con la Pace di Nikolsburg, in base a cui Gabriele Bethlen accett\u00f2 di ritirarsi dal conflitto in cambio di concessioni territoriali. Nel Palatinato, tuttavia, gli scontri continuarono, in quella che alcuni storici considerano la \"fase palatina\" della guerra, distinta dalle altre; in seguito al bando imperiale, Federico V era stato costretto all'esilio e vagava tra le corti protestanti europee cercando appoggio, soprattutto nei Paesi Bassi, Danimarca e Svezia. Il titolo di Principe elettore detenuto da Federico era stato assegnato a Massimiliano I di Baviera, suo lontano parente, che con le truppe della Lega Cattolica da lui guidata aveva contribuito alla vittoria cattolica; le truppe spagnole continuavano l'assedio delle piazzeforti che resistevano ancora, con lo scopo di occupare la Renania come base per la futura offensiva contro i Paesi Bassi.\nIn questa situazione i resti delle forze protestanti cercarono di recuperare almeno in parte il terreno perduto, ma non potevano contare nemmeno sull'appoggio dell'Unione Evangelica, che, in base all'Accordo di Magonza del 1\u00ba aprile 1621, aveva sciolto il proprio esercito sotto la promessa che Spinola ne avrebbe preservato la neutralit\u00e0. A cambiare la sorte del conflitto non valse neppure la morte del Re di Spagna Filippo III, in quanto il figlio Filippo IV, coadiuvato dal Conte-Duca di Olivares, era un convinto assertore della causa cattolica e della solidariet\u00e0 tra i due rami degli Asburgo.\nNel febbraio 1622, Spinola costrinse alla resa la piazzaforte di J\u00fclich, tenuta da una guarnigione olandese. Il tentativo di concentrarsi effettuato dalle forze protestanti rimanenti venne sventato quando le forze di Giorgio di Baden-D\u00fcrlach vennero battute nella battaglia di Wimpfen e quelle di Cristiano di Br\u00fcnswick nella battaglia di H\u00f6chst, entrambe nel tentativo di attraversare dei corsi d'acqua. Le piazzeforti rimanenti caddero nel corso dell'anno e le forze protestanti di Cristiano di Brunswick vennero definitivamente schiacciate da Tilly nella battaglia di Stadtlohn.\nA questo punto a Federico V non rimanevano alternative: egli fu costretto a rinunciare alla lotta. Nel gennaio del 1624 il conte di Mansfeld sciolse ci\u00f2 che restava delle sue forze; nel luglio dello stesso anno, Giovanni Giorgio I di Sassonia riconobbe la validit\u00e0 del trasferimento del titolo elettorale a Massimiliano I di Baviera (ma solo alla sua persona, non alla sua famiglia). L'esercito di Tilly venne lasciato ad occupare la Germania nord-occidentale, esclusa la Frisia, occupata dagli olandesi; a questo punto un breve intervallo di pace scese sull'Impero, pace che tuttavia sarebbe stata presto rotta dall'entrata in campo della Danimarca a fianco dei protestanti (vedi la fase danese della guerra)."}
{"id": "1151310", "revid": "767487", "url": "https://it.wikipedia.org/wiki?curid=1151310", "title": "Nightmare Beach - La spiaggia del terrore", "text": "Nightmare Beach - La spiaggia del terrore (\"Nightmare Beach\") \u00e8 un film del 1988 diretto da Umberto Lenzi con lo pseudonimo di Harry Kirkpatrick. Fu girato negli Stati Uniti, e dopo una breve apparizione nei cinema italiani nell'estate 1988, distribuito dalla Columbia Tristar, negli anni 2000 viene editato in dvd dalla Stormovie.\nTrama.\nIn una localit\u00e0 balneare della Florida, Diablo, il capo di una gang motociclistica, viene mandato sulla sedia elettrica per aver ucciso una ragazza ma \u00e8 stato un errore giudiziario compiuto dal poliziotto Strycher infatti il vero killer colpisce altre diverse volte. Skip, con l'aiuto di Gail, si mette in cerca del suo amico Ronnie anche lui vittima del killer motociclista che uccide le sue vittime folgorandole."}
{"id": "1151313", "revid": "287204", "url": "https://it.wikipedia.org/wiki?curid=1151313", "title": "Copa America 1999", "text": ""}
{"id": "1151314", "revid": "3831", "url": "https://it.wikipedia.org/wiki?curid=1151314", "title": "Alina Deidda", "text": ""}
{"id": "1151320", "revid": "110157", "url": "https://it.wikipedia.org/wiki?curid=1151320", "title": "Circondario di Tuttlingen", "text": "Il circondario di Tuttlingen \u00e8 uno dei circondari dello stato tedesco del Baden-W\u00fcrttemberg.\nFa parte del distretto governativo di Friburgo in Brisgovia."}
{"id": "1151323", "revid": "1573940", "url": "https://it.wikipedia.org/wiki?curid=1151323", "title": "Caloria indica", "text": "Caloria indica () \u00e8 un mollusco nudibranchio della famiglia Facelinidae.\nBiologia.\nAttivo anche di giorno, si nutre di idrozoi dei generi \"Salacia\", \"Halocardyle\" ed \"Eudendrium\".\nDistribuzione e habitat.\nLa specie \u00e8 diffusa nell'oceano Indiano e nel Pacifico occidentale."}
{"id": "1151326", "revid": "486946", "url": "https://it.wikipedia.org/wiki?curid=1151326", "title": "Learchis indica", "text": ""}
{"id": "1151328", "revid": "1935652", "url": "https://it.wikipedia.org/wiki?curid=1151328", "title": "Arcivescovo maggiore", "text": "Arcivescovo maggiore \u00e8 il titolo proprio che spetta agli arcivescovi a capo di alcune Chiese cattoliche sui iuris denominate Chiese arcivescovili maggiori.\nNormativa canonica.\nLe Chiese arcivescovili maggiori e gli arcivescovi maggiori sono trattati dal Codice dei canoni delle Chiese orientali ai canoni 151-154:\nGli arcivescovi maggiori hanno le stesse prerogative dei patriarchi delle Chiese cattoliche orientali e come questi vengono eletti dal sinodo della loro chiesa ma, mentre i patriarchi hanno solo l'obbligo di chiedere al papa la comunione ecclesiastica, l'elezione degli arcivescovi maggiori deve essere confermata dal pontefice.\nCome quello patriarcale, il titolo arcivescovile maggiore \u00e8 legato ad una determinata sede.\nGli arcivescovi maggiori hanno il diritto, come i patriarchi, di utilizzare il titolo di \"Sua Beatitudine\" (\"Mar\") e di indossare il pallio.\nL'elevazione di una Chiesa ad arcivescovile maggiore comporta il riconoscimento di un'ampia autonomia ed \u00e8 una prerogativa della Santa Sede; \u00e8 una soluzione adottata dalla Santa Sede, dal momento che il titolo patriarcale non \u00e8 pi\u00f9 concesso per motivi storici ed ecumenici.\nChiese arcivescovili maggiori.\nLe Chiese arcivescovili maggiori sono attualmente quattro."}
{"id": "1151337", "revid": "536103", "url": "https://it.wikipedia.org/wiki?curid=1151337", "title": "Cobar", "text": "Cobar \u00e8 una citt\u00e0 (popolazione stimata di circa 8000 persone) nel nord-est del Nuovo Galles del Sud in Australia.\nSi trova 711\u00a0km (442 miglia) a nord-ovest di Sydney nella strada trasversale della Kidman Way (al Queensland e Barrier Highway) nell'Australia Meridionale).\nLa citt\u00e0 e il governo dell'area locale, il Cobar Shire Council, sono nella parte orientale estrema.\nIl nome \"Cobar\" deriva dalla lingua Ngiyampaa."}
{"id": "1151349", "revid": "78273", "url": "https://it.wikipedia.org/wiki?curid=1151349", "title": "Franco Angeli (editore)", "text": ""}
{"id": "1151351", "revid": "1573940", "url": "https://it.wikipedia.org/wiki?curid=1151351", "title": "Chiesa di Santa Cristina a Papiano", "text": "La chiesa di Santa Cristina a Papiano \u00e8 un edificio sacro che si trova nell'omonima localit\u00e0 del comune di Stia.\nStoria e descrizione.\nLa chiesa \u00e8 documentata dal 1299, ma la ricostruzione del 1432 e gli interventi di restauro dei secoli XVII, XIX e XX ne hanno completamente modificato la struttura originaria. La facciata presenta parte del paramento murario originario a piccoli conci in arenaria, e sopra il portale s'intravede la parte terminale della monofora originale. Si eleva sul fianco sinistro la torre campanaria in pietra, ricostruita nel 1939.\nL'interno, a navata unica, coperta a capriate lignee, conserva un interessante ciborio per oli sacri finemente scolpito in pietra serena, opera rinascimentale della scuola dei Da Maiano. Sulla parete sinistra \u00e8 un affresco frammentario del XV secolo raffigurante la \"Madonna con il Bambino\"."}
{"id": "1151352", "revid": "767487", "url": "https://it.wikipedia.org/wiki?curid=1151352", "title": "Berto Frescobaldi", "text": "Biografia.\nFu un ricco imprenditore e uomo politico fiorentino vissuto a cavallo tra il Due e il Trecento.\nCome capofamiglia dei Frescobaldi, guelfi indicati tra i \"magnati\", cio\u00e8 i nobili e ricchi, messi al bando dagli \"ordinamenti di giustizia\" di Giano della Bella, si schier\u00f2 apertamente contro la riforma. Scontento dell'equiparazione delle Arti maggiori e quelle minori, inizi\u00f2 a complottare contro Giano, e trov\u00f2 facilmente l'appoggio di altri ricchi possidenti, tra i quali Corso Donati.\nDopo una riunione nella chiesa di San Jacopo Soprarno, patrocinata proprio dalla sua famiglia che nelle vicinanze aveva il suo palazzo, si decise di eliminare lo scomodo avversario politico. Sebbene non si riusc\u00ec nell'impresa Giano della Bella fu costretto a fuggire per sempre da Firenze.\nDurante le divisioni tra guelfi bianchi e neri, Berto appoggi\u00f2 in un primo tempo la fazione bianca dei Cerchi, ma poi pass\u00f2 a quella dei neri, avendo il privilegio di ospitare Carlo di Valois nel proprio palazzo, durante la missione affidata al nobile francese da Bonifacio VIII per sconfiggere la fazione dei guelfi bianchi, avversa al papa e numericamente pi\u00f9 forte.\nBerto \u00e8 citato pi\u00f9 volte nella \"Cronica\" di Dino Compagni, con toni spesso negativi:\nDopo la vittoria del partito non tardarono a manifestarsi dissapori con il \"barone\" Corso Donati, schierandosi nel partito, di nuovo vincente, dei \"Tosinghi\" di Lottieri della Tosa."}
{"id": "1151354", "revid": "110157", "url": "https://it.wikipedia.org/wiki?curid=1151354", "title": "North American Soccer League 1975", "text": "La North American Soccer League 1975 fu l'ottava edizione dell'omonima lega calcistica. Parteciparono venti squadre e il titolo and\u00f2 per il terzo anno di fila ad una squadra esordiente, i .\nAvvenimenti.\nNel 1975 continu\u00f2 la fase espansiva della lega: le partecipanti arrivarono a un totale di venti, grazie alla conferma di tutte le quindici squadre dell'edizione precedente e all'ingresso di cinque nuove franchigie: Chicago Sting, Hartford Bicentennials, Portland Timbers, San Antonio Thunder e Tampa Bay Rowdies. I Toronto Metros vennero acquistati dai proprietari del Toronto Croatia, club dilettantistico della National Soccer League, che ribattezzarono immediatamente la squadra \"Toronto Metros-Croatia\", nonostante la contrariet\u00e0 della lega alla caratterizzazione \"etnica\" delle squadre.\nVenne confermata l'abolizione del pareggio, ma rispetto all'anno precedente se i 90 minuti terminavano in parit\u00e0 si giocavano due tempi supplementari da sette minuti e mezzo ciascuno. Questi supplementari prevedevano la \"sudden death\", come viene chiamata nell'hockey su ghiaccio: la partita terminava non appena una delle due squadre segnava, tale regola sarebbe stata introdotta anche dalla FIFA fra il 1993 e il 2004 con il nome di golden goal. Se la parit\u00e0 persisteva anche al termine dei supplementari veniva risolta battendo i calci di rigore.\nFormula.\nLe squadre erano suddivise in base alla loro posizione geografica in due conference, ulteriormente ripartite in due division per ogni conference. Ogni squadra giocava 22 incontri, undici in casa e altrettanti in trasferta, incontrando tre volte ogni avversaria della propria division, una volta le squadre dell'altra division della stessa conference, una volta le squadre di una delle due division della conference opposta. Le quattro prime classificate e le restanti due migliori squadre di ogni conference venivano ammesse ai play-off per il titolo.\nI play-off erano costituiti da quarti di finale, semifinali e finale. Tutti i turni erano disputati in gara unica, con quarti e semifinali in casa della squadra meglio piazzata durante la stagione regolare. A partire da questa stagione la finale del campionato venne ribattezzata \"Soccer Bowl\" e ospitata in campo neutro, in un tentativo di imitare la finale del campionato NFL. La sede del Soccer Bowl 1975 fu lo Spartan Stadium di San Jose.\nCambi\u00f2 il sistema di punteggio: venivano attribuiti 6 punti per ogni vittoria, indipendentemente se raggiunta ai tempi regolamentari, ai supplementari o ai rigori, e 1 punto per ogni gol segnato, fino ad un massimo di 3 per ogni incontro. Una partita terminata ai rigori veniva considerata come terminata con un gol di scarto, aggiungendo un gol alla squadra vincitrice. Tale gol \"fittizio\" veniva calcolato nel computo dei gol segnati e subiti, inoltre poteva contribuire ai punti bonus per i gol segnati."}
{"id": "1151358", "revid": "110157", "url": "https://it.wikipedia.org/wiki?curid=1151358", "title": "Chiesa di San Lorenzo (Stia)", "text": "La chiesa di San Lorenzo \u00e8 un edificio sacro che si trova in localit\u00e0 Porciano, a Stia.\nDescrizione.\nLa chiesa presenta una semplice struttura a capanna, ad una navata, con copertura a capriate. La facciata intonacata ha un portale con soprastante finestra seicentesca. Della sua antica origine rimangono tracce nel paramento murario a filaretto. La chiesa \u00e8 stata completamente ristrutturata nel XVIII secolo. Sul lato destro si erge il campanile a vela ad una luce. All'interno \u00e8 conservata una tavola centinata raffigurante \"San Lorenzo e donatrice\" di Domenico di Francesco detto di Michelino, proveniente dalla Badia Fiorentina, eseguito tra il 1477 e il 1484."}
{"id": "1151363", "revid": "29244", "url": "https://it.wikipedia.org/wiki?curid=1151363", "title": "Polyceratidae", "text": ""}
{"id": "1151367", "revid": "773636", "url": "https://it.wikipedia.org/wiki?curid=1151367", "title": "Santuario della Madonna delle Grazie (Stia)", "text": "Il Santuario della Madonna delle Grazie \u00e8 un edificio sacro che si trova nella localit\u00e0 omonima, a Stia, in provincia di Arezzo.\nIl santuario fu costruito per ricordare il miracolo dell'apparizione della Madonna a monna Giovanna; fu consacrato nel 1432 e rifatto, a seguito di un incendio, nel 1474-1485. \u00c8 un edificio di singolare eleganza, con un porticato e un campanile a vela. L'interno \u00e8 a una sola navata coperta a volta, con profondo coro e altari laterali.\nNotevoli sono le robbiane, tutte assegnabili a Benedetto Buglioni: un'\"Annunciazione\", un'\"Apparizione della Vergine a monna Giovanna\", gli \"Evangelisti\", un fregio con cherubini, lo stemma di Santa Maria Nuova, una piletta e il presepe. Contemporaneo alla chiesa \u00e8 il chiostrino, a due ordini e con colonne dagli eleganti capitelli, collegate da anticheggianti architravi orizzontali."}
{"id": "1151373", "revid": "773636", "url": "https://it.wikipedia.org/wiki?curid=1151373", "title": "Pieve di Santa Maria Assunta (Stia)", "text": "La pieve di Santa Maria Assunta \u00e8 un edificio sacro che si trova in piazza Tanucci, a Stia.\nStoria.\nSi pu\u00f2 considerare come uno degli edifici romanici pi\u00f9 interessanti del Casentino. La sua costruzione risale al XII secolo.\nIl pi\u00f9 antico documento pervenutoci in cui viene menzionata la \"Plebe di Sancta Maria sito Stagia\" risale al 1017.\nL'attuale pieve venne riedificata sopra a quella primitiva intorno al 1150 dai Conti Guidi che nei pressi vi fecero costruire il loro sepolcreti.\nLeggende popolari attribuiscono anche alla duchessa Matilde di Toscana un ruolo nella fondazione dell'edificio.\nIn occasione di alcuni lavori di restauro effettuati nel 1956 vennero alla luce due tombe in pietra, situate sotto un grande arco a tutto sesto. Sul sepolcreto era riportata la data del 1298.\nDella struttura originaria rimangono, all'esterno, soltanto i muri laterali. L'abside e la facciata furono demolite nel XVIII secolo. Nel 1776 per ingrandire la piazza antistante fu demolita la prima delle sette campate della chiesa e ricostruita l'attuale facciata settecentesca.\nL'interno a tre navate, spartite da colonne monolitiche di arenaria, conserva lo stile romanico. La navata centrale ha il tetto a capriate visibili, le laterali hanno la copertura a vela di epoca settecentesca.\nMolto interessanti i capitelli, tutti diversi tra loro, di forma rozza e primitive, nei quali si alternano figure di animali e figure umane con motivi floreali stilizzati.\nTra il 1970 e il 1974 vennero effettuati altri lavori di restauro che riportarono l'edificio alle originarie forme romaniche. Durante quei lavori sono venute alla luce la zona presbiterale e l'abside con parte dell'altare ad ara di una chiesa preesistente di dimensioni pi\u00f9 piccole; nella navata centrale vennero in luce i resti di due colonne cilindriche in murature di oltre un metro di diametro, reperti che furono catalogati come opere di epoca etrusco - romana.\nTali resti si possono osservare dalle grate situate sul pavimento ai lati dell'altare maggiore.\nCampanile.\n\u00c8 posto sul alto destro, all'incirca a met\u00e0 della chiesa ed ha la forma di una torre. Nel corso dei secoli ha subito rimaneggiamenti e aggiunte. Nel XVIII secolo venne rifatta la cella campanaria e successivamente vi venne collocato l'orologio.\nLe quattro campane, intonate in La3 maggiore calante, risalgono al XIX secolo : due sono state fuse da Ignazio e Giovanni Mugnai di Montevarchi, mentre le altre risalgono al 1870 e sono state fuse dalla fonderia Terzo Rafanelli di Pistoia.\nSulla destra, fuori dalla chiesa, posto all'interno di una nicchia, \u00e8 situato un affresco raffigurante \"San Francesco\". Fu dipinto da Pietro Annigoni nel 1985."}
{"id": "1151393", "revid": "1814336", "url": "https://it.wikipedia.org/wiki?curid=1151393", "title": "SS Transylvania (1914)", "text": "La SS \"Transylvania\" era una lussuosa nave passeggeri costruita nel 1914 dalla Scott's Shipbuilding Company. All'inizio della prima guerra mondiale venne requisita dalla Royal Navy come piroscafo per il trasporto truppe.\nServizio.\nIl 3 maggio del 1917 il transatlantico part\u00ec da Marsiglia scortato da due cacciatorpediniere giapponesi, il \"Matsu\" e il \"Sakaki\". Il suo carico erano oltre 3000 persone tra membri dell'equipaggio, soldati e infermiere alla volta di Alessandria d'Egitto. Intorno alle ore 10 del 4 maggio 1917, il \"Transylvania\" che stava transitando, alla velocit\u00e0 di circa 16 nodi, sottocosta al promontorio prospiciente al comune di Bergeggi, all'incirca due miglia a sud di capo Vado venne colpito ed affondato da due siluri lanciati dal sottomarino tedesco \"U-63\". Le due navi di scorta iniziarono subito le operazioni di soccorso ma la corrente era molto forte in direzione sud-ovest. Molti naufraghi infatti vennero soccorsi dai pescatori al largo di Finale Ligure, e dai comuni vicini, soprattutto Noli. Le vittime accertate furono 414, molte di queste (85 di cui 82 soldati, 2 membri dell'equipaggio e un marinaio) furono sepolte nel cimitero di Zinola, quartiere di Savona; alcuni corpi (42) furono invece seppelliti in altri comuni liguri, nel Principato di Monaco, in Francia e in Marocco.\nSugli scogli, alla Punta Predani di Bergeggi, di fronte alla zona dove avvenne l'affondamento, \u00e8 stato eretta una croce in memoria dei caduti nel naufragio. I nomi dei 274 soldati che non furono ritrovati sono ricordati in un Monumento (memoriale) presso il Cimitero di Savona, mentre le vittime della Marina, disperse in mare (6), sono ricordate a Tower Hill a Londra.\nIl 7 ottobre 2011 i sommozzatori del Centro carabinieri subacquei di Genova hanno ritrovato il relitto del \"Transylvania\" a 630 metri di profondit\u00e0 al largo dell'isola di Bergeggi, poco al largo di Savona, in collaborazione con Guido Gay inventore e costruttore del minisommergibile \"Pluto\" della Marina Militare italiana utilizzato nell'impresa."}
{"id": "1151394", "revid": "7967", "url": "https://it.wikipedia.org/wiki?curid=1151394", "title": "Hard discount", "text": ""}
{"id": "1151395", "revid": "1442080", "url": "https://it.wikipedia.org/wiki?curid=1151395", "title": "Satira menippea", "text": "La satira menippea \u00e8 un tipo di satira che prende il nome dai componimenti perduti del filosofo cinico e scrittore di satire Menippo di G\u00e0dara (III secolo a.C.), conosciuto solo attraverso notizie fornite da Diogene Laerzio.\nDai componimenti satirici di Menippo prende corpo, nelle letterature classiche, un vero e proprio genere letterario, caratterizzato da alcuni tratti distintivi:\nAltre caratteristiche formali e contenutistiche di questo particolare genere di satira erano la parodia letteraria, un certo realismo popolare, nonch\u00e9 ambientazioni frequentemente fantastiche e grottesche.\nIn ambito latino, sono riconducibili alla satira menippea le \"Saturae Menippeae\" di Varrone (I secolo a.C.) e l'\"Apokolokyntosis\" di Seneca (I secolo d.C.), una satira diretta contro l'imperatore Claudio; per quanto riguarda il \"Satyricon\" di Petronio, \u00e8 invece probabilmente pi\u00f9 corretto parlare di romanzo attraversato da tratti formali e stilistici riconducibili alla menippea (come il \"prosimetrum\"). In ambito greco, sono invece da ricordare le opere di Luciano di Sam\u00f2sata (II secolo), nelle quali il nome di Menippo compare anche nel titolo (per esempio, \"Menippo o la negromanzia\", o \"Icaromenippo\").\nLa categoria di satira menippea \u00e8 stata ripresa da un autorevole studioso come Michail Michajlovi\u010d Bachtin, che ne ha ampliato i tratti formali distintivi, trasformandola in una sorta di genere carnevalizzato onnicomprensivo, portatore fin nelle letterature moderne - Bachtin considera, per esempio, alcuni brani di romanzi di Dostoevskij come \"satire menippee\" - di quell'elemento \"carnevalesco\" da lui ampiamente studiato. Giacomo Leopardi s'ispir\u00f2 alla satira menippea nella stesura delle sue \"Operette morali\".\nDall'ottica della letteratura anglo-americana la satira menippea \u00e8 invece stata ricondotta a una categoria di genere dallo studioso canadese Northrop Frye. Ribattezzata \"anatomy\" (espressione ripresa da \"L'anatomia della malinconia\" di Robert Burton), essa \u00e8 posta accanto a \"novel\", \"romance\" e \"confession\" nella sua classificazione delle categorie di genere."}
{"id": "1151396", "revid": "132266", "url": "https://it.wikipedia.org/wiki?curid=1151396", "title": "Low-cost", "text": ""}
{"id": "1151397", "revid": "599013", "url": "https://it.wikipedia.org/wiki?curid=1151397", "title": "Shredder", "text": "Shredder, termine in lingua inglese che significa \"trituratore\", pu\u00f2 riferirsi a:"}
{"id": "1151398", "revid": "2730", "url": "https://it.wikipedia.org/wiki?curid=1151398", "title": "Laburisti", "text": ""}
{"id": "1151400", "revid": "729019", "url": "https://it.wikipedia.org/wiki?curid=1151400", "title": "Valle del Ferro", "text": "La Valle del Ferro (o Piana del Ferro) \u00e8 una zona che si trova nella Calabria Settentrionale, con altitudine media intorno ai 200 Prende il nome dal Torrente Ferro che solca parte dell'Alto Ionio Cosentino. Possiede caratteristiche climatiche simili alla Piana di Catania e al metapontino, con clima mediterraneo-sunbtropicale. Pu\u00f2 considerarsi una delle zone caratterizzate da temperature alte per gran parte dell'anno, che in estate sfiorano anche i 40-42 \u00b0C. Comprende i comuni di Castroregio, Oriolo, Montegiordano, Roseto Capo Spulico ed Amendolara."}
{"id": "1151401", "revid": "439868", "url": "https://it.wikipedia.org/wiki?curid=1151401", "title": "Chiesa di Santa Maria", "text": ""}
{"id": "1151403", "revid": "154893", "url": "https://it.wikipedia.org/wiki?curid=1151403", "title": "SPAL", "text": ""}
{"id": "1151407", "revid": "287204", "url": "https://it.wikipedia.org/wiki?curid=1151407", "title": "Aram Chaos", "text": "LAram Chaos \u00e8 una regione caotica presente sulla superficie di Marte. \u00c8 situato nella parte finale orientale delle Valles Marineris. L'osservazione spettroscopica da orbita indica la presenza del minerale ematite, indizio della presenza di acqua."}
{"id": "1151408", "revid": "77358", "url": "https://it.wikipedia.org/wiki?curid=1151408", "title": "Comunit\u00e0 montana dell'Alto Jonio", "text": ""}
{"id": "1151412", "revid": "1573940", "url": "https://it.wikipedia.org/wiki?curid=1151412", "title": "Buteo solitarius", "text": "La poiana delle Hawaii (Buteo solitarius ), detta \"Io\" in lingua hawaiiana, \u00e8 un rapace della famiglia degli Accipitridi, endemico delle Hawaii.\nQuesto uccello \u00e8 l'unica specie di rapace dell'intero arcipelago e nidifica solo sull'isola di Hawaii sugli alberi di \"`ohi'a lehua\".\nDescrizione.\nLa poiana delle Hawaii misura 40\u201345\u00a0cm circa di lunghezza; la femmina \u00e8 sempre pi\u00f9 grande del maschio.\nPresenta due fasi di colore: una fase scura (testa, petto e sottoala di color bruno scuro) e una fase chiara (testa scura e petto e sottoala chiari). Le zampe sono verdastre nei giovani e giallastre negli adulti.\nBiologia.\nSi tratta di un uccello solitario e territoriale per la maggior parte dell'anno.\nQuesti animali sono predatori molto versatili ed opportunisti: la poiana tende ad aspettare le prede da una postazione abituale di caccia, ma pu\u00f2 indifferentemente cercare le sue prede (roditori, insetti, piccoli uccelli) in volo. Sono volatori infaticabili.\nIl loro richiamo \u00e8 un verso stridulo che suona come un \"iiih-oh\", dal quale deriva il loro nome hawaiiano; durante il periodo della nidificazione, che va da marzo a settembre, questi animali divengono molto chiassosi.\nDI solito, viene deposto un unico uovo; \u00e8 la femmina a covare per la maggior parte dei 38 giorni dell'incubazione, mentre il maschio va a caccia.\nDopo la schiusa, la femmina non permette al maschio di avvicinarsi al nido, eccetto per portare il cibo.\nDopo 6-8 settimane nel nido, il pulcino \u00e8 pronto per l'involo: arrivano all'involo il 60-70% dei nidiacei.\nCuriosit\u00e0.\nLa poiana delle Hawaii era un simbolo reale nelle leggende locali; oltre al nome Io, i nativi la chiamano anche \"`Lolani\" o \"falco esaltato\".\nConservazione.\nLa specie \u00e8 protetta negli Stati Uniti e classificata come \"Prossimo alla minaccia (NT)\" dall'IUCN. Inoltre la specie \u00e8 inserito nella appendice II della CITES."}
{"id": "1151413", "revid": "123926074", "url": "https://it.wikipedia.org/wiki?curid=1151413", "title": "Konstantinos Kavafis", "text": "Kavafis era uno scettico che fu accusato di attaccare i tradizionali valori della cristianit\u00e0, del patriottismo e dell'eterosessualit\u00e0, anche se non sempre si trov\u00f2 a suo agio nel ruolo di anticonformista.\nPubblic\u00f2 154 poesie, spesso ispirate all'antichit\u00e0 ellenistica, romana e bizantina, ma molte altre sono rimaste incomplete o allo stato di bozza. Scrisse le sue poesie pi\u00f9 importanti dopo i quarant'anni.\nBiografia.\nKonstantinos Petrou Kavafis, noto anche col nome anglicizzato Constantine P. Kavafy, o in italiano, come Costantino Kavafis, nacque ad Alessandria d'Egitto da genitori greci facenti parte della comunit\u00e0 ellenica d'Istanbul. Suo padre, Petros Ioannis Kavafis, aveva una ben avviata ditta di import-export. Nel 1872, dopo la morte del padre avvenuta due anni prima, Kavafis e la sua famiglia furono costretti a trasferirsi a Liverpool e a Londra.\nKavafis torn\u00f2 ad Alessandria nel 1879.\nLo scoppio delle rivolte nazionaliste nel 1885 costrinse la famiglia a muoversi ancora, questa volta a Costantinopoli. In quell'anno stesso, per\u00f2, Kavafis ritorn\u00f2 ad Alessandria, dove visse per il resto della sua vita.\nInizialmente lavor\u00f2 come giornalista; successivamente divenne agente di Borsa (occupazione che mantenne fino al 1902); poi, dal 1892 per circa trent'anni, lavor\u00f2 anche al Ministero egiziano dei lavori pubblici, nel settore delle Immigrazioni, come interprete.\nDal 1891 al 1904 pubblic\u00f2 alcune poesie, che gli fruttarono una certa fama per tutta la vita. Mor\u00ec di tumore alla laringe il 29 aprile 1933, il giorno del suo 70\u00ba compleanno.\nDalla sua morte, la fama di Kavafis \u00e8 cresciuta e oggi egli \u00e8 considerato uno dei pi\u00f9 grandi poeti greci.\nPoetica.\nKavafis si dedic\u00f2 molto a ridare vita alla letteratura greca sia in patria sia all'estero. Le sue poesie, bench\u00e9 solitamente concise, riportano molto bene rappresentazioni della realt\u00e0 o delle societ\u00e0 e degli individui letterari che ebbero un ruolo nella cultura greca.\nL'incertezza nel futuro, ma anche il saper cogliere il presente e il senso della misura, tutti insegnamenti classici, i piaceri sensuali, il carattere morale e la psicologia degli individui, l'omosessualit\u00e0 e la nostalgia, sono alcuni dei suoi temi preferiti.\nCome un recluso, egli non fu mai riconosciuto durante la sua vita. Oltre che i suoi soggetti, anticonvenzionali per l'epoca, le sue poesie mostrano anche un'abile e versatile arte, che viene spesso perduta nella traduzione delle sue opere. La sua poetica viene insegnata nelle scuole greche.\nKavafis nutr\u00ec per tutta la vita un senso di chiusura, di segregazione vergognosa e necessaria. Potenze oscure e indefinibili lo hanno murato \"inavvertitamente\" in una stanza buia, insieme figura della passione e della paradossale ascesi interiore e artistica cui essa lo spinger\u00e0, dove il poeta sa di non poter trovare una finestra aperta sul reale e sulla libert\u00e0, ed \u00e8 al tempo stesso lambito dal pensiero angoscioso che l'impossibile finestra gli recherebbe la luce troppo cruda di scoperte ancora peggiori della presente oscurit\u00e0. Nella solitaria penombra del suo appartamento di Alessandria, con le finestre sempre serrate e il lucore spettrale della lampada a petrolio e delle candele, Kavafis chiedeva alla memoria di ricondurgli i fantasmi della sua giovinezza, di un corpo, di un incontro, fissandoli in una preziosa e sottilmente malinconica rarefazione (talora in alagiche epigrafi funebri, secondo l'immagine di \"Brame\"), oppure in una condensazione di passione rinnovata e vittoriosa sull'oblio, specialmente quando \u00e8 una nuova occasione per resuscitarne una passata, cosicch\u00e9 la ripetizione sospende, per un attimo, il tempo (\"La tavola accanto\").\nGi\u00e0 durante l'adolescenza Kavafis scopr\u00ec la sua omosessualit\u00e0; nel lavoro introspettivo e nel fare poetico della maturit\u00e0 avrebbe letto e ascoltato i segni mitici delle proprie radici pagane, della libera, autosufficiente e luminosa sensualit\u00e0 precristiana (\"ellinik\u00ec idon\u00ec\", \u00abpiacere greco\u00bb).\nMa nel poeta opera con altrettanto diritto una coscienza cristiana \u00abinfelice\u00bb, nelle oscure vesti della censura interiore: l'omoerotismo \u00e8 \u00ab\"amore infecondo\"\u00bb, \u00e8 \u00ab\"lussuria\"\u00bb che ha bisogno di luoghi e contesti infami per accendersi e trovare compimento.\nKavafis ha una percezione inconfondibilmente tragica e classica del destino umano, sebbene si realizzi poeticamente con un'asciuttezza e un orrore spiccatamente moderni: la nostra inquietudine guasta l'opera sublime e incomprensibile degli d\u00e8i (\"Interruzione\"); ci sforziamo di schivare una sorte che immaginiamo ineluttabile, ma il vero ineluttabile ci coglie di sorpresa, quando siamo ormai sfiniti nella nostra lotta di segno.\nLa risposta all'ambiguit\u00e0 disperante di questa condanna universale si articola in possibilit\u00e0 diverse o piuttosto in modulazioni di una fondamentale rassegnata lucidit\u00e0.\nLa \"gnome kavafiana\" recupera movenze antiche in desolate e quasi prosastiche cadenze di contemporanea amarezza, e sente classicamente la grandezza e la potenza come il massimo pericolo, l'eroismo prediletto da Kavafis \u00e8 la stoica benedizione di Antonio che saluta, sulla soglia della disfatta, l'Alessandria orgiastica e meravigliosa cui aveva avuto il privilegio di partecipare, vivere e godere.\nSplende nelle sue opere, con fiera e abbandonata vividezza, l'eroismo di un poeta che vince, nell'avventura di un eros difficile e segreto, i demoni del veto interno e esterno e sa estrarre dal fango dell'abiezione la perla minacciata della bellezza.\nOpere.\n\"Comprensione\".\nPoesia degli anni maturi dell'autore greco, in cui si riversa tutta la trascorsa esperienza privata del poeta, con i suoi rimorsi e le sue esitazioni, come unico e fragile esorcismo del declino.\nIn questa poesia \u00e8 filtrata la molteplice vita di Alessandria, citt\u00e0 sensibile, dissoluta e cosmopolita, che vi assurge a grande mito ellenico, e della vita atemporale del mito partecipa il recupero del passato attraverso le letture erudite guidate dalla fantasia.\nNel periodo della decadenza greca (l'Ellenismo soprattutto tardo) e poi dell'Impero Romano d'Oriente e di Bisanzio Kavafis proietta le proprie vicende biografiche e talora quelle dell'attivit\u00e0 storica e culturale, traendone, in epigrammi squisitamente alessandrini e poemetti dalla sapiente costruzione narrativa, personaggi e quadri preziosi e perfetti, incarnazioni orgogliose e tristi di un'Alessandria eterna.\n\"Cesarione\".\n\u00c8 un poema scritto nel 1918 nel quale Konstantion Kavafis richiama in vita il fantasma dell'oscuro monarca tardo-alessandrino Cesarione, figlio di Cleopatra e Giulio Cesare, e lo arricchisce di un'esemplarit\u00e0 straziante.\n\"Miris\".\nMeraviglioso poema nel quale il protagonista, un giovinetto cristiano alessandrino nel crepuscolo del Gentilesimo (IV secolo), compagno dei pagani nella brillante e spregiudicata vita della grande metropoli cosmopolita, \u00e8 una strana e affascinante maschera di Kavafis che nella cristiana Bisanzio scorgeva la continuit\u00e0 con la Grecia ellenistica e ritrovava, immutabile, in se stesso quella polarit\u00e0, tragicamente iscritta in tutta l'esperienza moderna.\n\"Itaca\".\nStruggente poesia sul senso della vita, concepita come viaggio verso una meta che si raggiunger\u00e0 dopo lunghe peregrinazioni. Il riferimento mitologico \u00e8 al celeberrimo viaggio di Ulisse nell\"'Odissea\". Il poeta afferma in questa lirica che non bisogna avere fretta di giungere a destinazione, alla propria \"Itaca\", ma bisogna approfittare del viaggio (e quindi della vita) per esplorare il mondo, crescere intellettualmente e ampliare il proprio patrimonio di conoscenze. In ultima analisi, il senso di Itaca \u00e8 proprio quello di fungere da stimolo per il viaggio, pi\u00f9 che da meta da raggiungere e fine a s\u00e9 stessa.\n\"Itaca\" \u00e8 un viaggio nel quale non \u00e8 importante se la meta \u00e8 poi deludente. \u00c8 giusto apprendere il pi\u00f9 possibile durante il viaggio, vivere esperienze, tenendo sempre presente il sentimento forte e deciso che porter\u00e0 a destinazione. E se poi, giungendo a Itaca, rimarremo delusi poich\u00e9 non avr\u00e0 risposto alle nostre aspettative, non saremo tristi. Perch\u00e9 Itaca sar\u00e0 stata la meta che ci ha fatto intraprendere il viaggio e la causa di tutte quelle belle esperienze.\n\"Aspettando i barbari (Le invasioni barbariche)\".\n\u00c8 facile evincere da questi \"assaggi\" poetici la continua, disperata ricerca di una bellezza misteriosa e inafferrabile, un'evocazione di attimi nascosti e di amori cantati ora con accenni violentemente sensuali ora accorati e nostalgici, mescolati a una tragica visione della storia intesa come eterno scontro tra gli uomini e il destino."}
{"id": "1151414", "revid": "767487", "url": "https://it.wikipedia.org/wiki?curid=1151414", "title": "Leonardo Frescobaldi", "text": "Originario di Firenze, della prestigiosa famiglia dei Frescobaldi, fu incaricato con Simone Sigoli e Giorgio Gucci di compiere un viaggio in terra santa e di scriverne un preciso resoconto. L'iniziativa veniva dal vescovo di Volterra, che a sua volta era stato sollecitato dal Re di Napoli.\nIl viaggio ebbe luogo tra il 1384 e il 1385; al ritorno, l'autore ademp\u00ec al compito affidatogli. Il resoconto, \"Viaggio in Egitto e in Terrasanta\", oggi \u00e8 parte di quel filone della letteratura italiana di viaggio dedicato alle memorie dei pellegrini in Terrasanta.\nAccompagnato da un \"turcimanno\", un interprete del luogo, attravers\u00f2 varie peripezie e fece numerosi incontri, descritti con una viva prosa in un fiorentino dotato di una certa freschezza di stile.\nAl ritorno in patria fu mandato come ambasciatore nel 1396 presso Papa Bonifacio IX, in un momento di crisi per le lotte tra papa e antipapa."}
{"id": "1151416", "revid": "64860", "url": "https://it.wikipedia.org/wiki?curid=1151416", "title": "Michael Angelo", "text": ""}
{"id": "1151417", "revid": "773636", "url": "https://it.wikipedia.org/wiki?curid=1151417", "title": "Chiesa di Santa Maria della Visitazione (Subbiano)", "text": "La chiesa di Santa Maria della Visitazione \u00e8 un edificio sacro che si trova in via Arcipretura, a Subbiano.\nStoria e descrizione.\nLa chiesa \u00e8 del tipo a capanna, a navata unica con abside, e portico antistante. Sorta accanto alla vecchia chiesa del castello, che nel Duecento divenne insufficiente, \u00e8 citata nelle decime del 1304. Ampliata tra la fine del Seicento e l'inizio del Settecento, venne completamente rimaneggiata nel 1947. Sul fianco destro si erge la torre campanaria costruita nel 1857.\nAll'interno si conserva un \"Cristo\" ligneo seicentesco, dalle braccia mobili, molto venerato dal popolo di Subbiano. Da notare la tela seicentesca raffigurante \"Ges\u00f9 Bambino che appare a San Giuseppe\" attribuito a Pietro Castellucci. Sotto il portico \u00e8 il monumento a don Lorenzo Boschi, fondatore dell'ospedale di Subbiano, opera di Arnaldo Zocchi."}
{"id": "1151419", "revid": "4252", "url": "https://it.wikipedia.org/wiki?curid=1151419", "title": "Battuta (sceneggiatura)", "text": ""}
{"id": "1151423", "revid": "1573940", "url": "https://it.wikipedia.org/wiki?curid=1151423", "title": "Tambja morosa", "text": "Tambja morosa () \u00e8 un mollusco nudibranchio della famiglia Polyceridae.\nDescrizione.\nIl corpo di \"Tambja morosa\" pu\u00f2 essere blu scuro o verde scuro, mentre il ciuffo branchiale \u00e8 verde chiaro con striature blu e il piede \u00e8 bordato di blu. Da adulto questo mollusco arriva a misurare fino a 7 centimetri di lunghezza.\nDistribuzione e habitat.\n\"Tambja morosa\" \u00e8 presente in Africa orientale, nelle Filippine, in Indonesia e nelle Hawaii."}
{"id": "1151427", "revid": "15756", "url": "https://it.wikipedia.org/wiki?curid=1151427", "title": "UEFA Futsal Championship 2005", "text": "Il quarto UEFA Futsal Championship, disputato nel 2005 in Repubblica Ceca, \u00e8 stata la quinta edizione del torneo per squadre nazionali di calcio a 5 organizzato dalla UEFA, organismo che amministra tale sport in ambito europeo.\nLa sede scelta per la manifestazione fu Ostrava. Le otto squadre vennero divise in due gironi da cui uscirono le quattro semifinaliste. Nel gruppo A, si assistette ad una lotta tra due compagini dell'Est, Ucraina e Russia, con la prima che la spunt\u00f2 dopo la vittoria nella decisiva terza gara del girone; nel gruppo B, i campioni in carica dell'Italia vinsero a punteggio pieno il girone mettendo in fila la Spagna campione del mondo, Portogallo e Ungheria. Le semifinali sovvertirono i valori visti durante i gironi di qualificazione: Spagna e Russia, seconde classificate nel proprio raggruppamento, eliminarono le vincitrici dei due gironi ed approdarono in finale, dove gli iberici trionfarono, mettendo in bacheca il loro terzo alloro europeo.\nQualificazioni.\nAi nastri di partenza delle qualificazioni si presentano trentadue formazioni (quattro in pi\u00f9 della precedente edizione) per sette posti disponibili, l'ottavo \u00e8 destinato alla Repubblica Ceca, mentre l'Italia detentrice del trofeo \u00e8 chiamata a giocare la qualificazione nel gruppo 7 dove si qualifica ai danni di Bosnia-Erzegovina, Macedonia e Polonia. Sette formazioni partecipano a due raggruppamenti di prequalificazione, vinti da Romania e Cipro. Successivamente le formazioni vengono divise in sette gironi da quattro squadre, qualificando Paesi Bassi, Ucraina, Portogallo, Spagna, Russia, Ungheria, Italia.\nCampione.\nCampione d'Europa 2005\nSPAGNA(3\u00ba titolo)"}
{"id": "1151432", "revid": "1702319", "url": "https://it.wikipedia.org/wiki?curid=1151432", "title": "Chiesa di Santa Maria (Subbiano)", "text": "La chiesa di Santa Maria \u00e8 un edificio sacro che si trova in localit\u00e0 Valenzano, a Subbiano.\nInsediamento di origine romana, il castello \u00e8 ricordato nell'XI secolo come possesso degli Ubertini prima, poi dei Tarlati di Pietramala, fino alla sottomissione a Firenze nel 1385. Il castello fu completamente ricostruito nel 1870 per volere dei proprietari conti Bastogi in forme neoromaniche e neogotiche.\nAnticamente separata dal castello, la chiesa \u00e8 stata poi inglobata nell'edificio. Suffraganea della pieve di Sant'Antonino a Socana, fu ceduta nel 1221 dagli Ubertini all'abbazia di Selvamonda. La chiesa, a monoaula, venne completamente rinnovata in forme di stile neogotico all'epoca della ricostruzione del castello."}
{"id": "1151433", "revid": "287204", "url": "https://it.wikipedia.org/wiki?curid=1151433", "title": "Atomizzatore", "text": "Latomizzatore (spray dryer in inglese) \u00e8 una macchina utilizzata per la nebulizzazione e l'essiccamento di sospensioni liquide (\"slurry\").\nIl materiale da essiccare entra sotto forma di liquido ad alta pressione all'interno di un anello di distribuzione dotato di un certo numero di uscite (\"lance di atomizzazione\"). Per effetto della pressione il liquido fuoriesce dagli ugelli sotto forma di piccole goccioline (\"atomizzazione\") che aumenta lo scambio termico per effetto dell'aumento della superficie specifica. Le goccioline incontrano l'aria calda che viene immessa, il liquido evapora molto velocemente e si allontana sotto forma di vapore, mentre il solido contenuto ad ogni goccia forma degli agglomerati, generalmente cavi all'interno a causa dell'essiccazione veloce.\nLe particelle essiccate (\"atomizzate\") hanno dimensioni che variano da 20 \u03bcm a 180\u00a0\u00b5m dipendenti dalla dimensione del foro dell'ugello e dalle caratteristiche dell'atomizzatore. La forma dell'atomizzatore \u00e8, normalmente, cilindrica con fondo conico per la raccolta dell'atomizzato. Gli atomizzatori per sospensioni ceramiche sono dotati di generatori di aria calda, cicloni e filtri per l'abbattimento delle polveri in uscita e pompe a pistoni tuffanti per la mandata a pressione della sospensione (\"barbottina\") all'atomizzatore. Atomizzatori si utilizzano anche nell'industria alimentare per la produzione di latte in polvere, caff\u00e8 liofilizzato ecc."}
{"id": "1151439", "revid": "26891", "url": "https://it.wikipedia.org/wiki?curid=1151439", "title": "Vedette classe Zara", "text": ""}
{"id": "1151443", "revid": "228587", "url": "https://it.wikipedia.org/wiki?curid=1151443", "title": "Guerre sacre", "text": "Le guerre sacre furono una serie di conflitti relativi al controllo del santuario di Delfi. Nella Grecia antica vi furono quattro guerre sacre tra il VI ed il IV secolo a.C.\nPrima guerra sacra.\nLa prima guerra sacra fu combattuta dal 592 al 582 a.C. circa, quando Atene, Sicione, i Dori del Peloponneso e i Tessali decisero di punire i Focesi di \"Cirra\", accusati di aver coltivato la terra sacra del santuario di Delfi e di aver disturbato i pellegrini; era chiaro l'intento di poter controllare il santuario. Il tago Euriloco di Larissa, a capo della coalizione dei 4 tetrarchi tessali e degli alleati vinse la contesa e riport\u00f2 il santuario nell'orbita di influenza tessale. La guerra segn\u00f2 anche il rafforzamento di Atene, che venne inclusa nell'anfizionia di Delfi.\nSeconda guerra sacra.\nLa seconda guerra sacra, che coincide in parte con la prima guerra del Peloponneso, fu combattuta dal 448 al 446 a.C. Il \"casus belli\" fu provocato dall'intervento dei Peloponnesiaci guidati dagli Spartani in appoggio alla Doride, contro i Focesi che avevano occupato alcuni demi di questo territorio (Kitinion, Boiton ed Erineon). La Focide fu obbligata a restituire i territori conquistati, ma i Peloponnesiaci intervennero anche sugli affari del santuario di Delfi, restituendone il controllo ai Dori delfici ed alla Beozia tebana. Dal 462 a.C. infatti il santuario era sotto l'influenza dei vicini Focesi (non proprio sotto il loro controllo, come accadr\u00e0 in seguito).\nTerza guerra sacra.\nLa pi\u00f9 famosa tra le guerre sacre \u00e8 certamente la terza: un conflitto che coinvolse Greci e Macedoni e che dur\u00f2 dal 356 a.C., anno dell'occupazione di Delfi da parte dei Focesi, al 346, anno in cui venne stipulata la pace di Filocrate.\nLa causa dell'occupazione di Delfi da parte dei Focesi va ricercata nella rappresaglia nei confronti del consiglio dell'anfizionia (associazione di popoli che amministrava il santuario di Apollo), che aveva accusato i Focesi di sacrilegio.\nNel 356 a.C. i Focesi, guidati da Filomelo, occuparono il santuario di Delfi, entrando in possesso delle enormi ricchezze ivi custodite, frutto di secoli di donazioni dei fedeli.\nL'occupazione del luogo sacro equivaleva a una dichiarazione di guerra. Il conflitto vide i Beoti e i Tessali opporsi ai Focesi, i quali ricevettero l'appoggio di Spartani ed Ateniesi (senza contare gli alleati di questi ultimi), che scelsero l'alleanza focese per risentimento nei confronti di Tebe e degli eventi che la videro protagonista nella Guerra del Peloponneso.\nQuarta guerra sacra.\nLa quarta guerra sacra si svolse dall'autunno del 339 a.C. all'autunno del 338 a.C.. La causa fu dovuta al fatto che Eschine convinse la lega anfizionica ad attaccare i Locresi di Amfissa. Essi, infatti, avevano coltivato le pianure dedicate ad Apollo e ricostruito il porto distrutto durante la prima guerra sacra, cosa che veniva considerata un cattivo presagio. Cos\u00ec, sotto la guida di Filippo II, la lega anfizionica conquist\u00f2 Amfissa. Filippo prese Elatea e si rec\u00f2 poi a Tebe, che era alleata di Atene. Le due citt\u00e0 combattevano contro l'esercito macedone e subirono la sconfitta alla battaglia di Cheronea di fine agosto 338. Tebe venne maltrattata da Filippo mentre Atene fu trattata con clemenza con la pace di Demade. Infatti, Filippo pensava di aver bisogno della flotta ateniese quando ci fosse stato l'attacco della Persia. Inoltre, temeva che Atene si sarebbe rivoltata se maltrattata."}
{"id": "1151447", "revid": "439868", "url": "https://it.wikipedia.org/wiki?curid=1151447", "title": "Chiesa di San Niccol\u00f2", "text": ""}
{"id": "1151450", "revid": "103089888", "url": "https://it.wikipedia.org/wiki?curid=1151450", "title": "Complemento di relazione", "text": "Nella sintassi della frase semplice, il complemento di relazione indica un rapporto (di collaborazione, rivalit\u00e0, comunicazione, somiglianza, ecc.) tra esseri o cose.\nEsempi.\nSecondo le grammatiche scolastiche, risponde alle domande \"In relazione con chi?\", \"In relazione con che cosa?\", \"Contro chi?\", \"Contro che cosa?\", \"Tra chi?\", \"Tra che cosa?\". Appartiene alla categoria dei complementi indiretti.\nCome si presenta il complemento.\nIl complemento pu\u00f2 essere costituito di:"}
{"id": "1151452", "revid": "33689", "url": "https://it.wikipedia.org/wiki?curid=1151452", "title": "Classe Zara", "text": ""}
{"id": "1151453", "revid": "1869172", "url": "https://it.wikipedia.org/wiki?curid=1151453", "title": "Naso elettronico", "text": "Il naso elettronico \u00e8 definito come uno strumento che comprende un insieme (\"array\") di sensori elettrochimici parzialmente specifici e un appropriato sistema di riconoscimento dell\u2019impronta olfattiva (\"pattern recognition system\"), capace di riconoscere odori semplici o complessi. Pu\u00f2 essere definito come un sistema biomimetico, progettato cio\u00e8 per imitare il funzionamento dei sistemi olfattivi che ritroviamo in natura come quello dei mammiferi o pi\u00f9 specificatamente quello umano. Come il naso umano, il naso elettronico non esegue una speciazione chimica dell\u2019odore analizzato, per cui non \u00e8 in grado di identificarne le singole molecole che lo compongono, ma l\u2019insieme di sensori produce una sorta di \u201cimpronta olfattiva\u201d, che pu\u00f2 essere classificata sulla base di un database di riferimento acquisito dallo strumento in una preliminare fase di addestramento.\nGrazie alle potenzialit\u00e0 dello strumento di fornire analisi dell\u2019odore in maniera continuativa e con un costo relativamente contenuto, dal momento della sua comparsa, alla fine degli anni \u201980 del secolo scorso, le applicazioni del naso elettronico sono state studiate e proposte in diversi ambiti, quali:\nNonostante la rapida espansione degli studi riguardanti le possibilit\u00e0 di applicazione dei nasi elettronici, nella pratica, le loro applicazioni industriali su larga scala sono ancora piuttosto limitate, per via di alcune problematiche specifiche legate in particolare alla ripetibilit\u00e0 delle risposte nel tempo, e alla riproducibilit\u00e0 degli strumenti stessi.\nStoria.\nNel 1961 \u00e8 stato sviluppato il primo strumento per l'analisi dell'odore con un funzionamento prettamente meccanico (naso meccanico). I primi nasi elettronici sono stati sviluppati nel 1964 da Wilkens e Hatman il cui strumento era basato sulle reazioni redox degli odoranti su uno specifico elettrodo, e nel 1965 da Buck e, Dravieks e Trotter, considerando, rispettivamente, uno strumento basato sulla modulazione della conduttivit\u00e0 e del potenziale di contatto da parte degli odoranti. Nonostante ci\u00f2, l'idea di naso elettronico sviluppato come una serie (array) di sensori \u00e8 stata sviluppata nel 1982 da Persaud e Dodd presso l'Universit\u00e0 di Warwick nel Regno Unito e negli anni 1985 e 1987 da Kaneyasu e Ikegami. Alla luce dei risultati ottenuti in questi anni, il termine \"naso elettronico\" \u00e8 stato usato per la prima volta nel 1987 in una conferenza tenuta da J.W. Gardner dal titolo \"Pattern recognition in the Warwick Research Organisation\", ma la prima conferenza completamente dedicata allo sviluppo dei nasi elettronici \u00e8 stata tenuta solo nel 1990. Secondo una definizione proposta da Gardner e Bartlett nel 1994, con il termine naso elettronico si intende \u201cUno strumento che comprende un insieme (\"array\") di sensori elettrochimici parzialmente specifici e un appropriato sistema di riconoscimento dell\u2019impronta olfattiva (\"pattern recognition system\"), capace di riconoscere odori semplici o complessi\u201d.\nArchitettura del naso elettronico.\nCome suggerisce il nome stesso, il naso elettronico \u00e8 uno strumento che emula la struttura del naso umano. Lo strumento \u00e8 composto da una serie di sensori con specificit\u00e0 parziale e un appropriato sistema di riconoscimento, in grado di riconoscere odori semplici o complessi. \nL'architettura del naso elettronico pu\u00f2 essere suddivisa nelle seguenti componenti principali:\nDa quanto sopra esposto, appare evidente che, come il naso umano, il naso elettronico non esegue un\u2019analisi chimica dell\u2019odore analizzato, per cui non \u00e8 in grado di identificarne la composizione, ma l\u2019insieme di sensori produce una cosiddetta \u201cimpronta olfattiva\u201d, che pu\u00f2 essere classificata sulla base di un database di riferimento acquisito dallo strumento in una preliminare fase di addestramento. Pertanto, affinch\u00e9 un naso elettronico possa distinguere, ad esempio, l\u2019odore di una mela da quello di un\u2019arancia, \u00e8 necessario che prima lo strumento sia stato istruito a riconoscere che cos\u2019\u00e8 l\u2019odore di mela, e che cos\u2019\u00e8 l\u2019odore di arancia.\nL'architettura di un naso elettronico \u00e8 significativamente dipendente dall'applicazione di riferimento per il quale viene progettato, soprattutto nel metodo di campionamento dell'aria, nella scelta dei sensori da implementare e nella necessit\u00e0 di implementare dei sistemi di compensazione di alcuni parametri, come ad esempio l'umidit\u00e0, nel caso di installazioni all'aperto (outdoor).\nSistema di rilevazione dei gas.\nIl \u201ccuore\u201d del naso elettronico \u00e8 rappresentato dalla matrice di sensori per la rilevazione dei gas.\nI composti volatili responsabili della sensazione olfattiva interagiscono con la superficie del sensore provocando un cambiamento in alcune propriet\u00e0 chimico-fisiche dello stesso. La variazione della grandezza fisica che caratterizza l'elemento sensibile viene poi trasdotta, cio\u00e8 trasformata, in un segnale elettrico che pu\u00f2 essere elaborato in seguito.\nIl numero e la tipologia di sensori impiegati nel naso elettronico \u00e8 variabile in funzione dello strumento e della specifica applicazione. La maggior parte dei nasi elettronici impiega un numero di sensori compreso fra 4 e 12, anche se attualmente vi sono sistemi che arrivano fino a 32 sensori.\nIndipendentemente dalla tipologia di sensori utilizzati, \u00e8 fondamentale che vengano ridotte al minimo le interferenze legate alle variazioni di temperatura e umidit\u00e0, che possono influire negativamente sulla rilevazione degli odori.\nLe caratteristiche fondamentali dei sensori impiegati nei nasi elettronici riguardano la loro sensibilit\u00e0 nei confronti delle sostanze di interesse, che ovviamente dipendono, sia in termini di qualit\u00e0 che di concentrazione, dalla specifica applicazione. Le caratteristiche di sensibilit\u00e0 dei sensori possono essere migliorate applicando tecniche specifiche quali ad esempio la modulazione del sensore con la temperatura.\nIn generale, i sensori impiegati nei nasi elettronici sono caratterizzati da parziale specificit\u00e0, che consente di analizzare miscele odorigene di composizione complessa con un numero limitato di sensori.\nAltre caratteristiche importanti sono la velocit\u00e0 della risposta (che deve essere dell\u2019ordine di qualche minuto al massimo), la ripetibilit\u00e0 e la stabilit\u00e0 nel tempo dei segnali, e la riproducibilit\u00e0 del sensore. Quest\u2019ultima caratteristica \u00e8 fondamentale al fine di evitare che, a fronte della sostituzione di un sensore, il sistema debba essere ricalibrato.\nI nasi elettronici possono impiegare sensori di diversa tipologia. Storicamente, i nasi elettronici commerciali montavano sensori dello stesso tipo, anche se oggi sono sempre pi\u00f9 diffusi degli strumenti \u201cibridi\u201d, basati sull\u2019utilizzo contemporaneo di sensori differenti.\nSensori.\nI sensori pi\u00f9 comunemente utilizzati nei sistemi olfattivi elettronici si possono distinguere in quelli a variazione di conducibilit\u00e0, quelli piezoelettrici sensibili alla massa, i MOSFET, quelli elettrochimici e quelli ottici.\nAltri sensori che possono essere implementati per l'analisi dell'odore sono i sensori colorimetrici, sensori PID (rilevatore a fotoionizzazione) e sensori FID (rilevatore a ionizzazione di fiamma).\nSensori a variazione di conducibilit\u00e0.\nIn genere questi sensori sono costituiti da uno strato di materiale attivo composto da ossidi metallici o polimeri conduttivi, da elettrodi di platino, alluminio o oro, un substrato di silicio, vetro o plastica e una resistenza riscaldante, implementata solo nel caso degli ossidi metallici, costituita normalmente da una traccia o un filo di platino metallico. Nei sensori a variazione di conducibilit\u00e0 l'interazione delle molecole odorigene con lo strato di materiale attivo del sensore provoca una variazione della conducibilit\u00e0 del materiale attivo stesso rispetto al valore di conducibilit\u00e0 assunto in condizioni di riferimento. \nSensori piezoelettrici.\nI sensori piezoelettrici basano il loro funzionamento su un cambiamento di massa sulla superficie del materiale attivo. Infatti, l'interazione con le specie chimiche volatili presenti in aria provoca una variazione della massa sulla superficie del materiale attivo causando una variazione della frequenza di risonanza del materiale stesso.\nSensori MOSFET.\nI sensori MOSFET sono dei sensori aspecifici che si basano sul cambiamento di potenziale elettrostatico, in quanto operano come un transistor a cui viene applicato un potenziale che influisce sulla sua conduttivit\u00e0. Essi sono costituiti da tre strati: il gate metallico, un sottile strato di materiale catalizzatore (e.g. metalli nobili come il platino o il palladio) e l'isolante. Nel momento in cui l'aria odorigena fluisce sulla superficie del sensore, le molecole gassose reagiscono attraverso una reazione catalitica con il metallo nobile su cui viene sviluppato dell'idrogeno. Quest'ultimo diffonde attraverso la superficie del catalizzatore, modificando il campo elettrico e, di conseguenza, anche la corrente che fluisce attraverso il sensore. La variazione di tensione che viene registrata, necessaria per riportare la corrente al valore iniziale, rappresenta la risposta del sensore. Questi sensori sono stabili, anche alle alte temperature, e hanno una buona riproducibilit\u00e0.\nSensori elettrochimici.\nI sensori elettrochimici sono una classe di sensori generalmente specifici che possono essere implementati nell'array di sensori del naso elettronico a seconda dell'applicazione, nel caso in cui ad esempio si conoscano alcune sostanze gassose specifiche (e.g. NH3, H2S, CH2O, NOx, CO2, O2, H2) presenti nell'aria da analizzare. Essi sono costituiti da un elettrodo di lavoro, un contro elettrodo e, normalmente, da un elettrodo di riferimento, tutti a contatto con un elettrolita liquido o solido. L'elettrodo di lavoro \u00e8 posto nella parte iniziale di una membrana di Teflon porosa al gas, ma impermeabile all'elettrolita. Le molecole gassose diffondono nel sensore e attraverso la membrana all'elettrodo di lavoro provocando una reazione elettrochimica che pu\u00f2 essere sia di ossidazione sia di riduzione). In entrambi i casi si ha un flusso di elettroni attraverso il circuito esterno, ma nel caso di una reazione di ossidazione gli elettroni fluiscono dall'elettrodo di lavoro al contro elettrodo, mentre nel caso di una reazione di riduzione gli elettroni fluiscono dal contro elettrodo all'elettrodo di lavoro. Il flusso di elettroni generato corrisponde ad una corrente proporzionale alla concentrazione del gas. In questo caso, infatti, i sensori restituiscono un valore di concentrazione del gas generalmente in ppm.\nSensori ottici.\nI sensori ottici convertono dei raggi luminosi in un segnale elettronico. In generale essi sono costituiti da una sorgente luminosa che genera delle radiazioni sotto forma di onde, una piattaforma di rilevamento su cui le onde interagiscono e un rilevatore di luce che, sulla base dell'intensit\u00e0, della fase, della lunghezza d'onda o della distribuzione spettrale identifica e quantifica le specie gassose. Tra i sensori ottici che possono essere implementati nella serie di sensori all'interno del naso elettronico ci sono, ad esempio, fotometri a infrarossi e fotometri a UV. Il fotometro a infrarossi misura l'assorbimento della radiazione infrarossa dovuta alla rotazione o alla vibrazione dei legami atomici per mezzo di rilevatori termici, piroelettrici o fotoacustici al fine di identificare e quantificare le sostanze, mentre il fotometro a UV misura l'assorbimento delle specie gassose per mezzo di un fotodiodo al fine di identificare il numero di molecole presenti nel flusso di molecole in assenza di interferenze chimiche.\nSistema di elaborazione dei segnali.\nI segnali provenienti dai sensori di un naso elettronico sono tipicamente rappresentati da delle curve, come quelle illustrate in figura.\nTali curve devono essere opportunamente elaborate al fine di ottenere la cosiddetta \u201cimpronta olfattiva\u201d dell\u2019odore analizzato. \nL'elaborazione dei segnali pu\u00f2 essere suddivisa in tre stadi:\nCome discusso nel paragrafo precedente, ogni sensore fornisce una risposta legata alla variazione di una grandezza fisica che caratterizza il sensore stesso, come ad esempio la variazione di conducibilit\u00e0, la frequenza di risonanza o la massa. Da ogni curva di risposta dei sensori possono essere estratte delle caratteristiche, cio\u00e8 dei parametri (e.g. pendenza del segnale, area sottesa alla curva, valore di resistenza, ecc..) descrittivi della curva stessa. L'estrazione delle caratteristiche ha lo scopo non solo di individuare le informazioni rilevanti ai fini della classificazione, tendenzialmente contenute in maniera ridondante nell'insieme di dati, ma anche di ridurre la dimensionalit\u00e0 del dataset su cui basare l'elaborazione. A questo scopo vengono applicate delle tecniche di analisi statistica multivariata per la riduzione dello spazio dimensionale delle caratteristiche estratte. Sulla base delle caratteristiche estratte \u00e8 possibile rappresentare ogni misura come un punto in uno spazio \"n\"-dimensionale, dove \"n\" \u00e8 il numero di sensori della matrice (array). La tecnica pi\u00f9 comunemente impiegata per la riduzione dello spazio dimensionale \u00e8 la PCA (Analisi delle componenti principali) che proietta i punti corrispondenti ad ogni misura in uno spazio \"m\"-dimensionale, in cui \"m\" corrisponde al numero degli assi delle componenti principali. Le componenti principali sono le proiezioni delle risposte dei sensori lungo le direzioni di massima variazione delle stesse mantenendo il maggior numero di informazioni contenute nell'insieme di dati. La proiezione dei dati lungo i nuovi assi produce un grafico rispettivamente bi- o tridimensionale, a seconda che vengano considerate due o tre componenti principali, che consente di visualizzare le informazioni contenute nelle risposte dei sensori dimostrando la presenza o meno di una corretta discriminazione delle diverse classi di odore considerate raggruppate in \"clusters\" (clustering). I punti corrispondenti ad una stessa classe di odore si raggrupperanno in una regione limitata dello spazio \"m\"-dimensionale delle misure, lontano dai punti di misura corrispondenti ad una classe odorigena differente.\nAlgoritmi di classificazione.\nLe operazioni di riconoscimento e classificazione degli odori avvengono mediante l\u2019applicazione di specifici algoritmi matematici caratteristici del machine learning e dell\u2019intelligenza artificiale, che consentono di confrontare le analisi effettuate dal naso elettronico con il suo archivio di dati di riferimento acquisiti in fase di addestramento.\nGli algoritmi pi\u00f9 comunemente impiegati nei nasi elettronici per il riconoscimento delle impronte olfattive (\"pattern recognition\") sono elencati di seguito:\nApplicazioni.\nDi seguito si descrivono brevemente i tre principali settori di applicazione del naso elettronico: ossia il settore del monitoraggio ambientale, l'ambito biomedicale e l'industria alimentare.\nAmbito ambientale.\nOggi, gli odori derivanti da attivit\u00e0 industriali rappresentano un\u2019importante forma di inquinamento atmosferico, e sono fra le cause principali delle lamentele da parte dei cittadini alle autorit\u00e0 locali. In Italia, i problemi di \u201codore\u201d sono spesso all\u2019origine di contenziosi, e costituiscono il fattore limitante nella realizzazione di nuovi impianti o nell\u2019esercizio di impianti esistenti. Per questo motivo, si \u00e8 creata in questi anni l\u2019esigenza di sviluppare tecniche specifiche per la misura degli odori e per la valutazione di impatto olfattivo.\nTra tutte le tecniche che possono essere utilizzate al fine di oggettivare la sensazione olfattiva, il cosiddetto \u201cnaso elettronico\u201d \u00e8 l\u2019unico strumento capace di misurare in continuo gli odori, ed \u00e8 quindi l\u2019unico metodo adatto alla determinazione strumentale dell\u2019impatto olfattivo. Inoltre, il naso elettronico \u00e8 ad oggi l\u2019unico metodo in grado di riconoscere la qualit\u00e0 dell\u2019odore rilevato, identificandone la provenienza.\nSono queste le principali ragioni per cui i nasi elettronici, che fino a qualche anno fa erano visti con una certa diffidenza come strumenti per la sola ricerca da laboratorio, si stanno sempre pi\u00f9 affermando come veri e propri strumenti \u201cda campo\u201d per il controllo della qualit\u00e0 dell\u2019aria.\nIn particolare in Italia, negli ultimi anni, si \u00e8 osservata una crescente diffusione dei nasi elettronici per la valutazione di impatto olfattivo di diverse realt\u00e0 industriali. Attualmente, diverse aziende\u00a0\u2013 in particolare appartenenti all\u2019ambito del trattamento rifiuti, ma non solo\u00a0\u2013 hanno prescrizioni autorizzative che prevedono l\u2019utilizzo di uno o pi\u00f9 nasi elettronici per il monitoraggio delle proprie emissioni odorigene.\nIn ambito ambientale, il naso elettronico pu\u00f2 essere impiegato con diverse finalit\u00e0:\nL\u2019utilizzo del naso elettronico per il monitoraggio ambientale degli odori \u00e8 menzionato e previsto nelle pi\u00f9 recenti linee guida specifiche in materia di odore presenti sul territorio Italiano (quali ad esempio la DGR Regione Piemonte, n. 13-4554 del 9 gennaio 2017 \u201cL.R. 43/2000 - Linee guida per la caratterizzazione e il contenimento delle emissioni in atmosfera provenienti dalle attivit\u00e0 ad impatto odorigeno\u201d; Linea Guida ARPA Emilia-Romagna \u201cIndirizzo operativo sull'applicazione dell'art. 272Bis del D.Lgs.152/2006 e ss.mm.\u201d del 2018; Linea Guida ARPA Friuli Venezia Giulia LG 44.01/SCE \u201cValutazione dell\u2019impatto odorigeno da attivit\u00e0 produttive\u201d).\nQuesta rapida evoluzione, se da un lato porta una interessante opportunit\u00e0 di mercato, implica contemporaneamente una crescente responsabilit\u00e0: nel momento in cui i risultati prodotti da un naso elettronico cominciano ad avere un valore \u201clegale\u201d, si rende necessaria l\u2019attuazione di protocolli di qualit\u00e0 che garantiscano l\u2019affidabilit\u00e0 dell\u2019intero processo di monitoraggio.\nIn questo senso, negli ultimi anni sono stati pubblicati diversi studi che propongono delle procedure specifiche per la verifica di performance dei nasi elettronici impiegati per il monitoraggio ambientale, applicabili sia in laboratorio che in campo. L\u2019applicazione di tali procedure \u00e8 assolutamente necessaria al fine di garantire l\u2019affidabilit\u00e0 dei dati prodotti dal naso elettronico sia all\u2019utente finale che alle autorit\u00e0 di controllo.\n\u00c8 in questo contesto che, a livello italiano, a ottobre 2019 \u00e8 stata pubblicata la norma UNI 11761:2019 (detta \u201cUNI IOMS\u201d, dove IOMS \u00e8 il termine generico per indicare uno strumento per il monitoraggio strumentale degli odori). Tale norma, pur con i suoi limiti (la norma \u00e8 attualmente in fase di revisione), rappresenta un passaggio importantissimo nella storia dei nasi elettronici: essa infatti \u00e8 la prima norma, a livello nazionale ed internazionale, che definisce delle procedure specifiche per qualificare e verificare diversi strumenti per il monitoraggio ambientale degli odori. Questo aspetto \u00e8 fondamentale sia per le autorit\u00e0 che per i gestori di impianto al fine di avere a disposizione uno strumento normativo che consenta di confrontare tecnologie molto diverse fra loro. La norma \u00e8 stata elaborata ispirandosi ad altre norme esistenti per altre tipologie di strumenti, e fornisce gli elementi necessari alla caratterizzazione degli IOMS in termini di performance, non entrando nel merito delle caratteristiche hardware e software specifiche dello strumento (ad es. numero e tipologia di sensori, algoritmi di riconoscimento).\nAmbito biomedicale.\n\u00c8 noto sin dall'antichit\u00e0 che alcune patologie producono un'alterazione dell'odore di alcuni fluidi biologici.\nNegli ultimi anni \u00e8 stata dimostrata anche la capacit\u00e0 dei cani di discriminare l'odore dei soggetti affetti da alcune malattie da quello dei soggetti sani attraverso, ad esempio, l'odore emanato dall'urina per la diagnosi del tumore prostatico, del tumore al seno, del tumore della cervice, o dal respiro per la diagnosi del tumore al polmone, o dalla pelle per la diagnosi di malattie come il melanoma, o dal sudore per malattie virali come quella da SARS-CoV-2. Pirrone et al. hanno riportato i risultati ottenuti dall'olfatto canino di diagnosticare diverse tipologie di malattie sottolineandone le incredibili potenzialit\u00e0. Il pi\u00f9 grande svantaggio di questa procedura diagnostica \u00e8 la difficile standardizzazione del metodo, legato anche ad una lunga ed impegnativa fase di addestramento dei cani stessi.\nBasandosi su queste evidenze sperimentali numerosi gruppi di ricerca hanno iniziato a studiare la possibilit\u00e0 di impiegare il naso elettronico come strumento non invasivo in grado di diagnosticare diverse patologie attraverso l'analisi dell\u2019odore caratteristico di diversi fluidi biologici, come urina, sangue, esalato, sudore, feci e saliva.\nAlcuni esempi di applicazione del naso elettronico come strumento diagnostico riguardano:\nI risultati promettenti riportati dalla letteratura lasciano ben sperare in merito alla possibilit\u00e0 in futuro di poter impiegare il naso elettronico come strumento complementare o alternativo agli attuali protocolli diagnostici, generalmente pi\u00f9 invasivi, ed in alcuni casi caratterizzati da livelli di accuratezza perfettibili, come ad esempio nel caso del tumore alla prostata.\nAmbito alimentare.\nL'industria alimentare \u00e8 stato uno dei primi ambiti in cui \u00e8 stata applicata la tecnologia del naso elettronico. Infatti, gi\u00e0 nel 1992 Gardner et al. avevano dimostrato la capacit\u00e0 di questo strumento di discriminare diverse tipologie di caff\u00e8 con un'accuratezza di circa il 95%.\nIn generale, la complessit\u00e0 della maggior parte degli aromi alimentari rende difficile la loro caratterizzazione. Tuttavia, l'analisi sensoriale da parte di un gruppo di esperti \u00e8 un processo costoso in quanto richiede persone addestrate che possono lavorare solo per periodi di tempo relativamente brevi. Da qui, la necessit\u00e0 di impiegare anche in questo settore uno strumento come il naso elettronico da implementare come tecniche oggettive per la caratterizzazione dell'odore degli alimenti.\nIn ambito alimentare, il naso elettronico \u00e8 stato impiegato con diverse finalit\u00e0:\nNonostante i risultati promettenti ottenuti in questi studi, la maggior parte di queste applicazioni rappresentano studi di fattibilit\u00e0 in cui \u00e8 necessario implementare un processo di validazione dei risultati per verificarne le riproducibilit\u00e0. Inoltre, il successo dell'uso dei nasi elettronici \u00e8 specifico dell'applicazione, il che pu\u00f2 limitare il loro uso."}
{"id": "1151454", "revid": "1779418", "url": "https://it.wikipedia.org/wiki?curid=1151454", "title": "6 ottobre (citt\u00e0)", "text": "6 ottobre \u00e8 il nome della municipalit\u00e0 egiziana di al-S\u0101dis min Ukt\u016bbir () nel governatorato di Giza, situata a circa 20\u00a0km a sud-ovest del Cairo, che conta circa 184.000 abitanti.\nLa citt\u00e0 \u00e8 stata il capoluogo del governatorato del 6 ottobre dalla sua istituzione (2008) alla soppressione (2011).\nLa citt\u00e0 \u00e8 dotata di un aeroporto, di un'universit\u00e0 privata, la \"J\u0101mi\u02bfa S\u0101dis min Ukt\u016bbir\" (in inglese \"6th October University\"), e di un'ampia zona industriale che costituisce il polo automobilistico del paese, infatti molte aziende straniere hanno impiantato qui i propri stabilimenti.\nLa giapponese Suzuki ha iniziato a produrre qui dal 1989 le vetture Swift e Vitara. Altro gruppo giapponese presente \u00e8 la Nissan che nel 1997 ha aperto un impianto destinato a produrre veicoli commerciali leggeri come i pick-up e pi\u00f9 di recente la berlina Sunny.\nIl costruttore di veicoli Mercedes-Benz \u00e8 presente in Egitto sin dagli anni cinquanta ma solo dal 1997 quando \u00e8 stata costituita la EGA (Egyptian German Automotive) che ha iniziato a produrre le vetture Classe C e Classe E sul suolo egiziano.\nNel 2003 un altro gruppo automobilistico tedesco, la BMW ha iniziato a produrre automobili qui, attraverso la Bavarian Auto il cui stabilimento assembla svariati modelli di vetture BMW e della cinese Brilliance.\nIl nome della citt\u00e0 commemora il riuscito attraversamento da parte dell'esercito egiziano del Canale di Suez, il 6 ottobre 1973, durante la guerra del Kippur. Il 6 ottobre \u00e8 anche la Giornata delle Forze Armate Egiziane."}
{"id": "1151455", "revid": "1702319", "url": "https://it.wikipedia.org/wiki?curid=1151455", "title": "Chiesa di San Niccol\u00f2 (Talla)", "text": "La chiesa di San Niccol\u00f2 \u00e8 un edificio sacro che si trova in piazza Licio Nencetti, a Talla.\nStoria e descrizione.\nVenne edificata nel 1644 dalla Compagnia del Sacramento, pare per una scampata pestilenza. L'edificio \u00e8 stato pi\u00f9 volte restaurato nel XIX e XX secolo. Del tipo a capanna, intonacata con bozze cantonali, presenta una semplice facciata; il portale ha un timpano triangolare spezzato con al centro lo stemma Ducci. Sul fianco sinistro \u00e8 una torre campanaria in pietra con orologio.\nL'interno ad aula unica \u00e8 coperto a false capriate, il presbiterio \u00e8 rialzato e voltato a botte. Sulle pareti laterali due altari in pietra contengono tele sei-settecentesche: quella a sinistra rappresenta la \"Morte di San Giuseppe\", quella a destra la \"Madonna del Rosario coi Santi Domenico, Nicola, Francesco, Caterina da Siena, Caterina d'Alessandria e Maria Maddalena\"."}
{"id": "1151457", "revid": "247222", "url": "https://it.wikipedia.org/wiki?curid=1151457", "title": "Ozymandias", "text": ""}
{"id": "1151460", "revid": "647542", "url": "https://it.wikipedia.org/wiki?curid=1151460", "title": "Rub\u00e9n de la Red", "text": "Carriera.\nClub.\nHa fatto il suo debutto in prima squadra il 10 novembre 2004 contro il Tenerife in Coppa del re mentre ha debuttato in Primera Divisi\u00f3n il 22 settembre 2005 contro l'Athletic Club. Non trovando spazio nella capitale, \u00e8 stato mandato in prestito per un anno al Getafe, con il quale ha collezionato 26 presenze nella stagione 2007-2008.\nCon il Getafe ha disputato la finale di Coppa del Re persa contro il Valencia e i quarti di Coppa UEFA contro il .\nA fine campionato ha fatto ritorno nella capitale spagnola al .\nIl 31 ottobre 2008, durante una partita di Coppa del Re si \u00e8 improvvisamente accasciato al suolo, colto da sincope, perdendo i sensi. Ha poi ripreso conoscenza negli spogliatoi, e per precauzione ha trascorso la notte in ospedale. Il 18 novembre l'allora presidente del Madrid Ram\u00f3n Calder\u00f3n ha dichiarato che il calciatore soffre di disturbi cardiaci. Per precauzione de la Red ha poi saltato il resto della stagione 2008-2009.\nIl 30 giugno 2009 ulteriori esami hanno stabilito che il giocatore dovr\u00e0 restare lontano dalle attivit\u00e0 agonistiche almeno per un altro anno.\nIl 14 gennaio 2010, invece, ulteriori accertamenti hanno riscontrato l'impossibilit\u00e0 per il giocatore di ritornare al calcio giocato. Cinque mesi dopo, il 4 novembre, Rub\u00e9n de la Red annuncia ufficialmente la sua intenzione di ritirarsi.\nContinuer\u00e0 comunque a lavorare per il , in veste di collaboratore del corpo tecnico della squadra \"merengue\" e anche vice allenatore della sezione juvenil A. Dal 1\u00ba luglio 2012 \u00e8 allenatore della cadete A.\nDall'estate 2015 diviene invece l'allenatore del Getafe B, la seconda squadra della societ\u00e0 madrilena.\nNazionale.\nDopo essere stato titolare della Nazionale Spagnola Under-21 \u00e8 stato convocato dal commissario tecnico Lu\u00ecs Aragon\u00e8s per disputare il , in cui segna il suo primo gol in nazionale nella terza ed ultima partita del girone eliminatorio della competizione, vinta per 2-1 contro la Grecia, siglando il gol del momentaneo 1-1. A fine torneo si laurea campione d'europa dopo la vittoria 1 a 0 in finale contro la Germania."}
{"id": "1151462", "revid": "19933", "url": "https://it.wikipedia.org/wiki?curid=1151462", "title": "Aletsch", "text": ""}
{"id": "1151464", "revid": "1573940", "url": "https://it.wikipedia.org/wiki?curid=1151464", "title": "Pieve di Santa Trinit\u00e0 in Alpe", "text": "L'abbazia di Santa Trinit\u00e0 in Alpe \u00e8 un edificio sacro che si trova nella localit\u00e0 omonima, nei dintorni di Talla.\nStoria.\nFu il primo monastero benedettino del Casentino, fondato in et\u00e0 ottoniana fra il 950 e il 961 da due eremiti tedeschi, Pietro ed Eriprando. Nell'XI e XII secolo arriv\u00f2 ad avere una vasta giurisdizione; nel 1425, ormai in fase di decadenza, fu affidato ai monaci vallombrosani; alla fine del XVII secolo risultava gi\u00e0 in rovina; all'inizio del Novecento era ormai un rudere. Nel 1968 fu tentato un restauro.\nCaratteristiche.\nConsiste attualmente in un suggestivo insieme di ruderi in mezzo al bosco. Accanto alla chiesa, i resti del convento. Un edificio relativamente integro contiene stalle al piano terreno e una cucina con caminetto al piano superiore. La chiesa consiste in un'aula unica con transetto coperto con volta a botte (crollata) e grande abside semicircolare aperta da una bifora. Motivo di interesse \u00e8 la transenna in pietra arenaria che divideva la chiesa a met\u00e0 della lunghezza della navata. Sotto il presbiterio \u00e8 visibile un piccolo ambiente con due colonne, parte di una cripta. "}
{"id": "1151467", "revid": "287204", "url": "https://it.wikipedia.org/wiki?curid=1151467", "title": "Milanese - Antologia della canzone lombarda", "text": "Milanese - Antologia della canzone lombarda \u00e8 una raccolta musicale di dodici album interpretati da Nanni Svampa e rappresenta una delle maggiori collezioni di studio e ricerca sulla storia musicale e dialettale della Lombardia e della citt\u00e0 di Milano in particolare.\nI dodici volumi che compongono l'opera sono stati pubblicati - tutti editi dalla Durium - in diversi momenti degli anni settanta. Il materiale raccolto richiese un grande lavoro di ricerca, che tenne impegnato Svampa fin dal 1968 e con la collaborazione preziosa di Michele Straniero, che ha curato tra l'altro le note delle singole canzoni sui dischi.\nStruttura e principali tematiche dell'opera.\nCiascun album \u00e8 dedicato ad un tema particolare e raccoglie canzoni che via via passano dall'antico repertorio della tradizione popolare a pezzi pi\u00f9 recenti, fino a coprire buona parte della produzione milanese e lombarda del novecento.\nCol tema, ovviamente, variano anche gli accompagnamenti: dalla leggerezza dei canti tradizionali accompagnati sovente dalla sola chitarra - probabilmente suonata da Lino Patruno, con Svampa anche nei Gufi, attraverso sfumature di colore pi\u00f9 ricche di colori e timbri - non manca l'imprescindibile fisarmonica -, si giunge infine a toni pi\u00f9 tipici del jazz, ora pi\u00f9 intimi, ora pi\u00f9 drammatici.\nNon sempre il criterio della provenienza dei brani \u00e8 del tutto rispettato: capita per esempio di trovare brani come \"Bella ciao\", popolarissimo canto ottocentesco originario per\u00f2 dell'Emilia-Romagna, e addirittura brani scritti in origine da autori non italiani: \u00e8 il caso di \"Tromboni della pubblicit\u00e0\", reinterpretazione dialettale de \"Les trompettes de la Rennom\u00e9e\" di George Brassens, autore del resto molto amato da Svampa.\nLe ballate dei secoli scorsi.\nSi parte dalle antiche ballate, generalmente dai tristi risvolti e basate su strutture semplici reiterate pi\u00f9 volte: la dolce e struggente \"Il testamento dell'avvelenato\" - la quale vanta differenti versioni in tutta Italia - e l'impietosa \"Donna lombarda\" ne sono un notevole esempio. Sovente tali composizioni presentano atmosfere agrodolci, dove l'allegria dell'arrangiamento e dei ritornelli ricorrenti vengono messi al servizio di storie tutt'altro che liete: si pensi alla triste vicenda della ragazza dagli occhi bianchi e neri narrata ne \"La mamma di Rosina\" e all'atmosfera da \"scandalo di paese\" su cui verte \"Margheritin\".\nNon mancano, tuttavia, momenti pi\u00f9 allegri e irriverenti, per esempio nell'antica \"Pellegrin che vien da Roma\" e nell'esilarante scenetta di coppia di \"Martino e Marianna\". Spesso anche questi brani a tema pi\u00f9 leggero mantengono una struttura ricorsiva - ne sono un esempio \"E prima d'andar via\" e \"Chi t'ha faa quej bej ogitt\", oppure presentano un testo che, strofa dopo strofa, presenta nuovi elementi: due esempi ne sono \"E verr\u00e0 quel d\u00ec di lune\", in cui a ciascun giorno della settimana viene attribuita una diversa compera al mercato, e \"Sem in vun sem in du\", che narra della marcia di un gruppo di soldati che prima si va formando e poi torna ad assottigliarsi.\nLe tradizioni milanesi nelle canzoni del Novecento, dal cabaret alla ligera.\nNella volont\u00e0 di coprire buona parte del repertorio musicale del novecento lombardo e milanese, Svampa propone brani pi\u00f9 o meno conosciuti: a fianco delle sempreverdi \"La bella la va al fosso\" e \"La mensa collettiva\" si trovano brani come \"Pep\u00e9 e paposs\" che, scritta da Nino Rastelli e Giacomo Solmavivo nel 1939, offre un divertente parallelo tra le scarpette da ballo e gli scarponi da montagna e come l'allegra, seppur malinconica, \"\u00c8 tornato Barbapedanna\", del 1939 - quest'ultima, scritta da E. Frati ed Eros Sciorilli, riporta in auge la figura del musicista di strada - il barbapedana, appunto - che, tra gli altri, nell'Ottocento venne resa famosa dal musicista milanese Enrico Molaschi.\nCon la sua voce intonata e molto espressiva, Svampa reinterpreta, inoltre, i classici di Giovanni D'Anzi - tra i quali la celeberrima \"Oh mia bela Madunina\" - del 1935 - e altri brani scritti con Alfredo Bracchi come \"Quand sona i campann\" e \"La Gagarella del Biffi Scala\", quest'ultima del 1941.\nNon mancano, ovviamente, i canti cosiddetti \"da osteria\", peraltro riproposti dallo stesso Svampa con i suoi Gufi e, in tempi pi\u00f9 recenti, da Cochi &amp; Renato; si tratta in genere di brani leggeri che ruotano attorno al mondo dell'osteria (\"Pepp va pian\", \"Camerer porta mezz liter\") o narrano di pi\u00f9 o meno epiche vicende itineranti (\"La famiglia Brambilla\", la divertente \"Idillio ferroviario\").\nMerita una citazione particolare il brano \"Il tamburo della banda d'Affori\": scritto nel 1942 da Nino Rastelli e Mario Panzeri e musicata da Nino Ravasini, venne interpretata come una satira (probabilmente involontaria) del regime fascista (i 550 pifferi, in tale lettura, sarebbero associabili ai membri della Camera dei fasci e delle corporazioni) e che quindi ebbe una notevole diffusione negli ambienti antifascisti.\nCanti di lavori e mestieri.\nUna cospicua parte dei brani canta il mondo del lavoro: diversi famose canzoni narrano delle professioni tipiche - quasi emblematiche - di un passato nemmeno troppo lontano: la filandera, il magnano (o stagnino), l'arrotino, la campagnola, lo spazzacamino: quest'ultimo, in particolare, \u00e8 il protagonista di un brano piuttosto famoso, anche in virt\u00f9 del nemmeno troppo velato doppio senso.\nAlcuni brani presentano peraltro divertenti posizioni oziose nei confronti del lavoro: ne sono un esempio \"La canzone del muratore\" (ove ogni giorno della settimana \u00e8 buono per trovare una scusa per non lavorare) o la celebre \"L\u2019uva fogarina\".\nI temi del sociale.\nNon mancano brani di pi\u00f9 acceso tema sociale: ne \u00e8 un esempio \"Mammina pendolare\", nella quale una donna lavoratrice che pure deve occuparsi della sua famiglia rivolge delle domande alle persone che teorizzano sulla vita, definite con fare ironico \"sant'uomini difensur del nucleo famigliare e di so valur\".\n\"La busa noeva\", scritta da Walter Valdi, facendo il verso al ritmo della bossa nova (di cui ne riprende evidentemente anche il nome) ironizza ad un tempo sia sulla condizione di parecchie strade della penisola, sia sulla pesante burocrazia italica.\nIn una dimensione pi\u00f9 intima, in fin dei conti pi\u00f9 prossima al piccolo mondo raccontato da queste canzoni spesso semplici e dal forte carattere rurale, un tema spesso trattato \u00e8 quello della rinuncia all'amore per questioni di etica sociale: un esempio piuttosto triste \u00e8 narrato ne \"La monachella\".\nLa ligera e altre storie di malavita.\nVi sono pure - e non potrebbe essere altrimenti, parlando della citt\u00e0 meneghina - i brani legati alla malavita milanese, quella che un tempo, permeata da un alone quasi romantico venuto a mancare quando si entr\u00f2 negli anni tetri del terrorismo, era soprannominata \"Ligera\", leggera, pi\u00f9 volte ricorrente nelle canzoni ed essa stessa quasi un simbolo di periodi di povert\u00e0 e operosit\u00e0 - si ascolti, ad esempio, \"E con la cica in bocca\".\nLa raccolta di Svampa parte dalle vicende di rancori e tristezze della microcriminalit\u00e0 di fine Ottocento/inizio Novecento - sono celebri \"Porta Romana bella\" e \"La povera Rosetta\", quest'ultima narrante un triste fatto di cronaca del 1913 riguardante l'omicidio di una giovane prostituta - e giunge ai periodi pi\u00f9 oscuri del passato recente (quasi del presente, se si considera il periodo di pubblicazione dei relativi album).\nSono riproposti brani come \"Faceva il palo\" - portata al successo da Enzo Jannacci sebbene scritta da Walter Valdi col titolo originale di \u2018Il palo della banda dell'Ortica' -, la caustica \"Ma mi\", scritta da Giorgio Strehler e musicata da Fiorenzo Carpi e nota per le interpretazioni dello stesso Jannacci e di Ornella Vanoni e l'altrettanto celebre \"Hanno ammazzato il Mario, di Dario Fo e Fiorenzo Carpi, anch'essa cantata dalla Vanoni.\nIl punto di vista \u00e8 spesso quello, sovente disilluso, del carcerato, come nella vendicativa \"Il moro della Vedra\" e nell'amara \"In libert\u00e0 ti lascio\".\nLa Milano che fu.\nUn tema spesso ricorrente \u00e8 quello del cambiamento della citt\u00e0 meneghina, nella quale - ed \u00e8 un pensiero comune a molte persone della generazione di Svampa - quelle che sono storia e tradizioni della vecchia citt\u00e0 stanno sempre pi\u00f9 scomparendo, in un triste processo di perdit\u00e0 dell'identit\u00e0 - si tratta del resto di un processo inevitabile legato alla piega presa dagli eventi negli ultimi decenni.\nTra i brani che affrontano questo tema, quello pi\u00f9 immediatamente esplicativo di questi sentimenti \u00e8 \"El m\u00e8 paes\", nella quale sostanzialmente si dice che Milano era un quadro e che ora s\u00ec, la citt\u00e0, le montagne, il Lambro sono ancora l\u00ec; ma che ora sono come scenografia, poich\u00e9 \u00e8 venuta meno l'anima della citt\u00e0.\n\"Montagna de San Sir (Scritta da Nino Rossi)\" parla invece del Monte Stella, la collina che venne eretta con le macerie della Seconda guerra mondiale, e del significato simbolico che essa assunse.\nLa vita tra le osterie e le case di ringhiera.\nUn discorso a parte lo merita l'ultimo volume della raccolta, il dodicesimo: esso presenta diversi brani popolari, sovente molto brevi, collegati da un continuo flusso di rumori, suoni, urla e suoni che vogliono provare a rappresentare quel che era la Milano che Svampa si propone di raccontare.\nEcco che quindi i bambini che intonano le filastrocche, i venditori dei giornali che invadono le strade col loro vociare ed i discutibili discorsi da bar che permeano tutto l'album - possano piacere o meno - formano un unico quadro di vita, insieme urbano e rurale. Non \u00e8 un caso, probabilmente, che tale flusso di sensazioni sonore termini con \"La rusticiada\", celebre calderone di motivi da osteria di grana pi\u00f9 o meno grossa che non pu\u00f2 che lasciare, seppure malinconicamente, un sorriso in volto."}
{"id": "1151479", "revid": "1573940", "url": "https://it.wikipedia.org/wiki?curid=1151479", "title": "Tambja", "text": "Tambja \u00e8 un genere di molluschi nudibranchi della famiglia Polyceridae.\nTassonomia.\nIl genere comprende le seguenti specie:"}
{"id": "1151480", "revid": "73843", "url": "https://it.wikipedia.org/wiki?curid=1151480", "title": "Slim Shady EP", "text": ""}
{"id": "1151481", "revid": "110157", "url": "https://it.wikipedia.org/wiki?curid=1151481", "title": "Hustler's P.O.M.E. (Product of My Environment)", "text": "Hustler's P.O.M.E. (Product of My Environment) \u00e8 il terzo album di Jim Jones ed \u00e8 stato prodotto nel 2006.\nL'album ha venduto circa 106\u00a0000 copie nella sua prima settimana, debuttando nella Billboard 200 al 6\u00ba posto. Il 4 febbraio l'album ha venduto 400\u00a0000 copie negli Stati Uniti.\nIl singolo pi\u00f9 famoso \u00e8 We Fly High; un altro dei singoli pi\u00f9 famosi, \u00e8 \"Reppin' Time\" (prodotto da The Runners)."}
{"id": "1151482", "revid": "1305772", "url": "https://it.wikipedia.org/wiki?curid=1151482", "title": "Super Smash Bros. Brawl", "text": " \u00e8 un videogioco a piattaforme/picchiaduro a incontri sviluppato dalla Sora Ltd. per la console Nintendo Wii. \u00c8 il successore di Super Smash Bros e Super Smash Bros. Melee ed \u00e8 stato commercializzato in Europa il 27 giugno 2008, mentre il lancio in America e Giappone \u00e8 avvenuto molto prima (31 gennaio in Giappone, 9 marzo negli Stati Uniti).\nIl gioco venne introdotto al pubblico tramite un filmato nel maggio del 2006, che introduceva i personaggi \"Meta Knight\", \"Pit\", \"Samus Tuta Zero\", \"Wario\" e, a sorpresa di tutti, Solid Snake della serie di \"Metal Gear\" e Sonic dell'omonima serie.\nIl secondo filmato, mostrato al \"Nintendo World\" nel novembre dello stesso anno, mostrava i nuovi campi di battaglia che sarebbero stati introdotti, pi\u00f9 un personaggio gi\u00e0 conosciuto, \"Fox McCloud\".\nEsisteva un sito ufficiale che ha pubblicato informazioni giornaliere del luned\u00ec al venerd\u00ec, introducendo ogni giorno un particolare argomento, che si va ad aggiungere all'archivio diviso per sezioni. Le modalit\u00e0 di gioco presentate sono varie: si va dalla classica battaglia Smash (da cui il gioco prende il nome), a una modalit\u00e0 Allenamento, a vari minigiochi, e infine una modalit\u00e0 storia, chiamata L'\"Emissario del Subspazio\". In questa storia, i personaggi del gioco si ritroveranno a lottare contro un malvagio esercito di nemici provenienti dal cosiddetto \"Subspazio\". La storia sar\u00e0 differente per ogni singolo personaggio.\nIl gioco fa un abbondante uso della Nintendo Wi-Fi Connection. Infatti i giocatori non solo possono organizzare battaglie multiplayer online, ma anche scambiarsi foto scattate durante il gioco e scenari creati da zero. Inoltre, sar\u00e0 possibile guardare le battaglie di altri giocatori e scommettere sul vincitore. La Nintendo user\u00e0 la connessione ad Internet per inviare al giocatore campi di battaglia, fotografie e tanto altro.\nSuper Smash Bros. Brawl ha venduto pi\u00f9 di 13 milioni di copie in tutto il mondo, divenendo l'ottavo gioco pi\u00f9 venduto per Wii..\nDal 2014 \u00e8 disponibile il successore e quarto capitolo della serie, \"Super Smash Bros. for Nintendo 3DS e Wii U\".\nModalit\u00e0 di gioco.\nNon tutte le modalit\u00e0 saranno disponibili fin dall'inizio. Quelle disponibili saranno giocabili in 5 o 3 difficolt\u00e0. Con Project M, che \u00e8 una Mod del videogioco creato dal gruppo della community conosciuto come Project M Development Team (PMDT, precedentemente conosciuto come Project M Back Room), \u00e8 stato possibile riattrezzare il Brawl per giocare di pi\u00f9 come i suoi due predecessori, Super Smash Bros. Melee e Super Smash Bros.\nSingolo.\nL'Emissario del Subspazio.\nLa tipica struttura del gioco viene modificata diventando un platform/picchiaduro a scorrimento a tema; \u00e8 possibile giocare in due giocatori in cooperativa. L'avventura \u00e8 composta da vari \"capitoli\", ognuno dei quali \u00e8 preceduto e seguito da una sequenza animata senza dialoghi che porta avanti la trama; pu\u00f2 essere affrontata in singolo o in cooperativa, anche se nel secondo caso il secondo giocatore sar\u00e0 subordinato al primo (ad esempio sar\u00e0 solo il primo giocatore a poter andare avanti nel livello) . All'inizio della sessione di gioco si pu\u00f2 scegliere la difficolt\u00e0 che rimarr\u00e0 la stessa fino a che il giocatore non verr\u00e0 sconfitto, in questo caso \u00e8 possibile, sacrificando alcuni gettoni, punti e trofei proseguire da dove si era rimasto altrimenti si \u00e8 costretti a riaffrontare il livello da capo.\nNel gioco \u00e8 presente una schermata di selezione del livello che permette al giocatore di scegliere quale livello affrontare consentendo quindi anche di affrontare livelli gi\u00e0 completati in precedenza (cosa fondamentale per raccogliere tutti i trofei e sbloccare tutti i personaggi presenti nel gioco). All'inizio di ogni livello, prima o dopo il filmato di introduzione, vengono mostrati alcuni personaggi, tra quelli che si sono uniti al party del giocatore, tra i quali sceglierne fino ad un massimo di quattro che si potranno usare, nell'ordine scelto, nel livello.\nTrama.\nNel mondo virtuale i personaggi famosi dei videogiochi Nintendo si sfidano tra di loro in emozionanti scontri a cui tutto il mondo assiste. Il nemico sconfitto viene pietrificato trasformandosi in trofeo (per liberarlo da tale stato, un altro eroe deve toccarne la base dorata) e difficilmente pu\u00f2 ritornare a combattere. Le battaglie hanno luogo in grandi arene sparse in tutto il mondo.\nTra di esse c'\u00e8 un Megastadio dove si sta svolgendo un importante incontro tra Mario e Kirby (\u00e8 possibile infatti scegliere il personaggio). Allo scontro assistono, tra gli altri, la Principessa Peach, regnante del Regno dei Funghi e la Principessa Zelda, regnante del Regno di Hyrule. Il vincitore, alla fine, decide di liberare lo sconfitto dalla condizione di trofeo. All'improvviso, il cielo viene ricoperto da delle nubi rosse e compare una grande astronave, la Halberd (la nave di Meta Knight, che per\u00f2 \u00e8 stata rubata), che comincia a spargere della strana polvere viola, detta \"cellule d'ombra\", che genera mostri umanoidi dal terreno chiamati Primidi. I quattro eroi si preparano alla difesa e, proprio in quel momento, appare un losco figuro, chiamato \"Ministro Ancestrale\", che sgancia una bomba subspaziale, un'arma che trasporta nella dimensione parallela del Subspazio tutto ci\u00f2 che si trova nel campo della sua detonazione. L'ordigno viene attivato da due R.O.B. e Mario cerca di disattivarla, ma improvvisamente Pipino Piranha incombe su di lui e lo scaglia fuori dallo stadio con una palla di cannone. Le due principesse vengono imprigionate dal mostro e Kirby lo affronta e le libera (dipende dalla gabbia che si distrugge per prima, visto che la resistenza delle due gabbie \u00e8 equivalente all'energia di Pipino Piranha). Ma all'improvviso compare Wario che trasforma in trofeo Zelda (o Peach), e Kirby \u00e8 costretto a scappare con Peach (o Zelda) dallo stadio prossimo a essere inghiottito dall'esplosione della bomba subspaziale.\nDal cielo, Pit ha visto ogni cosa, e cos\u00ec la Dea Palutena gli ordina di andare a controllare la situazione e gli dona un arco fatato, Pit vede la Halberd passare sopra di lui e successivamente combatte contro i Primidi scesi da essa. Dopo averli sconfitti, mentre avanza tra le nuvole, trova Mario trasformato in trofeo e lo libera per poi allearsi con lui e liberare il \"Regno Celeste\" dai Primidi. Mentre inseguono la Halberd, i due vedono un Arwing fare fuoco contro di essa ma viene abbattuto poco dopo mentre Kirby e Peach (o Zelda), che durante la fuga erano stati raggiunti, ed ora si trovavano sul ponte della nave, vengono scaraventati verso il suolo dalla raffica di vento provocata dalla caduta del caccia.\nNel frattempo in uno zoo abbandonato, anche Lucas, il protagonista di Mother 3, \u00e8 nei guai. Un'immensa statua lo sta inseguendo e durante la fuga Lucas inciampa e cade a terra; sembra finita, ma fortunatamente arriva Ness a salvarlo, distruggendo l'avversario. Dalla statua esce Porky, l'acerrimo nemico di Ness, alla guida del suo ragno meccanico che ingaggia una battaglia coi due ragazzini ma venendo sconfitto. Improvvisamente Wario tende loro un agguato e tenta di trasformare in un trofeo Ness con un'arma speciale e, non riuscendoci, la indirizza verso Lucas, Ness spinge via l'amico venendo colpito al suo posto. Lucas allora scappa impaurito mentre Wario s'impossessa del trofeo di Ness, vagando per lo zoo, Lucas incontra l'Allenatore di Pok\u00e9mon con il suo Squirtle, e cos\u00ec i tre si alleano e fuggono dallo zoo per andare alla ricerca di un nuovo Pok\u00e9mon.\nIntanto nel Castello di Fire Emblem, vede che un'altra bomba Subspaziale \u00e8 esplosa, controlla chi l'ha detonata e si prepara a difendere la sua fortezza. Fuori dal suo castello, mentre osserva la sfera subspaziale incombere, viene attaccato da Meta Knight. Non conoscendosi, i due si scontrano finch\u00e9 non vengono attaccati dai Primidi e cos\u00ec capiscono di essere dalla stessa parte. Sconfitti i nemici i due si dirigono verso il Ministro Ancestrale che sta scappando, ma non riescono a colpirlo. Improvvisamente interviene Ike, che riesce a colpire il nemico distruggendo la parte robotica di propulsione. Tuttavia, il Ministro Ancestrale riesce comunque a fuggire a stento col motore fumante.\nNel frattempo, in una giungla, alcuni sgherri di Bowser rubano le banane di Donkey Kong e del suo amico Diddy Kong. I due gorilla si lanciano all'inseguimento finch\u00e9 non trovano Bowser che punta verso di loro un \"Cannone oscuro\" (un'arma che trasforma in statua chiunque venga colpito da essa, leggermente diversa da quella usata da Wario contro Ness), ma Donkey Kong protegge Diddy Kong scagliandolo lontano venendo poi trasformato in statua al suo posto.\nDiddy Kong sfugge a Bowser e mentre cammina lungo la riva di un lago, trova Fox McCloud, il pilota dell'Arwing abbattuto dalla Halberd. I due vengono sorpresi da Rayquaza, fuoriuscito dal lago, il quale cattura Diddy Kong per divorarlo. Con un abile scatto, Fox riesce a salvare l'amico e insieme sconfiggono il Pok\u00e9mon leggendario.\nIntanto Lucas e l'Allenatore si dirigono verso le Rovine, nelle quali si dovrebbero trovare due Pok\u00e9mon: (Ivysaur e Charizard). All'entrata del sito trovano Wario che li attende, e Lucas, infuriato per aver trasformato in trofeo il suo amico Ness, combatte e sconfigge valorosamente Wario, il quale viene poi trasformato in trofeo. Purtroppo del trofeo di Ness non c'\u00e8 nessuna traccia.\nIntanto Meta Knight, e Ike, mentre proseguono nel deserto, vengono attaccati da \"Galleom\", un gigantesco robot corazzato. Galleom per\u00f2 perde lo scontro e cade nel sottosuolo, esattamente nelle rovine dove si trovano l'Allenatore di Pok\u00e9mon e Lucas, e perde la battaglia anche contro di loro. Al mostro non resta che un'ultima mossa: afferrare i due e attivare dalla testa una \"Bomba Subspaziale\", Lucas per\u00f2 interviene con una Mossa Psichica distruggendo il braccio del nemico e Meta Knight li porta in salvo da Galleom che precipita nelle profondit\u00e0 sotterranee.\nIntanto King Dedede, trasforma Luigi in trofeo e lo rapisce assieme a quelli di Ness e Zelda (o Peach), rubati da Wario. Poco dopo per\u00f2 fa la stessa fine per colpa di Bowser, che a sua volta ruba il trofeo della principessa.\nAltrove, Link viaggia in una foresta dove ritrova la sua leggendaria Spada Suprema conficcata in una roccia, subito il cielo viene ricoperto dalle nubi rosse e da esse scendono i Primidi che cercano di attaccarlo, ma egli decide di combatterli al fianco di Yoshi. I due attraversano la foresta fronteggiando orde di Primidi e nemici riuscendo poi a fuggire.\nIntanto Samus si infiltra nell'Isola degli Antenati, il covo di tutti i nemici del Subspazio dove vengono prodotte le Bombe Subspaziali. La sua missione \u00e8 riappropriarsi della sua Tuta Energia sulla quale i nemici hanno condotto esperimenti per clonare la cacciatrice e generare robot potenti che dovranno sopprimere le rivolte degli eroi Nintendo contro l'Armata Subspaziale. Durante il percorso, ostacolato da una serie di ROB Laser, ROB Sentinella e ROB Lanciamissili Samus trova un Pikachu intrappolato in una teca di vetro e sfruttato come riserva di energia elettrica. Dopo averlo liberato i due scappano dai R.O.B inseguitori, raggiungono la stanza della Tuta Energia e sconfiggono i due cloni di Samus. Alla fine, raggiungendo le profondit\u00e0 dell'isola, Samus viene attaccata da Ridley, ricostruito organicamente, ma poco resistente. Pikachu lo fulmina per permette all'amica di liberarsi per poi sconfiggere l'avversario.\nProsegue in quello stesso tempo la lotta per i trofei dei personaggi tra i vari malvagi quali Wario, King Dedede e Bowser, il quale riesce a trasformare Peach (o Zelda); la versione malvagia di una delle principesse poi cerca di trasformare alcuni eroi, ma viene fermata (nel caso di Peach da Link e Yoshi, nel caso di Zelda da Pit e Mario); mentre Mario e Pit si alleano con Link, Yoshi e Kirby; Meta Knight si allea anche con Lucario e gli Ice Climbers, Diddy Kong e Fox si uniscono a Falco Lombardi e pi\u00f9 tardi anche a Olimar e a Captain Falcon, riuscendo poi a liberare Donkey Kong. Sulla Halberd giungono Lucario e Meta Knight, Zelda ritrova Peach grazie a Solid Snake, e i cinque giungono sul ponte mentre Fox approda dal cielo con Falco. Il gruppo sconfigge \"Duon\", un nemico subspaziale formato da diverse copie di Mr. Game &amp; Watch: infatti \u00e8 proprio dall'interno di quest'ultimo che si estraggono le cellule d'ombra, Meta Knight riesce poi a riprendere il controllo della sua nave.\nDonkey Kong, Diddy Kong, Captain Falcon e Olimar incontrano Samus e Pikachu e nella base delle Bombe scoprono che il capo dell'Esercito Subspaziale \u00e8 Ganondorf a sua volta sotto gli ordini di Master Hand. Ganondorf ordina ai ROB di distruggere il Ministro Ancestrale per aver provato piet\u00e0 nei ROB che hanno attivato le Bombe Subspaziali ma dalla sua veste in fiamme appare un nuovo personaggio: R.O.B.; in realt\u00e0 il Ministro Ancestrale era lui che abitava precedentemente sull'Isola degli Antenati insieme ai suoi simili prima di diventare schiavi dell'Esercito Subspaziale. Cos\u00ec, tutta la squadra \u00e8 costretta a fuggire dalle innumerevoli Bombe che stanno per esplodere e vengono ostacolati da Meta Ridley (lo stesso apparso nella serie di Metroid Prime), mentre sfrecciano a bordo della Falcon Flyer, l'astronave di Captain Falcon, dopo essere scesi dalla navetta incontrano gli altri eroi Nintendo con cui si alleano per poi dirigersi nel Subspazio per sconfiggere i malvagi alleati Ganondorf e Bowser.\nDopo aver trovato i propri compagni tutta la All-Star Nintendo si appresta ad entrare nel Subspazio per porre fine una volta per tutte alle malefatte di Master Hand e dei suoi servi, Ganondorf e Bowser stanno per riferire il tutto a Master Hand, ma il primo decide che \u00e8 giunto il momento di andare fino in fondo al suo piano destinato ad usurpare la posizione di Master Hand e quindi, prima dell'arrivo del suo padrone, tradisce Bowser colpendolo con un Cannone oscuro. All'arrivo del suo superiore, per\u00f2, scopre che il vero re del Subspazio non \u00e8 Master Hand, ma una nuova nemesi che lo controllava: Tabuu. Capito di essere stato ingannato, Ganondorf cerca di ribellarsi a Tabuu ma viene trasformato in un trofeo. Dopo che questi uccide Master Hand, il gruppo di eroi giunge sul posto; a quel punto Tabuu utilizza un attacco prodotto dalle sue ali e tutti quanti i personaggi vengono trasformati in trofei, e apparentemente nessuno \u00e8 rimasto per salvarli. Nonostante ci\u00f2, l'ingegnoso marchingegno di King Dedede (che permette di ritrasformare un trofeo, dopo un certo periodo di tempo, nel personaggio che era) si attiva: Luigi e Ness si risvegliano e salvano King Dedede (capendo che li voleva salvare); il trio si mette quindi alla ricerca di tutte le statue dei propri compagni.\nNel frattempo anche Kirby, che aveva mangiato la spilla di King Dedede (L'aveva inghiottita dopo che Bowser l'aveva fatta cadere dal trofeo di una delle principesse), viene ritrasformato in personaggio e cerca i suoi amici. Anche Bowser, Ganondorf e Wario vengono riportati in vita, e capendo finalmente chi \u00e8 il vero nemico prendono parte della squadra. Con i pezzi del mondo di cui si era impossessato grazie alle \"Bombe Subspaziali\", Tabuu crea un enorme labirinto nel quale bisogna sconfiggere tutti i Boss e tutte le versioni ombra dei personaggi. Ma alla fine tutta la All-Star Nintendo, dopo aver superato il labirinto, ritrova Tabuu e, proprio quando sta per attaccare di nuovo, arriva Sonic che gli spezza le ali, permettendo cos\u00ec una battaglia contro di lui. Alla fine Tabuu viene sconfitto e il mondo ritorna alla normalit\u00e0. Tuttavia, l'esplosione subita nell'Isola degli Antenati \u00e8 stata cos\u00ec forte che \u00e8 ormai impossibile poterla far ritornare; R.O.B. \u00e8 cos\u00ec l'ultimo rimasto della sua specie.\nNelle ultime scene, tutti i personaggi del gioco guardano verso l'orizzonte, dove al posto dell'Isola degli Antenati appare una grande croce luminosa.\nAltre Modalit\u00e0.\nScherni speciali.\nSnake, Fox e Wolf possono esibire schermi speciali premendo prima il pulsante Stuzzica e poi quello gi\u00f9 della pulsantiera.\nSnake lo compir\u00e0 nell'Isola di Shadow Moses, Fox negli scenari di Star Fox mentre Wolf nel Sistema Lylat.\nSistemi di controllo.\nSono disponibili diversi sistemi di controllo:\nSi possono personalizzare le funzioni dei tasti e, una volta associata una configurazione di tasti ad un nome, salvarla nel proprio Wiimote in modo da poterla utilizzare anche sulle altre console.\nMeccaniche di gioco.\nCaratteristica della serie \"Super Smash Bros.\" che la differenzia dagli altri picchiaduro, \u00e8 la modalit\u00e0 di sconfiggere l'avversario. Questa avviene, infatti, non portando a zero la sua vita tramite ripetuti colpi, ma facendolo uscire dallo schermo di gioco.\nAd ogni mossa corrisponde infatti un \"knockback\" cio\u00e8 un valore che determina di quanto il personaggio colpito viene fatto volare via. Questo valore non \u00e8 determinato solo dalla mossa ma anche dal livello del dannometro dell'avversario, un valore percentuale che pu\u00f2 esser fatto salire infliggendo danni al personaggio. Man mano che la percentuale aumenta, il personaggio vola, quando colpito, pi\u00f9 lontano e pi\u00f9 veloce. Quando il personaggio viene scaraventato fuori dallo schermo con la forza necessaria, viene sconfitto e perde una vita, rientrando in campo con il dannometro a 0. Per questo \u00e8 molto importante per i personaggi oltre al danno causato dalle mosse, la loro capacit\u00e0 di lancio e, in fase difensiva, il numero e l'ampiezza dei salti, il peso che determina la facilit\u00e0 o meno con cui si viene scaraventati via e la forza della mossa di recupero.\nInfatti, \u00e8 possibile che la mossa subita non sia abbastanza potente da far uscire direttamente dallo schermo, ma scaraventi cos\u00ec lontano da rendere impossibile il ritorno sul campo di gioco prima che la gravit\u00e0 faccia precipitare il personaggio fuori dallo schermo. Per evitare questo quasi ogni personaggio dispone di un \"terzo salto\" cio\u00e8 una mossa speciale (detta \"recupero\") che consente di muoversi verso la piattaforma di gioco. Il tipo di mossa speciale varia ampiamente per ogni personaggio, ma non pu\u00f2 mai essere eseguita pi\u00f9 di una volta a meno che non si venga colpiti da un attacco avversario.\nIl particolare sistema di uccisione porta anche a differenze sul lato offensivo. Avvicinandosi ai bordi dello schermo si aumenta infatti la possibilit\u00e0 di togliere una vita all'avversario, ma pu\u00f2 essere sufficiente impedirgli di tornare in campo eseguendo mosse aeree per bloccare i suoi tentativi di recupero. Una mossa particolarmente utili in questo frangente \u00e8 lo \"smash meteora\". Con questo nome vengono indicate le mosse che, se eseguite con il giusto tempismo, spingono il nemico verso il basso, rendendo ancora pi\u00f9 arduo il ritorno sul campo.\n\"Super Smash Bros. Brawl\" non rivoluziona le meccaniche dei due precedenti episodi ma le varia introducendo alcuni nuovi elementi come gli aiutanti, le sfere smash, e la possibilit\u00e0 di giocare in due certe modalit\u00e0 prima esclusivamente single-player. Inoltre, la gravit\u00e0 \u00e8 stata ridotta ed \u00e8 stato praticamente tolto l'hitstun, cio\u00e8 lo stordimento derivato da un colpo, rendendo molto difficile la realizzazione di combo. Infine, \u00e8 presente un meccanismo di \"auto agganciamento\" al bordo.\nSul fronte delle mosse dei personaggi, ognuno \u00e8 dotato di circa venti mosse divise in:\nPersonaggi.\nIl gioco offre 35 personaggi (39 se si contano le trasformazioni), non tutti sono disponibili fin dall'inizio, per poterli sbloccare occorre portare a termine determinati obiettivi segreti in modalit\u00e0 \"Brawl\" oppure avanzare nella modalit\u00e0 \"Emissario del Subspazio\".\nPersonaggi cancellati.\nQuesti personaggi dovevano fare il loro debutto nella serie, cosa che accadr\u00e0 per l'Abitante, Ridley e Pac-Man nei sequel di Brawl. \nFurono inoltre scartati Roy, Mewtwo, Pichu e Dr. Mario che avevano fatto parte del roster di Melee; anche loro ritorneranno nei sequel.\nSi era pensato anche di inserire i Mii come personaggi giocabili, ma furono esclusi per mancanza di moveset. Per\u00f2, questi ultimi furono introdotti in Super Smash Bros. for Nintendo 3DS e Wii U, divisi in 3 classi a scelta (Lottatore, Spadaccino e Fuciliere). Sono stati inseriti anche in Super Smash Bros. Ultimate.\nStrumenti.\nSono presenti vari strumenti che possono essere usati durante il combattimento, \u00e8 possibile scegliere la frequenza dell'apparizione degli oggetti e quali oggetti possono comparire. Oltre agli strumenti della versione precedente fanno la loro comparsa, tra gli altri, le \"Sfere Smash\", potenti strumenti che una volta acquisiti permettono di esibirsi in una spettacolare e devastante supermossa che varia da personaggio a personaggio, e gli \"Assistenti\", personaggi di altri giochi che una volta richiamati in campo attaccheranno gli avversari. Le Pok\u00e9 Ball funzionano in modo analogo ma \u00e8 pi\u00f9 elevato il numero di possibili Pok\u00e9mon richiamabili. Ritornano inoltre dalla prima versione alcuni strumenti come ad esempio il \"Bumper\".\nSuccesso commerciale.\nIl videogioco nella prima settimana di commercializzazione negli Stati Uniti ha venduto 1.4 milioni di pezzi diventando il videogioco pi\u00f9 venduto tra quelli pubblicati da Nintendo nel Nord America. Alcuni giocatori hanno segnalato difficolt\u00e0 di utilizzo del videogioco, questo \u00e8 dovuto al fatto che il videogioco utilizza DVD a doppio strato. Questi DVD per essere letti correttamente necessitano di un'unit\u00e0 ottica perfettamente pulita, ma la console Wii non \u00e8 dotata di un dispositivo blocca polvere nel lettore DVD e quindi \u00e8 possibile che il gruppo ottico della console si sporchi rendendo il gioco non leggibile. Nintendo ha riconosciuto il problema e ha invitato i giocatori che riscontrassero problemi a rivolgersi al servizio d'assistenza che avrebbe provveduto gratuitamente a ripulire il gruppo ottico."}
{"id": "1151483", "revid": "8984856", "url": "https://it.wikipedia.org/wiki?curid=1151483", "title": "Ouendan", "text": ""}
{"id": "1151492", "revid": "828781", "url": "https://it.wikipedia.org/wiki?curid=1151492", "title": "Massiccio dell'Esterel", "text": "Il Massiccio dell'Esterel (in francese: \"massif de l'Est\u00e9rel\"; in occitano provenzale: \"Ester\u00e8u\" secondo la norma classica e la norma felibriana) \u00e8 un massiccio montuoso della Francia sudorientale, situato lungo la Costa Azzurra a cavallo tra i dipartimenti del Varo e quello delle Alpi Marittime.\nGeografia.\nL'Esterel \u00e8 un massiccio di forma ovaleggiante che si protende nel Mar Mediterraneo a mo' di leggero promontorio. Le sue coste dallo sviluppo frastagliato ed il suo paesaggio relativamente selvaggio offrono una netta soluzione di continuit\u00e0 con le zone densamente urbanizzate di Cannes e Antibes.\nGeograficamente il massiccio dell'Esterel \u00e8 delimitato a SE dal Mediterraneo, a NE dal corso del fiume Argenti\u00e8re e dal golfo della Napoule, a SO dal fiume Argens e dalle citt\u00e0 di Fr\u00e9jus e Saint-Rapha\u00ebl, nonch\u00e9 a NO dalle prealpi di Provenza. Massima elevazione \u00e8 il Mont Vinaigre (614\u00a0m).\nIl Massiccio \u00e8 costeggiato, lungo il mare, dalla celebre \"corniche d'Or\".\nClassificazione.\nLa Partizione delle Alpi del 1926 includeva il massiccio nel sistema alpino e lo legava alla sezione alpina Prealpi di Provenza.\nSecondo la pi\u00f9 moderna letteratura il massiccio, per la sua conformazione geologica, non fa parte del sistema alpino. Conseguentemente la SOIUSA lo esclude dalle Alpi e lo inserisce nei cosiddetti \"Massicci di Bassa Provenza\".\nGeologia.\nL'Esterel \u00e8 un massiccio erciniano. Alla fine del Paleozoico, circa 250 milioni di anni fa, si svilupp\u00f2 un'intensa attivit\u00e0 vulcanica con emissione di basalti e di rioliti.\nIn seguito, nel Mesozoico, il massiccio sub\u00ec una forte erosione. Nel Cenozoico e nel Quaternario l'orogenesi alpina fece ruotare il massiccio nel Mar Mediterraneo.\nIl massiccio si presenta con grandi faglie orientate est-ovest.\nDelle rocce dell'Esterel si trovano in Corsica (questa deriva data all'era terziaria).\nClima.\nIl clima dell'Esterel \u00e8 prettamente mediterraneo, con inverni miti e asciutti ma estati calde e secche, sovente torride. Durante l'autunno, che normalmente \u00e8 umido a causa della vicinanza del mare, le piogge possono essere di carattere torrenziale e causare una forte //erosione\\\\."}
{"id": "1151496", "revid": "729019", "url": "https://it.wikipedia.org/wiki?curid=1151496", "title": "Via Ardeatina", "text": "La via Ardeatina, nota come strada provinciale 3/e via Ardeatina, \u00e8 una delle antiche strade romane.\nLa strada che congiungeva Roma con Ardea \u00e8 menzionata nel Curiosum Urbis, oltre che da Rufio Festo, tra le strade che partivano dalle porte di Roma. Ardea dal VIII al VI secolo a.C. fu uno dei centri pi\u00f9 importanti del Lazio meridionale, grazie alla sua posizione che le consentiva di avere scambi commerciali con Latini, Volsci ed Etruschi e il porto-canale alla foce del fiume Incastro (Castrum Inui).\nArdea conobbe il suo massimo sviluppo nel VII secolo a.C., ma decadde tra il III e il II secolo a.C. soprattutto per la crisi economica dei centri laziali, le cui risorse si erano prosciugate nelle guerre puniche e nella successiva guerra contro i Sanniti. La citt\u00e0 era quasi completamente in abbandono entro l'et\u00e0 imperiale romana, sebbene resti di abitato sopravvivessero fino al V secolo.\nItinerario antico.\nLa via Ardeatina si separava dalla via Appia a breve distanza dalla citt\u00e0 e passava per le localit\u00e0 oggi note come Tor Marancia e Cecchignola fino a raggiungere la Solfarata, all'epoca una pozza di acque sulfuree fredde a 15 miglia romane dalla citt\u00e0. Da qui, la strada procedeva verso Ardea con un tracciato identico a quello seguito dalla via moderna e a 4 miglia e mezza dall'arrivo, attraversava il \"Numicius\", probabile nome antico del Rio Torto.\nLa distanza tra Roma e Ardea lungo questo percorso \u00e8 di quasi 39 chilometri; \u00e8 erroneamente riportata da Strabone come 160 stadi (20 miglia romane), mentre Eutropio riportava solo 18 miglia. In et\u00e0 medievale la via Ardeatina rest\u00f2 in uso, ma le localit\u00e0 verso cui conduceva caddero in abbandono, cos\u00ec sorse ai piedi della rocca di Ardea un lazzaretto che ospitava i lebbrosi espulsi da Roma.\nNel 1700 lungo la via fu fondato il Santuario della Madonna del Divino Amore.\nItinerario moderno.\nNata come diramazione della Via Appia Antica, si origina da quest'ultima all'altezza di Porta Ardeatina e si sviluppa per diversi chilometri nel territorio del Parco omonimo. Dopo aver sottopassato il Grande Raccordo Anulare in corrispondenza del relativo svincolo (uscita 24), costeggia il Santuario della Madonna del Divino Amore per proseguire attraverso la campagna dell'Agro Romano fino alla localit\u00e0 di Santa Palomba, attraversa la localit\u00e0 di Casalazzara frazione del comune di Aprilia (LT) dove prende il nome di \"Via dei Rutuli\" e, tornata nella provincia di Roma, termina al km 32+900 della via Laurentina, presso Ardea."}
{"id": "1151507", "revid": "959675", "url": "https://it.wikipedia.org/wiki?curid=1151507", "title": "La Rustica", "text": "La Rustica \u00e8 la zona urbanistica 7D del Municipio Roma V di Roma Capitale. Si estende sulla zona Z. VIII Tor Sapienza e, in minor parte, sulla zona Z. IX Acqua Vergine.\n\u00c8 situata a est della capitale, internamente e a ridosso del Grande Raccordo Anulare e l'A24 Strada dei Parchi.\nGeografia fisica.\nTerritorio.\nLa zona confina:\nStoria.\nSembrerebbe che nel 1200 fosse un feudo dei baroni De Rusticis. La prima testimonianza della denominazione \"Rustica\" \u00e8 in una bolla di papa Onorio III del 1217: \"Unam pedicam Terrae ubi dicitur Rustica, positam inter Turrim s. Sebastiani et fontanam s. Loci ac formas antiquas aquarum.\" \nQuesto testo latino (medievale) \u00e8 del 1217, anno nel quale Papa Onorio III, al secolo Cencio Savelli, confermava i beni assegnati all'ordine della santissima Trinit\u00e0, detto del Riscatto, o della redenzione degli schiavi, nominando questa terra.\nIl Nibby in \"Analisi storico-topografico-antiquaria della carta de' dintorni di Roma\" partendo da Frontino arriva fino alla caduta dell'impero romano d'occidente, laddove il tenimento era posseduto prima da Locullo, poi del padre di un collega dell'imperatore Marco Aurelio; il Nibby stesso afferma che non si conoscono altre memorie fino al 1217, spiegando che \"il nome che porta la tenuta, data almeno fin dal principio del secolo XIII, come la Torre di s. Sebastiano ricorda l'odierna Tor Sapienza, la fonte di s. Leucio quella dell'acqua Appia, e le antiche forme o acquedotti, quelli dell'acqua Vergine che attraversavano il territorio.\"\nAnche Sandro Carocci nella monografia \"Baroni di Roma. Dominazioni signorili e lignaggi aristocratici nel duecento e nel primo trecento\", non sembra accennare ad alcuna famiglia De Rusticis. \nAnna Esposito, nel suo \"Sulle orme di Jean Coste - Roma e il suo territorio nel tardo medioevo\" invece pone il casale dei fratelli de Rusticis nel 1507 (ben quasi 300 anni dopo!) al confine con i \"casalia Boccamazzi et Monimento alias Spaientiae\". Sembrerebbe essere un casale ubicato tra la via Prenestina e l'Aniene, corrispondente ad una parte dell'originario casale precedentemente denominato \"Casanova\", ma che non avrebbe nessun collegamento con la \"pedicam terrae ubi dicitur Rustica\" menzionata nel privilegio di Onorio III del 1217. \nNomi singoli della famiglia De Rusticis sembrano comparire a partire dal XIV secolo con Curzio de Rusticis e poi Camillo. I De Rusticis si imparentarono successivamente con gli Altieri e confluirono per via di matrimoni con la pi\u00f9 famosa famiglia dei Borghese (proprietari della tenuta). Nel volume di Mario Alvise Giuliana \"Antica Rustica nuova Cenina\" viene data questa interpretazione: da un nome comune, quasi di \"servizio\" si sarebbe forse passati ad un nome proprio di famiglia, che acquis\u00ec il titolo baronale, ma conserv\u00f2 nell'appellativo l'origine di gestori/enfiteuti di una porzione di campagna romana.\nIl dizionario etimologico definisce la parola \"Rustico\" in questo modo: lat. RUSTICUS da RUS villa, campagna. Appartenente ai campi, alla villa, contadinesco.\nQuindi RUS indicava, nel latino classico, la campagna stessa, la villa, la tenuta, non gi\u00e0 RUSTICUS che da questa deriva come aggettivo. \nProbabilmente dunque \"La Rustica\" potrebbe derivare da un generico \"FEUDA RUSTICA\" o \"RES RUSTICA\", posti di confine, a volte anche privi di concessionari, come descritto nella citata monografia di Carocci.\nMonumenti e luoghi d'interesse.\nSiti archeologici.\nLa zona \u00e8 attraversata dall'antico Acquedotto Vergine e dall'antica via Collazia.\nSuccessive campagne di scavo portarono alla definizione di un intero centro proto-urbano con annessa la necropoli, databili verso la prima met\u00e0 dell'VIII secolo a.C..\nNel 2010, durante i lavori per la complanare all'autostrada A24, furono scoperte oltre trecento sepolture risalenti all'VIII-VII secolo a.C.; due di esse, per corredo certamente legate all'alta aristocrazia, hanno restituito i resti in ottimo stato di conservazione di due bighe.\nIl tutto ha portato a identificare che, sulla balza di tufo tra via Amarilli e via Nerina, sorgeva il villaggio fortificato dell'antica Caenina, coinvolta nel conflitto seguito al ratto delle Sabine.\nOdonimia.\nLa maggior parte delle strade della zona sono dedicate a comuni dell'Abruzzo e del Molise, altre a pittori italiani e ninfe mitologiche.\nInfrastrutture e trasporti.\nLa zona \u00e8 direttamente accessibile tramite gli svincoli \"La Rustica\" del GRA e \"Tor Cervara\" della A24."}
{"id": "1151518", "revid": "1610933", "url": "https://it.wikipedia.org/wiki?curid=1151518", "title": "Poiana delle Hawaii", "text": ""}
{"id": "1151519", "revid": "12290", "url": "https://it.wikipedia.org/wiki?curid=1151519", "title": "John Byrne's Next Men", "text": ""}
{"id": "1151523", "revid": "33689", "url": "https://it.wikipedia.org/wiki?curid=1151523", "title": "Lucio Papio Pacaziano", "text": "Biografia.\nPacaziano, originario probabilmente dell'Italia meridionale, era governatore (\"vir perfectissumus praeses\") in Sardegna nel 308 o 309, sotto l'usurpatore Lucio Domizio Alessandro, che all'epoca contestava il dominio sull'Italia all'imperatore Massenzio. Alessandro fu sconfitto nel 312, ma essendo un alleato di Costantino contro Massenzio, \u00e8 plausibile che l'aver servito sotto questo usurpatore non abbia danneggiato la carriera di Pacaziano.\nUna disposizione contenuta nel \"Codice teodosiano\" (xi.7.2) e datata 20 novembre 319 fu indirizzata da Costantino a Pacaziano, all'epoca \"vicarius\" della diocesi di Britannia. Segue un periodo in cui non vi \u00e8 notizia della carriera di Pacaziano, che per\u00f2 dovette essere di un certo rilievo, se il 13 maggio 329 era salito al rango di prefetto del pretorio.\nNel 332 fu console ordinario. Nel maggio 337, alla morte di Costantino, era il pi\u00f9 anziano dei cinque prefetti; in seguito entr\u00f2 a far parte della corte di Costante I. Termin\u00f2 la sua carriera prima del 341."}
{"id": "1151526", "revid": "1573940", "url": "https://it.wikipedia.org/wiki?curid=1151526", "title": "Palazzo Frescobaldi di San Jacopo", "text": "Il Palazzo Frescobaldi di San Jacopo si trova in piazza Frescobaldi angolo Borgo San Jacopo a Firenze, in Oltrarno.\nTipico edificio residenziale magnatizio trecentesco, si trovava un tempo accanto al pi\u00f9 importante palazzo familiare dei Frescobaldi, quello accanto al Ponte Santa Trinita, che oggi \u00e8 sostituito dal Palazzo della Missione.\nAll'esterno si presenta con un aspetto regolare. Al pian terreno si trovano portali dove si trovavano in antico e si trovano tutt'oggi esercizi commerciali, ed il rivestimento \u00e8 caratterizzato da grosse bozze regolari in pietraforte, lasciate a vista. I pilastri che affiorano dall'intonaco testimoniano la presenza di un'antica loggia trecentesca dei Frescobaldi. Il primo piano, segnato da una cornice marcapiano, ha una fila di tre finestre sulla piazza, sormontate da archi ribassati e la cui forma non appare rimaneggiata nel corso dei secoli, al contrario di altri palazzi coevi (Palazzo Fagni, Palazzo dei Catellini...). Simile \u00e8 il secondo piano, ma non presenta alcun marcapiano. Qui il rivestimento \u00e8 costituito dal pi\u00f9 rustico filaretto a vista. Un ultimo piano, oggi intonacato, \u00e8 forse frutto di un rialzo pi\u00f9 tardo.\nSulla superficie esterna si notano varie buche pontaie con solide mensole d'appoggio, che dimostrano come in antico vi dovevano essere appoggiati dei ballatoi lignei che ampliavano la superficie del calpestio ai piani superiori."}
{"id": "1151527", "revid": "117884249", "url": "https://it.wikipedia.org/wiki?curid=1151527", "title": "Carmel-by-the-Sea", "text": "Carmel-by-the-Sea, a volte chiamata semplicemente Carmel, \u00e8 una piccola citt\u00e0 dotata di una ricca storia artistica situata sulla penisola di Monterey, nella contea di Monterey in California.\nNel 1906 il giornale \"San Francisco Call\" dedic\u00f2 una intera pagina agli \"artisti, poeti e scrittori di Carmel-by-the-Sea\", mentre nel 1910 afferm\u00f2 che il 60% delle case di Carmel erano state costruite dai cittadini che \"avevano dedicato la loro vita al lavoro connesso con le arti estetiche\".\nFin dall'inizio il Consiglio comunale \u00e8 stato dominato dagli artisti, e la citt\u00e0 ha avuto parecchi sindaci poeti o attori cinematografici, compreso Herbert Heron, fondatore del \"Forest Theater\", e l'attore-regista Clint Eastwood, che fu sindaco dal 1986 al 1988.\nGeografia fisica.\nCarmel-by-the-Sea \u00e8 situata sulla costa dell'Oceano Pacifico, circa 530\u00a0km (330 miglia) a nord di Los Angeles e 190\u00a0km (120 miglia) a sud di San Francisco. \u00c8 lambita dalla strada costiera California State Route 1."}
{"id": "1151528", "revid": "666668", "url": "https://it.wikipedia.org/wiki?curid=1151528", "title": "UEFA Futsal Championship 2007", "text": "Il quinto UEFA Futsal Championship , disputato nel 2007 in Portogallo, \u00e8 stata la sesta edizione del torneo per squadre nazionali di calcio a 5 organizzato dalla UEFA, organismo che amministra tale sport in ambito europeo.\nQualificazioni.\nAlle qualificazioni si presentarono trentaquattro formazioni (due in pi\u00f9 della precedente edizione), per sette posti disponibili nella fase finale, poich\u00e9 l'ottavo posto era destinato al Portogallo, organizzatore della competizione. La Spagna detentrice del trofeo fu chiamata a giocare la qualificazione sul terreno amico nel gruppo C, dove si qualific\u00f2 ai danni di Cipro, Macedonia e Polonia.\nFase finale.\nLa fase finale \u00e8 stata disputata a Porto, da venerd\u00ec 16 novembre 2007. La gara di apertura \u00e8 stata Portogallo-Italia, con i gironi durati sino al 21 novembre; le semifinali, invece, sono state disputate il 23 novembre e la finale domenica 25 novembre.\nPer questa fase finale era stato ideato un nuovo trofeo, consegnato al termine della finale. Per questo evento, l'Adidas ha realizzato il pallone \"+F50 Sala TB\", con la stessa tecnologia a collegamento termico utilizzata per il pallone della fase finale dei Mondiali di calcio Germania 2006.\nCampione.\nCampione d'Europa 2007\nSPAGNA(4\u00ba titolo)"}
{"id": "1151530", "revid": "1610933", "url": "https://it.wikipedia.org/wiki?curid=1151530", "title": "Corvo delle Hawaii", "text": ""}
{"id": "1151540", "revid": "1573940", "url": "https://it.wikipedia.org/wiki?curid=1151540", "title": "Gyps bengalensis", "text": "Il grifone del Bengala (Gyps bengalensis ) \u00e8 un rapace della famiglia degli Accipitridi.\nDescrizione.\nIl grifone del Bengala \u00e8 andato recentemente incontro a un catastrofico declino, che minaccia la sopravvivenza della specie. \u00c8 un avvoltoio di medie dimensioni (75\u201385\u00a0cm), dotato degli artigli smussati e della testa glabra che caratterizzano questo gruppo di uccelli divoratori di carogne. Le ali sono nere, mentre il collarino, il groppone e il sottoala sono bianchi. La testa glabra e il collo sono neri e il becco \u00e8 argentato.\nDistribuzione e habitat.\nPrecedentemente numeroso in tutta l'Asia meridionale, il grifone del Bengala era del tutto scomparso dal Sud-est asiatico gi\u00e0 a partire dalla met\u00e0 del XX secolo. Al contrario, quest'avvoltoio rimase piuttosto comune nel subcontinente indiano fino alla fine degli anni '90, quando le popolazioni andarono incontro a un improvviso e catastrofico declino in tutta la regione, tanto che la specie venne rapidamente inserita tra quelle \u00abin pericolo critico\u00bb (\"Critically Endangered\", CR).\nQuesti avvoltoi vivono spesso in prossimit\u00e0 delle abitazioni umane, in citt\u00e0, paesi e villaggi nei pressi delle coltivazioni. Lontano dai centri abitati, gli avvoltoi sono associati ad aree aperte o a campi coltivati in cui vi siano alberi sparsi.\nBiologia.\nI grifoni del Bengala sono altamente sociali e vivono in stormi durante tutto l'anno, spesso associandosi ad altre specie, come il grifone indiano (\"Gyps indicus\"). I gruppi condividono dormitori comunitari presso siti tradizionali. Anche la nidificazione \u00e8 comunitaria e ha luogo in siti tradizionali; i nidi sono situati a 2-18 metri di altezza e possono essercene fino a 15 su uno stesso albero. La maggior parte delle coppie si riproduce tra novembre e gennaio, e le femmine depongono un unico uovo che viene covato per quasi due mesi. Dopo la schiusa i pulcini rimangono nel nido per due o tre mesi e vengono nutriti dai genitori con cibo rigurgitato.\nI grifoni si nutrono di carogne, e si aggirano in cerca di carcasse nelle discariche, nei mattatoi e nei campi. Sono molto voraci: \u00e8 stato riportato che uno stormo costituito da varie specie di avvoltoi abbia divorato la carogna fresca di un manzo in appena 40 minuti. Presso la comunit\u00e0 parsi di Mumbai, i morti vengono posti sulle \u00abTorri del Silenzio\u00bb sulla Malabar Hill e lasciati a disposizione degli avvoltoi.\nConservazione.\nUn tempo il grifone del Bengala era l'avvoltoio pi\u00f9 comune nel subcontinente indiano ed era numeroso in tutto il suo areale. Le popolazioni del Sud-est asiatico scomparvero gi\u00e0 a partire dalla met\u00e0 del XX secolo. Il loro declino venne attribuito sia a cause dirette, quali la caccia e la cattura di esemplari vivi, che indirette, avendo risentito della riduzione del numero di carogne in seguito ai miglioramenti apportati in campo igienico in tutta la regione. Dopo aver subito un declino estremamente rapido a causa di un fattore precedentemente ritenuto sconosciuto, il grifone del Bengala rischia seriamente di scomparire se non verranno prese immediate misure di conservazione. A partire dal 2000, esemplari morti o morenti appartenenti al genere \"Gyps\" iniziarono a essere rinvenuti cos\u00ec frequentemente in Nepal e India che si pens\u00f2 che tali specie fossero colpite da una epidemia. In un primo momento gli studiosi attribuirono la causa di una mortalit\u00e0 cos\u00ec elevata a un virus fatale, ma le analisi di laboratorio rivelarono che gli avvoltoi stavano soffrendo di insufficienza renale in seguito al consumo di carne di bestiame precedentemente trattato con un farmaco anti-infiammatorio, il diclofenac. Infatti, il declino degli avvoltoi \u00e8 dovuto proprio all'utilizzo di questo farmaco letale, presente solamente in piccole quantit\u00e0 in ogni carcassa di ungulato, ma dal momento che gli avvoltoi si spostano anche su lunghe distanze alla ricerca di carogne, una parte considerevole della popolazione \u00e8 rimasta colpita.\nLe conseguenze del declino degli avvoltoi del genere \"Gyps\" si fanno gi\u00e0 sentire per gli esseri umani, dato che le carcasse in putrefazione rimangono intatte, costituendo cos\u00ec un pericolo per la salute e attirando oltretutto le numerose popolazioni di cani rinselvatichiti portatori di rabbia.\n\u00c8 necessario impedire agli avvoltoi di avvicinarsi a carcasse di bestiame che sono state contaminate con il diclofenac, e trovare un farmaco sostitutivo alternativo. L'impegno del governo per il controllo dell'uso del farmaco \u00e8 fondamentale, ma finch\u00e9 esso non sar\u00e0 interamente rimosso dall'ambiente, varie organizzazioni per la protezione degli uccelli in collaborazione tra loro stanno progettando un piano che prevede la cattura e l'allevamento in cattivit\u00e0 per i prossimi 20-30 anni di quanti pi\u00f9 grifoni del Bengala possibile per evitare ulteriori decessi, che ridurrebbero ulteriormente la possibilit\u00e0 di recupero di questa gi\u00e0 rara specie."}
{"id": "1151545", "revid": "264740", "url": "https://it.wikipedia.org/wiki?curid=1151545", "title": "Terapia cognitivo-comportamentale", "text": ""}
{"id": "1151551", "revid": "484362", "url": "https://it.wikipedia.org/wiki?curid=1151551", "title": "Continente Antico", "text": ""}
{"id": "1151556", "revid": "114200998", "url": "https://it.wikipedia.org/wiki?curid=1151556", "title": "Bietschhorn", "text": "Il Bietschhorn (3.934\u00a0m) (il \"Re del Vallese\") \u00e8 una delle montagne pi\u00f9 alte delle Alpi bernesi. Si trova nel Canton Vallese (Svizzera)\nCaratteristiche.\nA nord e ad ovest \u00e8 chiuso dalla L\u00f6tschental mentre a sud si affaccia sulla valle del Rodano.\nI versanti nord-est e sud fanno parte del patrimonio dell'umanit\u00e0 dell'UNESCO insieme con Jungfrau ed il ghiacciaio dell'Aletsch.\nSalita alla vetta.\nVenne scalato la prima volta il 13 agosto 1859 da Leslie Stephen, accompagnato dalle guide Anton Siegen, Johann Siegen e Joseph Ebener.\nOggi si pu\u00f2 salire sulla vetta partendo da nord (dalla L\u00f6tschental) e passando dalla Bietschornh\u00fctte (2.565\u00a0m). In alternativa si pu\u00f2, partendo da sud, passare dalla Baltschiederklause (2.783\u00a0m). La salita \u00e8 riservata ad alpinisti esperti."}
{"id": "1151582", "revid": "1005847", "url": "https://it.wikipedia.org/wiki?curid=1151582", "title": "Piaggio Vespa 150 TAP", "text": " \nLa Piaggio Vespa 150 TAP \"Truppe Aero Paracadutate\", anche conosciuta come ACMA Vespa 150 TAP, \u00e8 stato uno scooter militare controcarro, commissionato alla Piaggio dal \"ministero della difesa francese\" e costruito dal 1956 al 1959.\nStoria.\nLa \"Vespa TAP\" \u00e8 stata ideata nei primi anni cinquanta per essere impiegata in Vietnam, quando nel corso della guerra d'Indocina le truppe del CEFEO (\"Corps exp\u00e9ditionnaire fran\u00e7ais en Extr\u00eame-Orient\") si trovavano in grave difficolt\u00e0 a causa delle artiglierie e dei T-34 sovietici, forniti in gran copia dalla Cina alle truppe Viet Minh del generale Giap e posizionati in boschi quasi inaccessibili, difficilmente individuabili dall'aviazione.\nIn quelle circostanze per l'esercito francese era vitale disporre di un veicolo particolarmente agile in grado di trasportare artiglieria controcarro, che potesse essere paracadutato alle spalle delle linee nemiche dai \"C-119 Boxcar\", forniti dagli Stati Uniti. La rapida e imprevedibile evoluzione del conflitto, culminata con la caduta di Dien Bien Phu, rese inutile il progetto \"TAP\" che, tuttavia, fu portato a termine per il successivo impiego nella guerra d'Algeria.\nLa tecnica.\nRealizzata sulla base del modello \"Vespa 150\" con lo stesso motore, introdotto nel 1955, la \"Vespa TAP\" (acronimo dell'italiano \"Truppe Aero Paracadutate\" e del francese \"Troupes A\u00e9roport\u00e9es\") fu presentata al 33\u00ba Salone di Milano nel dicembre 1955. Entr\u00f2 in produzione nel gennaio 1956, negli stabilimenti della controllata francese ACMA (\"Ateliers de Construction de Motocycles et Automobiles\") che gi\u00e0 produceva su licenza la \"Vespa\" per il mercato transalpino.\nIl cofano motore \u00e8 ridotto rispetto alla versione civile e cos\u00ec anche il parafango anteriore. Lo scooter \u00e8 dotato di vari irrobustimenti strutturali, come il paraurti perimetrale, le protezioni in acciaio per il carter motore e la marmitta o la parte inferiore della slitta rinforzata da due strisce di acciaio rivestite con gomma, allo scopo di renderlo adatto al gravoso uso militare e per proteggere il veicolo dall'impatto dell'atterraggio, dopo essere stato paracadutato.\nIl veicolo \u00e8 modificato per trasportare un cannone M20 senza rinculo da 75 mm di fabbricazione statunitense ed il relativo munizionamento, in grado di perforare corazze fino a 100\u00a0mm di spessore.\nLa canna, posizionata sotto la sella e leggermente obliqua rispetto all'asse longitudinale dello scooter, fuoriesce per oltre 1 m dallo scudo che ne garantisce l'appoggio anteriore.\nLa \"TAP\" pu\u00f2 portare due persone e, all'occorrenza, trainare un piccolo carrello monoruota. Il portapacchi posteriore, formato da un robusto tubo semi-perimetrale e da un supporto verticale, \u00e8 in grado di ospitare sei proiettili. Il supporto \u00e8 facilmente smontabile e costituisce il cavalletto per il puntamento del cannone. Sul portapacchi anteriore trovano posto due taniche di miscela olio-benzina.\nContrariamente alla diffusa leggenda popolare, non \u00e8 possibile fare fuoco senza togliere il cannone dallo scooter e men che meno con il veicolo in movimento, per ovvie ragioni di armamento e puntamento.\nVersioni.\nFurono costruiti 500 esemplari della \"TAP\" nelle versioni \"TAP 56\" e \"TAP 59\", principalmente differenziate dagli aggiornamenti della produzione di serie, nelle colorazioni mimetiche verde o sabbia.\nTutte le Vespa TAP 56 e 59 , erano di 150 cc di cilindrata.\nSolamente le Vespa TAP preserie o prototipi del (1955) montavano il motore della 125 civile maggiorato a circa 150 cc di cilindrata."}
{"id": "1151592", "revid": "729019", "url": "https://it.wikipedia.org/wiki?curid=1151592", "title": "Un ragazzo di strada/Datemi una lacrima per piangere", "text": "Un ragazzo di strada/Datemi una lacrima per piangere \u00e8 il primo 45 giri dei Corvi pubblicato nel 1966 per la Ariston Records.\nUn ragazzo di strada.\nUn ragazzo di strada \u00e8 la canzone pi\u00f9 nota del gruppo beat I Corvi. \u00c8 una versione italiana di \"I Ain't No Miracle Worker\", di Nancie Mantz e Annette Tucker, interpretata dai Brogues, un complesso i cui membri poi confluiranno nei Quicksilver Messenger Service. Il testo in italiano \u00e8 ufficialmente attribuito a Nisa, storico collaboratore di Renato Carosone. Ravasini avrebbe per\u00f2 dichiarato \"Il testo l'ho fatto con Franco Califano, che lavorava con noi all'Ariston\". La canzone partecipa al Cantagiro 1966, riscuotendo un grande successo.\nLa canzone \u00e8 stata analizzata anche in saggi non esplicitamente dedicati alla musica, ad esempio, ne \"L'orda d'oro\" di Nanni Balestrini e Primo Moroni.\nLa versione italiana.\nLa canzone parla di un ragazzo che si autodefinisce \"ragazzo di strada\" e che respinge una ragazza perch\u00e9 appartenente ad un'altra classe sociale. Non sono precisati i sentimenti che il ragazzo prova nei confronti della ragazza; egli, comunque, pensa che lei \"si prenda gioco di lui\", e le chiede di \"essere lasciato in pace\".\nIl testo italiano \u00e8 decisamente originale per il periodo, innanzitutto perch\u00e9 capovolge lo stereotipo della ragazza corteggiata che respinge il corteggiatore: in questo caso \u00e8 il ragazzo a respingere la ragazza. Inoltre, a quei tempi (precedenti il fiorire della cosiddetta \"canzone impegnata\") era rarissimo che in una canzone si parlasse di differenze sociali. Del resto, anche nelle successive canzoni \"impegnate\", il tema di una relazione sentimentale fra appartenenti a diverse classi sociali \u00e8 stato trattato molto raramente (una delle poche eccezioni \u00e8 \"Le tue mani su di me\" di Venditti, ma anche \"Tuta blu\" di Domenico Modugno).\nL'interpretazione dei Corvi fa risaltare ancor di pi\u00f9 le differenze fra il ragazzo (che canta in prima persona) e la ragazza: quando ci si riferisce a lei, il tono della voce \u00e8 cantilenante e leggermente strascicato, mentre il ragazzo, quando parla di se stesso, urla usando un tono talvolta al limite dell'isterico e amplificato da un effetto riverbero.\nNonostante l'originalit\u00e0 del tema trattato, il tema stesso non viene sviluppato significativamente n\u00e9 particolarmente approfondito; il ragazzo si limita a puntualizzare urlando il suo essere diverso (\"non vivo come te\"), senza analizzare in dettaglio questa diversit\u00e0.\nLa versione originale.\nIl testo della versione originale (\"I ain't no miracle worker\") non ha molto in comune con quello della versione italiana. Anche in questo caso il protagonista assume una posizione di distanza da una ragazza, ma per motivi abbastanza diversi. Dichiara di essere un uomo qualunque (\"ordinary guy\"), che non \u00e8 in grado di smuovere montagne, che deve sudare per guadagnare ogni centesimo e che non riesce a compiere miracoli, pur facendo del suo meglio. La ragazza non si accontenta del suo amore, della sua sincerit\u00e0 e della sua tenerezza, ma vorrebbe un amore libresco e romantico che lui non le pu\u00f2 dare. In questa situazione la loro storia d'amore non pu\u00f2 continuare.\nLa versione italiana riprende comunque da quella in lingua inglese il tono di voce \"grintoso\" e l'effetto riverbero."}
{"id": "1151594", "revid": "125670605", "url": "https://it.wikipedia.org/wiki?curid=1151594", "title": "Opera morta", "text": "Si chiama opera morta (\"top side\" o \"upper-works\" nella terminologia in lingua inglese) la parte di scafo della nave situata al di sopra del piano di galleggiamento.\nDalla sua estensione pi\u00f9 o meno ampia, dipende un'importante grandezza per la sicurezza della nave, chiamata riserva di galleggiabilit\u00e0."}
{"id": "1151598", "revid": "1258", "url": "https://it.wikipedia.org/wiki?curid=1151598", "title": "Torresano di Torreglia", "text": ""}
{"id": "1151605", "revid": "986213", "url": "https://it.wikipedia.org/wiki?curid=1151605", "title": "Luigi di Borbone-Soissons", "text": "Appartenente ad un ramo cadetto dei Principe di Cond\u00e9, fu educato anche da Jean Boulenger. Era figlio di Carlo di Borbone, conte di Soissons (1566 \u2013 1612) e di Anna di Montafi\u00e0, signora di Luc\u00e9 (1577 \u2013 1644).\nBiografia.\nAlla morte del padre (1612) divenne governatore del Delfinato e successivamente (1631) della Champagne. Nel 1636 organizz\u00f2 con il cugino Gastone d'Orl\u00e9ans, fratello minore del re Luigi XIII, e con il conte di Montr\u00e9sor, un complotto per eliminare il cardinale Richelieu ma la congiura fall\u00ec.\nSi rifugi\u00f2 quindi a Sedan presso Federico Maurizio de La Tour d'Auvergne, duca di Bouillon e principe di Sedan, ove, con il sostegno militare della Spagna, rinnov\u00f2 i tentativi di eliminazione del Richelieu. Contro i ribelli fu inviata un'armata francese al comando del duca di Ch\u00e2tillon, che fu sconfitta sulla piana della Marf\u00e9e (Sedan). Nella battaglia tuttavia il conte di Soissons trov\u00f2 la morte. Luigi mor\u00ec senza lasciare eredi diretti ed il titolo comitale pass\u00f2 alla sorella Maria di Borbone-Soissons."}
{"id": "1151610", "revid": "37401", "url": "https://it.wikipedia.org/wiki?curid=1151610", "title": "Complemento concessivo", "text": ""}
{"id": "1151612", "revid": "287204", "url": "https://it.wikipedia.org/wiki?curid=1151612", "title": "Quarta Repubblica", "text": ""}
{"id": "1151614", "revid": "2206963", "url": "https://it.wikipedia.org/wiki?curid=1151614", "title": "Bastione Garibaldi", "text": "Il bastione Garibaldi (gi\u00e0 baluardo delle Monache) \u00e8 uno dei sei bastioni che compongono la cinta muraria della citt\u00e0 di Grosseto, in Italia.\nIl bastione \u00e8 situato al vertice nord-occidentale delle mura di Grosseto, presso Porta Nuova.\nStoria.\nIl bastione fu edificato nella seconda met\u00e0 del XVI secolo, durante la ricostruzione delle mura operata dai Medici su progetto di Baldassarre Lanci, e i lavori furono eseguiti nel 1577 sotto la direzione di Simone Genga. Per la sua costruzione e l'apertura del cantiere furono demolite la chiesa di San Benedetto e le pertinenze del convento della Santissima Annunziata, e per questo il bastione ricevette la denominazione di \"baluardo delle Monache\".\nUtilizzato per il pascolo tra i secoli XVII e XVIII e acquistato come gli altri bastioni dal facoltoso cittadino grossetano Gaspero Valeri nel 1783, fu completamente smilitarizzato e trasformato in parco pubblico dopo il 1833. Nel 1845 venne realizzata una \u00abcordonata\u00bb e nel 1854 una cancellata in legno per consentire l'accesso ai giardini; la cancellata in legno sar\u00e0 poi sostituita da una in ferro a partire dal 1872 con progetto di Antonio Angeli.\nIl bastione prese il nome di \"bastione Cavallotti\" a partire dal 1899, quando venne qui posizionato il busto di Felice Cavallotti \u2013 perduto \u2013 scolpito dai fratelli Vincenzo e Ferruccio Pasquali. Nel 1930 vi fu trasferito il monumento a Giuseppe Garibaldi, opera di Tito Sarrocchi che dal 1884 si trovava sul baluardo di San Francesco, per consentire la trasformazione di quest'ultimo in \"Parco della Rimembranza\". Da allora il bastione ha ricevuto la denominazione di \"bastione Garibaldi\".\nNegli anni venti del XX secolo aveva iniziato a farsi strada l'idea di costruire uno spazio di aggregazione e svago su questo bastione, e il geometra Sergio Manescalchi present\u00f2 un progetto di cinema all'aperto e pista di pattinaggio. Tale proposta non ebbe esito, tuttavia il progetto venne recuperato e modificato e agli inizi degli anni trenta fu edificata al centro del bastione la struttura dell'Eden Bar con sala da ballo. Nel 1940 il Partito Nazionale Fascista ne ordin\u00f2 l'ampliamento, affidato all'ingegnere Ernesto Ganelli, e lo dette in gestione all'Opera Nazionale Dopolavoro, mentre nel dopoguerra l'edificio sub\u00ec nuove sostanziali modifiche. La cancellata in ferro venne eliminata durante la seconda guerra mondiale per necessit\u00e0 di metallo da fondere a fini bellici.\nDescrizione.\nIl bastione Garibaldi, come tutti gli altri bastioni delle mura di Grosseto, presenta forma poligonale e basamento a scarpa in continuit\u00e0 con la cortina soprastante; \u00e8 l'unico bastione ad essere privo di cannoniere.\nA seguito dell'abbattimento della preesistente Porta Nuova, la passeggiata pedonale lungo le mura scende dal lato orientale del baluardo, per attraversare a raso corso Carducci e risalire presso il vicino bastione Rimembranza.\nSul retro della Sala Eden si conserva un'originale cabina telefonica realizzata nel 1933."}
{"id": "1151616", "revid": "767487", "url": "https://it.wikipedia.org/wiki?curid=1151616", "title": "Expensive Taste", "text": "Expensive Taste (scritto anche Expen$ive Ta$te) \u00e8 una band composta dal rapper texano Paul Wall, il cantante californiano Rob Aston (conosciuto come Skinhead Rob, gi\u00e0 cantante dei Transplants) e il celebre batterista Travis Barker (blink-182).\nLa band non ha ancora pubblicato l'album che aveva registrato a causa di problemi con le rispettive case discografiche, pur mantenendo un sito internet e un sito MySpace aggiornati. Le prime canzoni \"Slidin' on that oil\" e \"You know me\" appaiono gi\u00e0 sul sito della band. Sul MySpace si possono ascoltare altri brani fra cui \"Stars and Straps\".\nGrazie alla collaborazione di Dj Skee, la band ha visto uscire il primo mixtape, che \u00e8 possibile scaricare gratuitamente e legalmente, dato che \u00e8 stato messo in rete dalla banda stessa.\nRegistrazioni.\nLista delle canzoni da DJ Skee &amp; Expensive Taste - Expensive Taste"}
{"id": "1151617", "revid": "63756", "url": "https://it.wikipedia.org/wiki?curid=1151617", "title": "Botell\u00f3n", "text": "Con il termine spagnolo botell\u00f3n si definisce un fenomeno diffuso in Spagna dalla fine del Novecento in cui sono prevalentemente coinvolti giovani che si ritrovano in gruppi numerosi per consumare all'aperto bevande alcooliche o analcoliche, bibite, tabacco (talvolta consumato con sostanze aggiuntive quali hashish e/o marijuana). \nL'obiettivo \u00e8 quello di bere in compagnia, suonare, ballare e chiacchierare in alcuni spazi della citt\u00e0 senza la necessit\u00e0 di spendere molto denaro in locali, pub o discoteche.\nIl termine deriva dallo spagnolo \"botella\" (\"bottiglia\").\nCaratteristiche.\nL'attivit\u00e0 si pratica in luoghi pubblici quali strade, piazze o parchi delle citt\u00e0 spagnole. In alcune di esse, arrivano a riunirsi migliaia di persone ogni fine settimana. I partecipanti portano bevande alcooliche oltre ai bicchieri, alle bibite e al ghiaccio per preparare i loro drink artigianali. Esiste inoltre la tendenza di frequentare questi raduni da parte degli astemi, che ovviamente consumano succhi di frutta o bibite analcooliche, abitudine definita \"botell\u00f3n light\" nel gergo giovanile spagnolo.\nOrigine.\nIl fenomeno ebbe inizio a C\u00e1ceres, nella regione di Estremadura, negli anni ottanta, ma si \u00e8 diffuso rapidamente in tutta la Spagna.\nDiffusione.\nIn Spagna.\nNel marzo 2006, si svolse una sfida tra gli studenti delle varie universit\u00e0 di Spagna per organizzare il pi\u00f9 grande botell\u00f3n della storia. A Salamanca e a Barcellona la polizia intervenne e ci furono scontri con gli studenti, mentre a Granada il sindaco autorizz\u00f2 la riunione in una zona periferica della citt\u00e0 e non ci furono incidenti. Proprio a Granada si tocc\u00f2 il record di partecipanti, circa 30.000.\nIn Italia.\nAnche in Italia il Botell\u00f3n risulta ormai diffuso da alcuni anni portato probabilmente da studenti erasmus provenienti dalla Spagna.\nA Padova la prima edizione, il \"Botell\u00f3n Veneto\", si \u00e8 svolta il 26 maggio 2011 in Prato della Valle e ha visto la partecipazione di oltre 10.000 persone. Il 30 maggio 2012 la seconda edizione ha richiamato circa 7000 persone, mentre un tentativo di replica autunnale \u00e8 andato praticamente deserto Il 29 maggio 2013 si \u00e8 svolta una terza edizione alla quale per\u00f2 hanno partecipato circa 4.000, complici le condizioni meteo avverse e il divieto del Comune, che non riteneva di poter garantire la forza pubblica necessaria alla sicurezza dell'evento a causa dell'incombente arrivo di Bruce Springsteen per un concerto in citt\u00e0. L'evento \u00e8 stato spostato al 5 giugno 2013 presso l'area dello stadio Euganeo, tuttavia in quest'occasione nessuno si \u00e8 presentato.\nTorino ha ospitato diversi raduni di giovani nei pressi di Palazzo Nuovo o al Parco del Valentino. A Milano invece \u00e8 stato per la prima volta importato in zona Citt\u00e0 Studi, per la precisione in piazza Leonardo da Vinci nei pressi del Politecnico."}
{"id": "1151620", "revid": "1573940", "url": "https://it.wikipedia.org/wiki?curid=1151620", "title": "Gyps indicus", "text": "Il grifone indiano (Gyps indicus ) \u00e8 un rapace della famiglia degli Accipitridi.\nDescrizione.\nIl grifone indiano, saprofago dalla costituzione robusta (lunghezza totale circa 92\u00a0cm) e dall'aspetto trasandato, ha il becco color giallo chiaro, anelli perioculari chiari, testa e collo robusti, neri e ricoperti da un piumino chiaro, e un collarino bianco. Le piume del dorso e della parte superiore delle ali sono marroni, e sfumano sul color crema sul sottoala. Le cosce sono ricoperte di piume dello stesso colore della regione ventrale. I giovani hanno becco scuro, testa e collo rosei ricoperti di piumino chiaro e regione inferiore segnata da strisce marrone e crema.\nDistribuzione e habitat.\nIl grifone indiano \u00e8 diffuso nel Pakistan sud-orientale e nell'India peninsulare.\nVive in citt\u00e0, paesi e villaggi nei pressi delle aree coltivate, nonch\u00e9 in aree aperte e boschive.\nBiologia.\nEssendo un saprofago, il grifone indiano si nutre prevalentemente di carogne che rinviene sia in aree urbane che rurali. Si associa al grifone del Bengala (\"Gyps bengalensis\") quando si alimenta presso le discariche e i mattatoi. Nidifica in piccole colonie, generalmente su falesie e rovine, ma occasionalmente anche sugli alberi. I nidi sono enormi, e misurano sessanta-novanta centimetri di larghezza. Sono fatti di ramoscelli e imbottiti con foglie verdi e immondizia. Tra met\u00e0 novembre e inizio marzo, la femmina depone un uovo bianco, di forma ovale, covato da entrambi i genitori per 50 giorni. I genitori di entrambi i sessi contribuiscono all'allevamento del piccolo, portandogli il cibo e proteggendolo. Si ritiene che solo il 50% delle coppie nidifichi tutti gli anni.\nConservazione.\nProprio come altre specie del genere \"Gyps\", il grifone indiano ha subito un grave declino a partire dalla fine degli anni '90, tanto che il numero di esemplari si \u00e8 ridotto del 95%. In un primo momento gli studiosi attribuirono la causa di una mortalit\u00e0 cos\u00ec elevata a un virus fatale, ma le analisi di laboratorio rivelarono che gli avvoltoi stavano soffrendo di insufficienza renale in seguito al consumo di carne di bestiame precedentemente trattato con un farmaco anti-infiammatorio, il diclofenac. Infatti, il declino degli avvoltoi \u00e8 dovuto proprio all'utilizzo di questo farmaco letale, presente solamente in piccole quantit\u00e0 in ogni carcassa di ungulato, ma dal momento che gli avvoltoi si spostano anche su lunghe distanze alla ricerca di carogne, una parte considerevole della popolazione \u00e8 rimasta colpita. Le conseguenze del declino degli avvoltoi del genere \"Gyps\" si fanno gi\u00e0 sentire per gli esseri umani, dato che le carcasse in putrefazione rimangono intatte, costituendo cos\u00ec un pericolo per la salute e attirando oltretutto le numerose popolazioni di cani rinselvatichiti portatori di rabbia.\n\u00c8 necessario impedire agli avvoltoi di avvicinarsi a carcasse di bestiame che sono state contaminate con il diclofenac, e trovare un farmaco sostitutivo alternativo. L'impegno del governo per il controllo dell'uso del farmaco \u00e8 fondamentale, ma finch\u00e9 esso non sar\u00e0 interamente rimosso dall'ambiente, varie organizzazioni per la protezione degli uccelli in collaborazione tra loro stanno progettando un piano che prevede la cattura e l'allevamento in cattivit\u00e0 per i prossimi 20-30 anni di quanti pi\u00f9 grifoni indiani possibile per evitare ulteriori decessi, che ridurrebbero ulteriormente la possibilit\u00e0 di recupero di questa gi\u00e0 rara specie."}
{"id": "1151623", "revid": "124927201", "url": "https://it.wikipedia.org/wiki?curid=1151623", "title": "Viaggio al centro della Terra", "text": "Viaggio al centro della Terra () \u00e8 un romanzo scientifico d'avventura del 1864 di Jules Verne.\nAppartenente al sottogenere della fantascienza sotterranea, in esso si narra del viaggio immaginario di uno scienziato tedesco e dei suoi collaboratori in un mondo sotto la superficie terrestre, che l'autore lascia intuire si trattasse di quello un tempo esistente alla luce del sole; per tale ragione \u00e8 uno dei primi romanzi che si inscrive nel filone del \"mondo perduto\".\nIl romanzo ebbe vasta diffusione, tanto che gi\u00e0 nel 1870 vi fu una prima edizione inglese e nel 1877 una seconda; nel 1874 usc\u00ec in tedesco e anche in italiano, lingua nella quale ha avuto diverse traduzioni, tra le pi\u00f9 recenti delle quali quelle curate da Maria Bellonci nel 1983 e da Carlo Fruttero e Franco Lucentini nel 1989.\nPer i temi trattati, \"Viaggio al centro della Terra\" fu l'ispirazione per lavori come \"Il mondo perduto\" di Sir A.C. Doyle e la saga di \"Pellucidar\" di Edgar Rice Burroughs, ambientata nella faccia nascosta della fittizia Terra cava.\nTrama.\nAmburgo, 24 maggio 1863.\nIl professor Lidenbrock rientra a casa con un preziosissimo libro in lingua islandese di un autore del XII secolo; mentre ne discute con suo nipote Axel, una pergamena scivola fuori dal libro; su di essa si trova un crittogramma in runico che i due riescono a interpretare. Nella traduzione compare il nome dello scienziato islandese del XVI secolo, Arne Saknussemm, con le istruzioni per compiere l\u2019impresa che costui aveva realizzato: un viaggio al centro della Terra. Il professore ed Axel decidono di andare in Islanda per ripetere l'impresa.\nIl 10 giugno arrivano a Reykjav\u00edk e sono ospitati per alcuni giorni dal signor Fridriksson, studioso di scienze; il professor Lidenbrock approfitta per indagare sulla vita di Arne Saknussemm ma non trova nessuna sua opera. Fridriksson gli presenta Hans, una guida islandese che li deve accompagnare fino ai piedi dello Sneffels, il vulcano che, secondo il crittogramma, conduce al centro della Terra.\nDopo circa otto giorni di cammino arrivano al cratere ormai spento del vulcano e vi si addentrano; l\u00ec il professore trova una scritta: \"Arne Saknussemm\", prova che lo scienziato aveva davvero esplorato le viscere della Terra. In quel momento comincia il loro vero viaggio. Per prima cosa si calano in un pozzo verticale e si trovano di fronte ad un bivio: sfortunatamente, scelgono la \u201cstrada\u201d sbagliata e devono tornare indietro perdendo cos\u00ec alcuni giorni. L\u2019acqua inizia a scarseggiare, ma grazie ad Hans trovano un ruscello che li accompagner\u00e0 per tutta la loro spedizione. Il 7 agosto succede una cosa molto strana: Axel che guidava il gruppo si ritrova da solo e, per giunta, senza il fiumiciattolo; si sente perso e per la disperazione sviene molte volte. Dopo alcune ore, sente suo zio che lo chiama e comincia ad andargli incontro; sbadatamente per\u00f2, finisce in un lungo tunnel che, per fortuna, lo porta fra le braccia di Hans.\nDopo un giorno di riposo Axel si sveglia e, di fronte a s\u00e9, trova un vasto lago sulle cui coste trovano funghi enormi ed ossa gigantesche; con una zattera iniziano a navigare sul lago; in esso vivono animali sconosciuti tra cui un ittiosauro e un plesiosauro che osservano lottare. Passati alcuni giorni di tranquillit\u00e0, in cui esplorano un\u2019isola, si ritrovano in mezzo ad un uragano che li trascina via; quando si svegliano si accorgono di essere vicini ad una sponda del mare, in realt\u00e0 non molto distante dal punto di partenza. Il professor Lidenbrock e Axel esplorano la zona mentre Hans ripara la zattera. Sotto i loro piedi trovano centinaia di ossa e addirittura un cranio e lo scheletro di un uomo dell\u2019era quaternaria; il professor Lidenbrock \u00e8 il primo a scoprire un reperto di questo tipo. Nipote e zio si avventurano poi in una foresta caratterizzata da una vegetazione primitiva del periodo terziario; nelle sue profondit\u00e0 sono sbalorditi nel trovare un umanoide preistorico alto pi\u00f9 di tre metri che veglia su un branco di mastodonti. Axel non \u00e8 sicuro di aver effettivamente visto la creatura o no, e discute con Lidenbrock sul fatto che sia una scimmia simile a un uomo o un uomo simile a una scimmia. In ogni caso, temendo che possa essere ostile, lasciano velocemente la foresta.\nAxel trova poi un coltello con due iniziali: A. S.; Arne Saknussemm, infatti, li stava guidando passo per passo e loro iniziano a cercare una spaccatura fra quelle rocce di granito. Scovano una sporgenza con inciso sopra il nome di Arne Saknussemm e, chiamato Hans, i tre ricominciano il viaggio ma sono bloccati da un masso posto al centro di una galleria; prendono la decisione di farlo saltare con della polvere da sparo ma si forma una voragine in cui tutta l'acqua del lago si riversa. Tutti e tre si ritrovano nelle tenebre di un lungo abisso e, non potendo pi\u00f9 governare la loro imbarcazione, si lasciano portare da quella gran quantit\u00e0 d\u2019acqua. Ad un certo punto il professor Lidenbrock si accorge che invece di sprofondare ora stanno risalendo in un canale secondario di un vulcano; fra lo sgomento di tutti, sotto la loro zattera non c\u2019\u00e8 pi\u00f9 acqua ma lava incandescente. \u00c8 il 29 agosto e, dopo pi\u00f9 di due mesi, abbandonano le profondit\u00e0 della terra e con il magma tornano in superficie. Sono finiti sull\u2019isola di Stromboli, ai piedi del vulcano.\nIl messaggio cifrato.\nIl messaggio cifrato consiste in una serie di \"parole\" di sei o sette lettere, scritte in alfabeto runico, la cui traslitterazione \u00e8:\nIl crittogramma in chiaro diventa un testo scritto in latino: \"In Sneffels Yoculis craterem kem delibat umbra Scartaris Julii intra calendas descende, audas viator, et terrestre centrum attinges. kod feci. Arne Saknussem\" (\"Nel cratere Y\u00f6kull dello Sn\u00e6ffels che l'ombra dello Scartaris tocca alle calende di luglio, scendi, coraggioso viaggiatore, e raggiungerai il centro della terra. Ci\u00f2 che feci. Arne Saknussemm\").\nPrecedenti letterari.\nIl romanzo di Verne, oltre a notevolissimi elementi di novit\u00e0, contiene spunti che rivelano chiari collegamenti con la letteratura precedente. Edgar Allan Poe, ad esempio, aveva anticipato in alcuni racconti fantastici quella tipica commistione di elementi scientifici e immaginari che caratterizza Verne. Un altro precedente viaggio al centro della Terra era stato inoltre descritto da Giacomo Casanova, nel suo \"Icosameron\" e si potrebbe citare anche Dante, con la sua discesa all'Inferno che culmina al centro del globo.\nContesto scientifico.\nIn questo romanzo Verne probabilmente sapeva di fare molta pi\u00f9 fantasia che scienza. Era infatti gi\u00e0 ben noto che il centro della Terra doveva giungere a temperature insopportabili per gli esseri umani, sebbene la cosa fosse ancora in discussione tra molti scienziati dell'epoca. Era anche ben noto che pi\u00f9 ci si avvicinava e pi\u00f9 si avevano scosse sismiche di magnitudo molto pi\u00f9 potenti di quelle ad oggi conosciute per via dello scivolamento delle placche oceaniche e continentali. Verne, nel complesso, tiene molto pi\u00f9 in considerazione l'esigenza di presentare una trama spettacolare che quella di fornire corrette informazioni scientifiche o di formulare congetture ragionevoli sulla struttura dell'interno del pianeta."}
{"id": "1151624", "revid": "767487", "url": "https://it.wikipedia.org/wiki?curid=1151624", "title": "Escape the Fate", "text": "Gli Escape the Fate sono un gruppo musicale statunitense formatosi nel 2004 a Las Vegas, in Nevada.\nStoria del gruppo.\nFormazione e \"Dying Is Your Latest Fashion\" (2005\u20132006).\nIl cantante Ronnie Radke form\u00f2 il gruppo tramite Myspace con l'aiuto del bassista Max Green. I due reclutarono il tastierista Carson Allen e in seguito il chitarrista Bryan Money, il quale fece entrare nel gruppo Omar Espinoza (ex chitarrista dei LoveHateHero) nei primi mesi del 2005. A completare la formazione fu l'entrata del batterista Robert Ortiz.\nIl gruppo fece il proprio debutto dal vivo un mese dopo riscuotendo subito successo tra le radio locali. Nel settembre 2005 vinsero un concorso giudicato dai My Chemical Romance con cui ebbero la possibilit\u00e0 di aprire i concerti delle band Alkaline Trio e Reggie and the Full Effect.\nFirmarono un contratto con la Epitaph Records e il loro EP di debutto, \"There's No Sympathy for the Dead\" usc\u00ec in maggio 2006. Presero parte ad un tour estivo che comprese alcune date del Warped Tour, ma non parteciparono a quello con i Bullet for My Valentine e gli Eighteen Visions a causa di problemi di droga e alcol del bassista.\nDopo l'uscita dell'EP, Carson Allen lascia il gruppo per unirsi agli On The Last Day, di cui diventer\u00e0 il solista dopo la dipartita di Geoff Walker. Perci\u00f2 egli sar\u00e0 screditato dalla pubblicazione del primo album in studio del gruppo.\nRadke usc\u00ec improvvisamente dal gruppo qualche settimana prima della pubblicazione dell'album, \"Dying Is Your Latest Fashion\", che sal\u00ec alla posizione numero 12 nella classifica Billboard Heatseekers e alla numero 19 nella Independent Albums.\nIl 6 novembre 2006 gli Escape the Fate pubblicarono un intervento su Myspace affermando che Radke era ritornato nel gruppo. Lo stesso Radke rilasci\u00f2 un commento sul suo Myspace spiegando la sua assenza (era stato in riabilitazione a seguito di problemi con l'eroina) e descrivendo il suo nuovo amore per la vita. Il gruppo fu successivamente selezionato come co-headliner per il Take Action Tour, ma non riusc\u00ec a parteciparvi e fu sostituito dai From First to Last.\nLa dipartita di Espinosa e Radke (2006\u20132008).\nNel mese di maggio 2006, Ronnie Radke era risultato coinvolto in una rissa terminata tragicamente con la morte del diciottenne Michael Cook, ucciso da un colpo di pistola sparato da un amico di Radke. Ronnie e tale Marcel Colquitt avevano accettato di incontrarsi vicino alla scuola superiore Shadow Ridge di Las Vegas, per un regolamento di conti, ma entrambi portarono con s\u00e9 degli amici, due dei quali possedevano un'arma da fuoco.\nNel settembre 2007 Marcel Colquitt (coimputato con il cantante), sentendosi responsabile della morte dell'amico, si suicid\u00f2. A quel punto, il 18 gennaio 2008, Ronnie si dichiar\u00f2 colpevole di aver scatenato la rissa e fu condannato a scontare cinque anni di libert\u00e0 vigilata, risarcire la madre di Cook per 92.372 dollari ed iscriversi ad un programma di riabilitazione da droga e alcol. Tuttavia viol\u00f2 la libert\u00e0 vigilata e fu condotto in prigione, dove rimase per due anni e mezzo, uscendo nel 2010 per buona condotta.\nNel 2007 il chitarrista Omar Espinosa abbandon\u00f2 il gruppo, affermando che la sua partenza era in buoni termini e che rimaneva in buoni rapporti con gli altri membri. Il chitarrista ha successivamente intrapreso prima un progetto con i The Black and White City e successivamente con i Perfect Like Me.\n\"This War Is Ours\" e \"Escape the Fate\" (2008\u20132012).\nIl 5 maggio 2008 gli Escape the Fate rivelarono attraverso Myspace gli inizi delle registrazioni del nuovo album con il nuovo cantante Craig Mabbitt, proveniente dai Blessthefall. Con Mabbitt, il gruppo pubblic\u00f2 il secondo album in studio, \"This War Is Ours\", il 21 ottobre 2008. Dall'album non \u00e8 stato estratto alcun singolo, ma sono stati realizzati i videoclip per i brani \"The Flood\", \"Something\", \"10 Miles Wide\" e \"This War Is Ours (The Guillotine II)\".\nIl 29 ottobre 2010 fu pubblicato l'omonimo album \"Escape the Fate\", l'ultimo con il bassista Max Green. Vi sono stati estratti tre singoli: \"Issues\", \"City of Sin\" e \"Gorgeous Nightmare\". Esso \u00e8 anche l'unico pubblicato con la DGC Records.\nNel 2011 Mabbitt fond\u00f2 un progetto parallelo/supergruppo metalcore, denominato The Dead Rabbitts. Ne faranno parte anche Alex Torres (ex-chitarrista di gruppi come Eyes Set to Kill e Alesana), TJ Bell e Rob Pierce.\n\"Ungrateful\" (2013\u20132014).\nDopo tre anni di silenzio, il 7 marzo 2013 fu pubblicato attraverso YouTube il video di un nuovo singolo, \"Ungrateful\", il primo brano senza il bassista Max Green nonch\u00e9 il primo con TJ Bell (basso) e Mike Money (chitarra), fratello del gi\u00e0 membro Monte Money. Il 1\u00ba aprile 2013 venne pubblicato il video di \"You're Insane\", girato con la figlia di Craig Mabbitt. I due singoli hanno anticipato il quarto album del gruppo: \"Ungrateful\". L'album verr\u00e0 poi promosso dall\"'Ungrateful Tour\", il quale ha visto la partecipazione di gruppi come The Color Morale, Glamour of the Kill e As Thick as Thieves. Poco prima dell'estate, il gruppo si era esibito in alcuni festival europei come Download Festival, il Rock am Ring e il Rock im Park.\nIl 9 settembre 2013 il gruppo ha pubblicato il videoclip di \"One for the Money\", mentre il 16 settembre \u00e8 stata annunciata l'uscita dal gruppo del chitarrista e cofondatore Monte Money, il cui posto \u00e8 stato preso da TJ Bell (gi\u00e0 bassista del gruppo). Il posto di bassista \u00e8 stato ricoperto da Max Green, ritornato in formazione dopo tre anni.\nIl 6 maggio 2014 hanno pubblicato il videoclip di \"Picture Perfect\" su YouTube. Tre giorni pi\u00f9 tardi Max Green ha annunciato la sua seconda uscita dal gruppo ed \u00e8 entrato a far parte dei Falling in Reverse.\n\"Hate Me\" e \"I Am Human\" (2015\u20132020).\nIn marzo 2015 la band annunciava che le registrazioni per il quinto album sarebbero iniziate il 10 maggio dello stesso anno. Intitolato \"Hate Me\", l'album \u00e8 stato pubblicato il 30 ottobre, venendo anticipato ad agosto dal singolo \"Just a Memory\".\nNel 2016 pubblicano una reinterpretazione di \"Dead!\" dei My Chemical Romance, per un album tributo di Rock Sound.\nIl 3 novembre 2017 gli Escape the Fate pubblicano il singolo \"Empire\", primo estratto dall'album \"I Am Human\", la cui uscita era stata programmata per il 16 febbraio 2018, ma viene posticipata al 30 marzo."}
{"id": "1151627", "revid": "745179", "url": "https://it.wikipedia.org/wiki?curid=1151627", "title": "Lente piano-convessa", "text": ""}
{"id": "1151632", "revid": "729019", "url": "https://it.wikipedia.org/wiki?curid=1151632", "title": "Battaglia della Marf\u00e9e", "text": "La battaglia della Marf\u00e9e (6 luglio 1641) fu combattuta nell'ambito della Guerra dei trent'anni e vide fronteggiarsi l'esercito reale comandato dal duca di Ch\u00e2tillon e quello dei ribelli alla corona di Francia, comandato da Federico Maurizio de La Tour d'Auvergne-Bouillon e da Luigi di Borbone-Cond\u00e9, conte di Soissons. La battaglia fu vinta dall'esercito ribelle.\nAntefatto.\nNel 1640 Sedan formava un Principato indipendente il cui principe, Federico Maurizio de la Tour d'Auvergne-Bouillon, accoglieva protestanti e ribelli esuli dalla Francia di Luigi XIII e del cardinale Richelieu. Egli prese anche parte alla cosiddetta Cospirazione dei Principi della Pace, insieme al conte di Soissons, Luigi di Borbone, e al duca di Guisa, Enrico II. Avendo Luigi XIII inviato un esercito, al comando del Maresciallo di Francia Gaspard III di Coligny, duca di Ch\u00e2tillon, per porre fine a questa sollevazione, il principe di Sedan chiese ed ottenne l'aiuto dell'Imperatore, di cui era personalmente amico.\nSvolgimento della battaglia.\nImpacciato dal cattivo tempo che aveva reso fangosa la strada ove marciavano le truppe, l'esercito reale giunse solo verso le 11 di mattino del 6 luglio sulla piana della Marf\u00e9e presso Sedan, ove era atteso dall'esercito ribelle, appoggiato da mercenari imperiali. All'inizio in ribelli resistettero bene all'assalto dei reali finch\u00e9 il principe di Sedan, che comandava la cavalleria dei ribelli, riparato dalle colline che circondavano la piana, piomb\u00f2 sul fianco dell'esercito reale che sband\u00f2 ritirandosi e lasciando sul campo le proprie salmerie. Poco dopo mezzogiorno la battaglia era gi\u00e0 decisa. Il conte di Soissons mor\u00ec durante la battaglia per un curioso incidente (si fer\u00ec accidentalmente a morte con la sua stessa pistola).\nConseguenze.\nNonostante la sconfitta l'esercito reale riusc\u00ec a porre comunque l'assedio alla citt\u00e0 di Sedan. Il principe Federico Maurizio de la Tour d'Auvergne concluse il 4 agosto un accordo con il re di Francia: si sottomise a quest'ultimo in cambio del comando dell'armata d'Italia."}
{"id": "1151635", "revid": "38120", "url": "https://it.wikipedia.org/wiki?curid=1151635", "title": "Brownsea", "text": ""}
{"id": "1151638", "revid": "124753440", "url": "https://it.wikipedia.org/wiki?curid=1151638", "title": "Disastro aereo dell'Istituto Salvemini", "text": "Il disastro aereo dell'Istituto Salvemini avvenne il 6 dicembre 1990, quando un Aermacchi MB-326 dell'Aeronautica Militare italiana fuori controllo precipit\u00f2 contro l'Istituto Salvemini di Casalecchio di Reno (Bologna), causando la morte di dodici persone e il ferimento di altre 88. Il velivolo aveva subito un'avaria circa dieci minuti prima ed era stato abbandonato dal pilota, che si era paracadutato, rimanendo ferito.\nIl pilota ed altri due ufficiali dell'Aeronautica Militare furono inizialmente condannati per omicidio colposo plurimo, ma vennero successivamente assolti in appello, sentenza poi confermata in cassazione.\nL'aereo.\nIl velivolo coinvolto era un aereo da addestramento biposto a motore singolo Aermacchi MB-326 (matricola MM54386/65), in forza al 3\u00ba Stormo di Verona-Villafranca.\nL'Aermacchi MB-326 era entrato in servizio nel 1960 e l'Aeronautica Militare aveva ricevuto in totale 136 esemplari del modello; all'epoca del disastro ne erano rimasti in flotta solo 58, relegati soprattutto a ruoli di supporto, traino di bersagli e collegamento, mentre per l'addestramento dei piloti si era iniziato ad impiegare i pi\u00f9 moderni Aermacchi MB-339.\nIl volo.\nLa mattina del 6 dicembre 1990, alle 9:48, l'MB-326 decoll\u00f2 dall'aeroporto di Verona-Villafranca per una missione di calibrazione di alcuni sistemi di difesa aerea, pilotato dal sottotenente Bruno Viviani, 24 anni, unico membro dell'equipaggio; Viviani aveva 740 ore di volo di esperienza, di cui 140 sull'.\nLa missione prevedeva il sorvolo dell'abitato di Borgoforte per poi virare in direzione di Rovigo. Alle 10:22, il motore dell'Aermacchi inizi\u00f2 a manifestare problemi tecnici, costringendo il pilota ad interrompere la missione ed a cercare di atterrare. L'aeroporto pi\u00f9 vicino era quello di Ferrara, che per\u00f2 era dotato di una pista di lunghezza insufficiente (600 metri), quindi Viviani decise di dirigersi verso l'aeroporto di Bologna, a circa 40 km di distanza.\nAlle 10:23, il pilota contatt\u00f2 la torre di controllo di Bologna, dichiar\u00f2 l'emergenza e chiese di poter atterrare sulla pista 30, ovvero in direzione nord-ovest.\nAlle 10:31, Viviani comunic\u00f2 via radio che il motore aveva smesso di funzionare e che il velivolo era in fiamme e non rispondeva pi\u00f9 ai comandi, dopodich\u00e9 si lanci\u00f2 col seggiolino eiettabile, atterrando con il paracadute sulle colline di Ceretolo, una frazione di Casalecchio, e riportando la frattura di tre vertebre.\nUn testimone oculare che si trovava presso l'aeroporto di Bologna assistette agli ultimi secondi di volo dell'Aermacchi ed osserv\u00f2 le fiamme che fuoriuscivano dall'ugello di scarico del motore, riuscendo a cogliere con la sua macchina fotografica il momento in cui il pilota si paracadut\u00f2. La scena fu ripresa anche da un operatore della TV locale Rete 7, che nel corso di alcune riprese a Bologna not\u00f2 casualmente l'aeroplano in difficolt\u00e0 e lo inquadr\u00f2 con la telecamera.\nLo schianto.\nAlle 10:33 il velivolo, senza pi\u00f9 nessuno a bordo e totalmente fuori controllo, perse quota nel territorio di Casalecchio di Reno e si schiant\u00f2 contro l'edificio che ospitava la sede succursale dell'Istituto Tecnico \"Gaetano Salvemini\", in Via del Fanciullo n\u00b0 6, colpendo l'aula della classe 2\u00aa A. In quel momento all'interno dell'edificio vi erano 285 studenti e 32 tra professori e personale scolastico.\nNell'aula colpita si trovavano sedici alunni, dodici dei quali, quindicenni, rimasero uccisi sul colpo; altri quattro risultarono gravemente feriti, cos\u00ec come l'insegnante che stava tenendo lezione in quel momento, la docente di tedesco Cristina Germani.\nIl cherosene presente nei serbatoi dell'MB-326 fuoriusc\u00ec e prese fuoco. Il motore, la parte pi\u00f9 massiccia dell'aereo, colp\u00ec e sfond\u00f2 il muro posteriore dell'aula, finendo nell'atrio della scuola. Le fiamme e il fumo si propagarono per l'edificio, intrappolando diverse persone al piano superiore.\nI primi soccorsi furono forniti da passanti e residenti della zona, che aiutarono vari sopravvissuti a calarsi dalle finestre dell'istituto. In breve tempo, squadre di vigili del fuoco e ambulanze coordinate dal servizio Bologna Soccorso arrivarono sulla scena del disastro; le fiamme furono spente ed i feriti evacuati nel giro di due ore. Una studentessa della classe colpita, Federica Tacconi, rimase intrappolata sotto un'ala del velivolo e venne trovata e salvata dai vigili del fuoco, richiamati dalle sue invocazioni d'aiuto, solo dopo che tutte le altre persone all'interno dell'edificio erano state evacuate.\nLe vittime.\nLe dodici vittime, undici ragazze e un ragazzo, furono:\nGli 88 feriti furono ricoverati in ospedale e 72 di essi riportarono invalidit\u00e0 permanenti in misura variabile tra il 5% e l'85%. Molti degli occupanti dei piani superiori rimasero feriti saltando gi\u00f9 dalle finestre per sfuggire al fumo acre sprigionatosi nell'incendio.\nIl processo.\nDell'inchiesta si occup\u00f2 la Procura della Repubblica di Bologna. Fu istituito un processo per il sottotenente Bruno Viviani, pilota, per il colonnello Eugenio Brega, comandante del 3\u00ba Stormo, e per il tenente colonnello Roberto Corsini, ufficiale della torre di controllo dell'aeroporto di Verona-Villafranca, accusati di omicidio colposo plurimo e disastro aereo.\nL'accusa sostenne che Viviani, non appena constatata l'avaria al motore nei pressi di Ferrara, avrebbe dovuto dirigere l'aereo a est, verso il mare Adriatico, per poi eiettarsi, invece di cercare di atterrare vicino a una zona densamente popolata come Bologna, in modo tale che il velivolo potesse schiantarsi in mare, evitando di mietere ulteriori vittime. Secondo la procura, gli altri due ufficiali \u2013 che durante il volo erano in contatto radio con Viviani da Villafranca \u2013 avrebbero fornito al pilota istruzioni sbagliate su come gestire l'emergenza. I tre militari vennero difesi dall'Avvocatura dello Stato, fatto che suscit\u00f2 polemiche perch\u00e9, sebbene le vittime si trovassero all'interno di una scuola anch'essa di propriet\u00e0 dello Stato, il Ministero della pubblica istruzione non pot\u00e9 ottenere il medesimo patrocinio.\nNel febbraio 1995, i tre imputati furono riconosciuti colpevoli e condannati in primo grado a due anni e sei mesi di reclusione, e al Ministero della difesa furono imputati i danni per responsabilit\u00e0 civile.\nLa sentenza di secondo grado della corte d'assise d'appello di Bologna del 22 gennaio 1997 ribalt\u00f2 la sentenza e assolse i militari, perch\u00e9 \u00abil fatto non costituisce reato\u00bb. Il 26 gennaio 1998 la 4\u00aa Sezione della Corte di cassazione di Roma rigett\u00f2 gli ultimi ricorsi dei familiari delle vittime e conferm\u00f2 l'assoluzione per tutte le parti coinvolte. \nLe commemorazioni.\nIn seguito alla tragedia, quattro associazioni furono create da parenti delle vittime, feriti, studenti e lavoratori del Salvemini, con lo scopo di preservare la memoria dell'evento e promuovere iniziative di solidariet\u00e0 e a favore della sicurezza dei cittadini. Nel 1997, le quattro associazioni si unirono nell\"'Associazione Vittime del Salvemini - 6 dicembre 1990\".\nL'edificio del \"Salvemini\" rimase chiuso fino al 2001 ed inizialmente non venne nuovamente adibito ad uso scolastico, in quanto, dopo la ristrutturazione, riapr\u00ec come \"Casa della Solidariet\u00e0 \"Alexander Dub\u010dek\"\", ospitando varie associazioni di volontariato \u2013 tra cui l'Associazione Vittime del Salvemini \u2013 e il nucleo locale della Protezione Civile. L\u2019aula della 2\u00aa A divenne l\"'Aula della Memoria\"; lo squarcio nella parete esterna fu mantenuto, chiuso solo da una vetrata, e vi fu installata una scultura raffigurante dodici gabbiani stilizzati in volo verso il cielo, a simboleggiare le dodici vittime della tragedia.\nNel settembre 2020 l'edificio ritorn\u00f2 ad essere utilizzato come scuola, a 30 anni dalla tragedia: a causa della pandemia di COVID-19, nella vecchia sede sono state collocate 5 classi, per un totale di 120 alunni.\nIl 6 dicembre 2020, in occasione del 30\u00b0 Anniversario del disastro aereo, giunge al Sindaco di Casalecchio di Reno il messaggio del Presidente della Repubblica Sergio Mattarella.\nNella cultura di massa.\nLe polemiche sul film \"L'uomo del vento\".\nLa realizzazione del film per la televisione \"L'uomo del vento\", andato in onda nel 2001 su Rai 1, suscit\u00f2 alcune polemiche in quanto la trama presentava alcune somiglianze con la strage di Casalecchio, che avrebbe cos\u00ec costituito l'espediente narrativo per un'opera di finzione senza che si facesse esplicitamente riferimento ai fatti reali; secondo Rai Fiction \u00abquando \u00e8 stato presentato il progetto del tv-movie non si \u00e8 mai parlato di un legame con la tragedia di Casalecchio\u00bb, sebbene Gabriella Bontempo, responsabile della produzione, non avesse smentito una libera rielaborazione dei fatti avvenuti undici anni prima. Stefano Munaf\u00f2, direttore di Rai Fiction, ribad\u00ec poi che il film non si ispirava al drammatico episodio.\nIl libro.\nNel 2006 \u00e8 stato realizzato un libro con DVD di Giuliano Bugani che raccoglie la storia e le testimonianze dell'incidente, dal titolo \"I Ragazzi del Salvemini - Casalecchio di Reno (6-12-1990)\", in cui si analizzano le responsabilit\u00e0 delle persone coinvolte. Il ricavato del DVD \u00e8 stato destinato all\"'Associazione Vittime del Salvemini\".\n\"Per sempre giovani\" - il docufilm e la graphic novel.\nIn occasione del 30\u00b0 anniversario, nasce la volont\u00e0 da parte del giornalista Stefano Ferrari di realizzare un docufilm e una graphic novel in ricordo di quanto accaduto a Casalecchio di Reno il 6 dicembre 1990.\nNel giugno 2021 viene pubblicata la graphic novel \"Per sempre giovani. Salvemini 1990: una strage senza colpevoli\"\",\" edizioni Minerva, con autore Stefano Ferrari e con le illustrazioni di Matteo Matteucci e viene presentato al pubblico il docufilm \"Per sempre giovani\", finanziato dall'Assemblea Legislativa della Regione Emilia-Romagna, che vede alla regia Stefano Ferrari, con la colonna sonora realizzata dal cantante Stefano \"Cisco\" Bellotti.\nIl brano \"Per sempre giovani\", composto e interpretato da Cisco, \u00e8 parte dell'album \"Canzoni dalla soffitta,\" pubblicato dall'autore nel novembre del 2021."}
{"id": "1151642", "revid": "729019", "url": "https://it.wikipedia.org/wiki?curid=1151642", "title": "Kangaroo (trasporto truppe)", "text": "Il Kangaroo era un veicolo corazzato per il trasporto della fanteria realizzato, su scafi di mezzi diversi, dalle forze armate britanniche e del Commonwealth durante la seconda guerra mondiale. Si pu\u00f2 ritenere il precursore dei moderni APC e IFV.\nStoria.\nDurante il secondo conflitto mondiale gran parte della fanteria meccanizzata veniva trasportata su veicoli semicingolati leggeri o su autocarri. La protezione e la mobilit\u00e0 offerta da questi mezzi era inferiore a quella dei carri armati con i quali le truppe operavano. Si veniva cos\u00ec a creare un problema tattico in quanto la fanteria per operare congiuntamente ai carri doveva poter godere di una mobilit\u00e0 e di una protezione comparabile a quella di questi ultimi. Il problema della protezione era particolarmente sentito nelle forze armate britanniche e del Commonwealth che incontravano maggiori difficolt\u00e0 nel reintegrare le perdite subite. Il \"Kangaroo\" rappresent\u00f2 una risposta a questi problemi.\nInizialmente furono utilizzati 102 semoventi M7 Priest forniti ai britannici dagli Stati Uniti d'America. Con l'avvento del Sexton dotato del cannone da 88\u00a0mm standard dell'esercito britannico questi mezzi, dotati invece del cannone statunitense da 105\u00a0mm che richiedeva una sua linea di rifornimento, furono accantonati. Il cannone venne smontato e l'apertura frontale nello scafo del pezzo venne chiusa con una piastra saladata. In questa configurazione il mezzo poteva trasportare 12 soldati. Il primo impiego operativo di questi veicoli avvenne durante l'operazione Totalize nella zona a sud di Caen. Vennero anche utilizzati nei successivi attacchi condotti dalle truppe canadesi contro i porti del canale della Manica. I primi Kangaroo erano inquadrati nel 1\u00b0 Canadian Armoured Personnel Carrier Squadron.\nIn seguito i Priest furono restituiti all'esercito statunitense, per cui fu necessario reperire altri mezzi da trasformare in trasporto truppe corazzate. Tra i diversi mezzi utilizzati figurano il carro canadese Ram, altri M7, dei carri M3 Stuart e anche alcuni scafi dello Sherman. Tutti mezzi che subirono questa trasformazione furono designati sempre \"Kangaroo\". I veicoli furono assegnati alla 1\u00aa Canadian Armoured Regiment e al 49th Armoured Personnell Carrier Regiment della 79th Armoured Division.\nI Kangaroo furono utilizzati a partire dalle fasi immediatamente successive allo sbarco in Normandia fino alla fine del conflitto in Europa."}
{"id": "1151646", "revid": "69794", "url": "https://it.wikipedia.org/wiki?curid=1151646", "title": "Henri de Baillet-Latour", "text": "Ha ricoperto la carica di presidente del Comitato Olimpico Internazionale dal 1925 al 1942.\nDivenuto membro del CIO nel 1903, \u00e8 stato uno dei fondatori del Comitato Olimpico Belga. Fu tra i principali organizzatori delle Olimpiadi di Anversa nel 1920.\nDe Baillet-Latour \u00e8 stato eletto presidente del CIO nel 1925, succedendo cos\u00ec al barone Pierre de Coubertin. Ha guidato il CIO per diciassette anni, cio\u00e8 fino alla sua morte avvenuta nel 1942. A lui \u00e8 succeduto lo svedese Sigfrid Edstr\u00f6m."}
{"id": "1151651", "revid": "3732", "url": "https://it.wikipedia.org/wiki?curid=1151651", "title": "Sergio Cotta", "text": "Biografia.\nSergio Cotta nasce a Firenze da Alberto Cotta, studioso di scienze forestali, e Mary Nicolis di Robilant. Da parte di madre \u00e8 discendente diretto del matematico Leonardo Eulero. Studia a Firenze presso l'istituto dei barnabiti \u00abLa Querce\u00bb e poi si iscrive alla Facolt\u00e0 di Scienze Politiche dell'Universit\u00e0 di Firenze dove si laurea nel 1945.\nChiamato alle armi con il grado di sottotenente, il giorno dell'annuncio dell'armistizio, l'8 settembre 1943, \u00e8 in Friuli a Latisana. Scioltosi l'esercito, scende in barca lungo l'Adriatico per raggiungere l'Italia non ancora occupata dai tedeschi. Ammalatosi di malaria, dopo svariate traversie decide di raggiungere il Piemonte, dove partecipa alla guerra di resistenza come comandante di una brigata partigiana nella VII Divisione Autonoma \"Monferrato\". \u00c8 tra i primi ad entrare a Torino nei giorni della liberazione. Per la sua partecipazione alla guerra partigiana gli vengono attribuite la Medaglia di bronzo al valor militare (24-10-1951) e la Croce di guerra (31-3-1952). \nNel 1945 sposa a Brozolo Elisabetta Radicati di Brozolo. Nascono tre figli: Irene, Maurizio e Gabriella.\nStudi.\nDopo gli studi sul pensiero politico dell'Illuminismo i suoi interessi si sono incentrati sulla filosofia giusnaturalistica, che Cotta \u00e8 stato in grado di fondere con elementi della tradizione fenomenologica. A partire dagli anni cinquanta ha pubblicato numerosi articoli e saggi monografici sulla visione politica di Montesquieu, Gaetano Filangieri, San Tommaso e Sant'Agostino, dedicandosi in seguito a riflessioni teoriche sul diritto e sulla politica. \u00c8 stato direttore della \"Rivista internazionale di filosofia del diritto\". Le sue opere sono state tradotte in francese, greco, inglese, portoghese e spagnolo. \nCarriera accademica.\nHa iniziato all'Universit\u00e0 di Torino come assistente del filosofo del diritto Norberto Bobbio. Vinto il concorso a professore ordinario, ha insegnato nelle universit\u00e0 di Perugia, Trieste, Trento, Firenze e infine di Roma. \u00c8 stato uno dei promotori della facolt\u00e0 di giurisprudenza dell'Universit\u00e0 \"Gabriele d'Annunzio\" di Teramo, presso la quale ha insegnato filosofia del diritto. All'Universit\u00e0 La Sapienza di Roma ha tenuto dal 1966 al 1990 la cattedra di filosofia del diritto e, per alcuni anni, \u00e8 stato anche direttore dell'istituto omonimo, intitolato al filosofo del diritto Giorgio Del Vecchio. Collocato a riposo nel 1995, da allora \u00e8 professore emerito. \n\u00c8 stato socio corrispondente dell'Accademia delle Scienze di Torino (dal 1965) e dal 1995 socio nazionale dell'Accademia dei Lincei. Socio corrispondente dell'Institut de France e dell'Acad\u00e9mie des Sciences morales et politiques. Socio dell\u2019Accademia delle Scienze di Buenos Aires. Due volte Presidente dell\u2019Institut International de Philosophie Politique.\nHa ricoperto la carica di presidente dell'Unione giuristi cattolici italiani e dell'Unione internazionale giuristi cattolici. Fu tra i componenti del comitato promotore del referendum abrogativo del 1974 della legge sul divorzio.\nTra i suoi allievi figurano Francesco D'Agostino, Bruno Montanari, Gaetano Carcaterra, Bruno Romano, Domenico Fisichella e il famoso cantante Antonello Venditti."}
{"id": "1151652", "revid": "1318658", "url": "https://it.wikipedia.org/wiki?curid=1151652", "title": "Composti antiaromatici", "text": "I composti antiaromatici sono formati da molecole o ioni ciclici contenenti doppi legami coniugati e caratterizzati da energia maggiore rispetto all'analogo a catena aperta, in relazione agli elettroni \u03c0. Per questo fatto i composti antiaromatici sono instabili e altamente reattivi; spesso tali composti assumono una struttura non planare perdendo la loro antiaromaticit\u00e0 in modo da conseguire maggiore stabilit\u00e0. I composti antiaromatici possiedono 4n elettroni \u03c0 delocalizzati, invece dei 4n + 2 che caratterizzano i composti aromatici secondo la regola di H\u00fcckel.\nEsempi di sistemi antiaromatici sono rappresentati dal ciclobutadiene (A), dal catione ciclopentadienile (B) dall'anione ciclopropenile (C) e dall'acepentalene. Il cicloottatetraene ([8]annulene) possiede 4n elettroni ma a causa della propria struttura non planare non \u00e8 antiaromatico.\nPerdendo o acquistando elettroni tramite una reazione redox, un sistema \u03c0 pu\u00f2 divenire aromatico e quindi acquisire maggiore stabilit\u00e0 rispetto al composto non aromatico o antiaromatico (termini differenti da non confondere) di partenza. Per esempio il dianione del cicloottatetraene manifesta propriet\u00e0 aromatiche.\nI criteri di antiaromaticit\u00e0 stabiliti dalla IUPAC sono i seguenti:\n\u00c8 stato osservato che la differenza di energia tra un composto aromatico e uno antiaromatico diminuisce all'aumentare delle dimensioni della molecola . Ad esempio il bifenilene \u00e8 un composto antiaromatico stabile e perfino commercialmente disponibile.\nOltre al gi\u00e0 citato caso delle reazioni redox, anche in seguito all'instaurasi di alcuni equilibri chimici \u00e8 possibile che si formi una specie antiaromatica. Ad esempio, l'equilibrio tra i due derivati della porfirina\naltro non \u00e8 che una tautomeria cheto-enolica che all'equilibrio genera il composto antiaromatico B."}
{"id": "1151653", "revid": "1610933", "url": "https://it.wikipedia.org/wiki?curid=1151653", "title": "Avvoltoio indiano", "text": ""}
{"id": "1151654", "revid": "81195", "url": "https://it.wikipedia.org/wiki?curid=1151654", "title": "Composto antiaromatico", "text": ""}
{"id": "1151660", "revid": "729019", "url": "https://it.wikipedia.org/wiki?curid=1151660", "title": "Il Giallo Mondadori dal 1801 al 1900", "text": ""}
{"id": "1151662", "revid": "1873140", "url": "https://it.wikipedia.org/wiki?curid=1151662", "title": "Porta Nuova", "text": "Porte cittadine.\nCon Porta Nuova si identificano inoltre le tre diverse porte di Milano ricavate rispettivamente all'interno del perimetro romano \u2013 medievale e spagnolo."}
{"id": "1151665", "revid": "125732176", "url": "https://it.wikipedia.org/wiki?curid=1151665", "title": "Rugby Noceto Football Club", "text": "Il Rugby Noceto Football Club \u00e8 una societ\u00e0 sportiva italiana di rugby a 15 fondata nel 1971 a Noceto, in provincia di Parma.\nIl club ha partecipato a sei edizioni del campionato italiano di massima divisione durante gli anni ottanta, salvo poi essere rappresentato dal progetto GRAN Rugby, nel Super 10 degli anni duemila, e, dalla stagione 2010-11 a quella 2012-13, dalla franchigia dei .\nStoria.\nIl Rugby Noceto Football Club viene fondato nel 1971 da alcuni giovani del paese amanti di questo sport. Dopo alcuni anni di pionierismo, la Societ\u00e0 viene riorganizzata verso una visione pi\u00f9 professionale dall'aquilano Giorgio Cipolla, poi presidente onorario del club, che, intuite le grandi potenzialit\u00e0 che il rugby avrebbe potuto esprimere nel contesto del paese, si impegna per raggiungere obiettivi ambiziosi. La palla ovale attecchisce in maniera inaspettata tra i giovani nocetani e presto arrivano anche i primi risultati.\nDalla stagione 1981-82 a quella 1996-97 il Noceto ha sempre militato nei massimi campionati nazionali tra Serie A, A1 e A2, prima della retrocessione in Serie B.\nNell'estate del 1999 Rugby Noceto e Amatori Parma, rispettivamente in serie B e in serie A2, danno vita ad un progetto volto a raggiungere l'alto livello nel rugby italiano senza snaturare i propri settori giovanili. Nasce cos\u00ec il Gruppo Amatori Noceto Rugby, Gr.A.N. Rugby, che, al primo anno di vita sotto la presidenza di Francesco Ruffolo, guadagna subito la promozione in serie A1, dominando la poule promozione con 8 vittorie su 10 partite. Al primo anno in A1 il GRAN si classifica secondo nelle poule salvezza, dopo il 5\u00ba posto della prima fase, guadagnando la partecipazione al Super 10 dalla stagione successiva. Con l'avvento del Super 10, l'era del professionismo, i parmensi partecipano per la prima volta alle coppe europee, esordendo in European Challenge Cup a Caerphilly; mentre, per la prima vittoria, bisogna attendere la stagione successiva, quando allo stadio Lanfranchi di viale Piacenza, il GRAN ha la meglio sui francesi del con il punteggio di 21 a 16. Successivamente il club parteciper\u00e0 ad ogni stagione alle coppe europee fino al 2008, anno dell'ultima apparizione nella Challenge Cup. Dalla stagione di Super 10 2005-06 Andrea Bandini diventa presidente, la gestione economica e tecnica della Societ\u00e0 passa in capo all'Amatori Parma con Noceto che collabora ancora per due stagioni.\nNel 2005 viene ricostituita la prima squadra con iscrizione al campionato di Serie C. In cinque stagioni il Noceto raggiunge la promozione in massima divisione al termine del biennio 2009-10, centrando quasi quattro promozioni consecutive. Sulla panchina siede il tecnico Filippo Frati, ex giocatore del club e della Nazionale italiana, che in tre stagioni porta i nocetani dalla Serie A2 all'Eccellenza.\nNell'estate 2010, a seguito della promozione in Eccellenza, Noceto e decidono di unire le forze a livello seniores e Under-20 per dare vita alla franchigia dei Crociati Rugby Football Club e partecipare al campionato e alla Challenge Cup con un'unica formazione.\nA livello seniores il club riparte dal campionato di Serie C, centrando immediatamente la promozione in Serie B sotto la guida tecnica di Peter Lewis e Roberto Viappiani. Nel 2013-14 sfiora l'accesso alle semifinali per la promozione in Serie A, chiudendo il campionato con lo stadio Nando Capra inviolato. Dopo cinque stagioni in Serie B, al termine di quella 2015-16 il Rugby Noceto, sotto la guida del nuovo allenatore Leone Larini coadiuvato da Alessandro Guerci e Gian Marco Pulli, conclude la prima fase a gironi da imbattuto, e a maggio ottiene la promozione in Serie A battendo il .\nBacino di riferimento.\nIl Rugby Noceto Football Club vanta una'attivit\u00e0 di propaganda a livello scolastico su tutto il territorio nocetano e dintorni. Attualmente l\u2019attivit\u00e0 vede coinvolti gli istituti scolastici primari di Noceto, Medesano, Borghetto, Felegara e prevede, inoltre, attivit\u00e0 scolastiche ed extra scolastiche, come ad esempio partecipazioni a Fiere dello Sport nelle citt\u00e0 di Collecchio e Salsomaggiore.\nGiocatori celebri.\nDi seguito elencati i giocatori di rilievo internazionale che hanno vestito la maglia del club:"}
{"id": "1151666", "revid": "1924342", "url": "https://it.wikipedia.org/wiki?curid=1151666", "title": "In the End", "text": "In the End \u00e8 un singolo del gruppo musicale statunitense Linkin Park, pubblicato il 1\u00ba ottobre 2001 come quarto estratto dal primo album in studio \"Hybrid Theory\".\nIl 20 novembre 2001 il singolo \u00e8 stato pubblicato per il mercato internazionale, mentre il 27 marzo 2002 \u00e8 stato commercializzato in quello giapponese sotto forma di EP ed intitolato \"In the End: Live &amp; Rare\".\nDescrizione.\n\"In the End\" \u00e8 uno dei brani pi\u00f9 famosi dei Linkin Park, ed \u00e8 stato il primo singolo del gruppo ad aver raggiunto la Top 3 nella classifica statunitense. Una prima versione del brano \u00e8 stata inserita nell'EP \"Underground Eleven\"; questa versione in realt\u00e0 era gi\u00e0 presente in precedenza nei primi demo del gruppo (al tempo conosciuti come Hybrid Theory) con il titolo di \"Untitled\" o \"The Untitled\".\nA proposito del testo, intervistato da \"Rock Sound\" nel 2020, Mike Shinoda ha spiegato: \nNell'album di remix \"Reanimation\" il brano \u00e8 stato reinterpretato in chiave hip hop dal produttore KutMasta Kurt e reintitolato \"Enth E Nd\". Inoltre \u00e8 presente anche nell'EP \"Collision Course\" (realizzato con il rapper Jay-Z) con il titolo di \"Izzo/In the End\", un mash-up del brano con \"Izzo (H.O.V.A.)\" di Jay-Z.\nVideo musicale.\nIl video musicale, diretto dal DJ del gruppo Joe Hahn e da Nathan \"Karma\" Cox, \u00e8 stato realizzato in buona parte in CGI e mostra il gruppo esibirsi su una statua raffigurante una donna, ad esclusione di Mike Shinoda, che non vi si trova al di sopra se non durante i ritornelli; infatti, nel primo verso lo si pu\u00f2 vedere rappare in un vasto terreno desolato, dal quale spuntano dei rametti d'erba, mentre durante il secondo verso, si trova circondato da rami che si estendono ed articolano in maniera disordinata e casuale. Mentre Shinoda rappa, Chester Bennington si trova su una piattaforma recante dei gargoyles ai bordi ed una porta posta frontalmente ad essa. Durante l'interludio il cielo inizia ad oscurarsi e nell'ultimo ritornello il gruppo si esibisce sotto un'insistente pioggia. Una volta conclusasi la canzone, il cielo gradualmente inizia a schiarirsi e la vasta zona di terra dove Shinoda rappava si trasforma in un rigoglioso prato verde.\nIl video del brano vinse gli MTV Awards del 2002 nella categoria \"Best Rock Video\".\nTracce.\nTesti e musiche dei Linkin Park, eccetto dove indicato."}
{"id": "1151668", "revid": "767487", "url": "https://it.wikipedia.org/wiki?curid=1151668", "title": "Dismal Euphony", "text": "I Dismal Euphony sono stati una band gothic metal norvegese, formatasi a Stavanger nel 1992.\nBiografia.\nLa storia dei Dismal Euphony inizia nel 1992 a Stavanger (Norvegia), quando il bassista Ole K.Helgesen e il batterista Kristoffer Austherin diedero vita ai \"The Headless Children\", un gruppo death metal influenzato da Slayer e Kreator. L'anno dopo si aggiunsero il cantante Erik Borgen ed il chitarrista Kenneth Bergsagel. Cambiarono allora il nome in \"Carnal Tomb\", incorporando nella loro musica elementi black metal.\nBen presto Erik Borgen usc\u00ec dalla band e Helgesen assunse anche il ruolo di cantante, affiancato successivamente dalla voce femminile di Lin Achre Tveit (Keltziva), che in breve tempo acquist\u00f2 importanza principale. Elin Overskott, infine, venne reclutata come tastierista.\nCon l'ingresso di Overskott la loro musica divenne pi\u00f9 melodica e dal tono decisamente malinconico. Nacquero cos\u00ec i \"Dismal Euphony\" nel 1995. Nello stesso anno, la band compose una demo dal titolo Spellbound, che dest\u00f2 interesse da parte di case discografiche europee. La Napalm Records li mise sotto contratto, producendo i successivi dischi: Soria Moria Slott e Autumn Leaves.\nSuccessivamente, i Dismal Euphony firmarono per la Nuclear Blast ed incisero All Little Devils, da molti definito il loro miglior album e che vede l'ingresso di Anja Natasha al posto di Keltziva. L'ultimo lavoro del gruppo \u00e8 Python Zero e dopo la sua pubblicazione la band si sciolse. La tastierista Elin Overskott mor\u00ec per un'overdose di eroina il 6 settembre 2004, aveva 24 anni."}
{"id": "1151669", "revid": "30297", "url": "https://it.wikipedia.org/wiki?curid=1151669", "title": "Rugby Noceto FC", "text": ""}
{"id": "1151675", "revid": "1543377", "url": "https://it.wikipedia.org/wiki?curid=1151675", "title": "Gyps tenuirostris", "text": "Il grifone beccosottile (Gyps tenuirostris ) \u00e8 un rapace della famiglia degli Accipitridi.\nDescrizione.\nQuesto avvoltoio gracile (lunghezza totale 80\u201395\u00a0cm) e dall'aspetto trasandato ha testa e collo neri e quasi completamente glabri e becco di colore scuro. Le piume sul resto del corpo sono marroni, e la regione ventrale \u00e8 segnata da striature color marrone chiaro. Sulle cosce sono presenti chiazze ricoperte di piumino bianco chiaramente visibili in volo. I giovani sono simili agli adulti, ma hanno testa e collo ricoperti da un piumino bianco che spicca sullo sfondo nero della pelle.\nDistribuzione e habitat.\nIl grifone beccosottile \u00e8 diffuso in Bangladesh, India, Cambogia, Laos, Birmania, Nepal e Thailandia, ma si ritiene sia attualmente scomparso da Vietnam e Malaysia.\n\u00c8 presente sia in aree aperte che parzialmente boschive, prevalentemente nelle pianure. Vive anche nei pressi delle abitazioni umane e si aggira in cerca di cibo nelle discariche e nei mattatoi.\nBiologia.\nIl grifone beccosottile non \u00e8 stato ancora studiato dettagliatamente ed \u00e8 stato elevato al rango di specie a s\u00e9 solo di recente, essendo stato considerato una sottospecie di \"Gyps indicus\" fino al 2000. Costruisce nidi compatti in colonie allargate di meno di dieci esemplari a sette-quindici metri di altezza su alberi grandi e frondosi. La stagione riproduttiva va da ottobre ad aprile, e ogni coppia di avvoltoi produce un singolo uovo. L'incubazione \u00e8 un compito condiviso da entrambi i genitori.\nNutrendosi unicamente di carogne, il grifone beccosottile predilige i resti di bestiame domestico, ma consuma anche le carcasse di cervi e cinghiali selvatici uccisi dalle tigri, nonch\u00e9 i resti della carne scartata dagli uomini. Il grifone beccosottile tollera la presenza di altre specie di avvoltoi e saprofagi mentre mangia; dopo essersi sfamato, riposa per digerire il pasto.\nIl grifone beccosottile non ha abitudini migratorie, ma gli esemplari giovani o privi di partner possono ricoprire enormi distanze in volo.\nConservazione.\nDopo aver subito un declino estremamente rapido a causa di un fattore precedentemente ritenuto sconosciuto, il grifone beccosottile rischia seriamente di scomparire se non verranno prese immediate misure di conservazione. A partire dal 2000, esemplari morti o morenti appartenenti al genere \"Gyps\" iniziarono a essere rinvenuti cos\u00ec frequentemente in Nepal e India che si pens\u00f2 che tali specie fossero colpite da una epidemia. In un primo momento gli studiosi attribuirono la causa di una mortalit\u00e0 cos\u00ec elevata a un virus fatale, ma le analisi di laboratorio rivelarono che gli avvoltoi stavano soffrendo di insufficienza renale in seguito al consumo di carne di bestiame precedentemente trattato con un farmaco anti-infiammatorio, il diclofenac. Infatti, il declino degli avvoltoi \u00e8 dovuto proprio all'utilizzo di questo farmaco letale, presente solamente in piccole quantit\u00e0 in ogni carcassa di ungulato, ma dal momento che gli avvoltoi si spostano anche su lunghe distanze alla ricerca di carogne, una parte considerevole della popolazione \u00e8 rimasta colpita.\nNell'India orientale, la quasi completa scomparsa del grifone beccosottile avvenne prima dell'attuale disastro causato dal farmaco e si ritiene sia correlata alla diminuzione dei grandi mammiferi selvatici, nonch\u00e9 al consumo umano di bestiame morto per cause naturali.\nLe conseguenze del declino degli avvoltoi del genere \"Gyps\" si fanno gi\u00e0 sentire per gli esseri umani, dato che le carcasse in putrefazione rimangono intatte, costituendo cos\u00ec un pericolo per la salute e attirando oltretutto le numerose popolazioni di cani rinselvatichiti portatori di rabbia.\n\u00c8 necessario impedire agli avvoltoi di avvicinarsi a carcasse di bestiame che sono state contaminate con il diclofenac, e trovare un farmaco sostitutivo alternativo. L'impegno del governo per il controllo dell'uso del farmaco \u00e8 fondamentale, ma finch\u00e9 esso non sar\u00e0 interamente rimosso dall'ambiente, varie organizzazioni per la protezione degli uccelli in collaborazione tra loro stanno progettando un piano che prevede la cattura e l'allevamento in cattivit\u00e0 per i prossimi 20-30 anni di quanti pi\u00f9 avvoltoi beccosottile possibile per evitare ulteriori decessi, che ridurrebbero ulteriormente la possibilit\u00e0 di recupero di questa gi\u00e0 rara specie."}
{"id": "1151676", "revid": "600229", "url": "https://it.wikipedia.org/wiki?curid=1151676", "title": "Complemento di tempo determinato", "text": ""}
{"id": "1151677", "revid": "174065", "url": "https://it.wikipedia.org/wiki?curid=1151677", "title": "San Giorgio Cavaliere", "text": ""}
{"id": "1151680", "revid": "6923", "url": "https://it.wikipedia.org/wiki?curid=1151680", "title": "Cagiva Elefant 125", "text": ""}
{"id": "1151682", "revid": "4888", "url": "https://it.wikipedia.org/wiki?curid=1151682", "title": "13 Dita", "text": ""}
{"id": "1151688", "revid": "287204", "url": "https://it.wikipedia.org/wiki?curid=1151688", "title": "Viaggio con Charley", "text": "Viaggio con Charley (titolo originale \"Travels with Charley: In Search of America\") \u00e8 un reportage di viaggio dello scrittore statunitense John Steinbeck, premio Nobel per la letteratura, pubblicato nel 1962.\nNel 1960 Steinbeck si appresta a compiere attraverso gli Stati Uniti il viaggio che racconter\u00e0 in questo libro con il proposito di ristabilire con il proprio paese un legame duraturo.\nTrama.\nL'antica ed istintiva passione per i viaggi, il desiderio di riappropriarsi della sua prima ispirazione di romanziere inducono lo scrittore, a cinquantotto anni, a ripetere l'esperienza degli antichi pionieri.Il viaggio che compie l'autore non \u00e8 per\u00f2 quello su un carro trainato da cavalli come cento anni prima o su un camion strapieno di masserizie come i coloni esuli del suo romanzo Furore, ma su un moderno furgone attrezzato con tutte le comodit\u00e0 al quale, con una citazione dal Don Chisciotte, d\u00e0 il nome ironico di \"Ronzinante\".\nCome compagno di viaggio Steinbeck sceglie un cane, un barboncino francese di nome Charles le Chien, detto Charley molto dignitoso e capace di esprimere la propria opinione scuotendo la coda, facendo uggiolii e abbaiando.\nIn settembre Steinbeck e Charley partono da New York sul loro \"Ronzinante\" e si dirigono a nord, in Canada, attraversando il New England, poi, costeggiando il confine fino ad occidente, si recano a visitare il Middle West e in seguito, sempre nella direzione nord-ovest, attraversano le Montagne Rocciose e arrivano alla costa del Pacifico. Dal Pacifico discendono in California e iniziano il viaggio di ritorno attraverso il Texas e la Louisiana fino a New York dove arrivano per Natale.\nDurante il viaggio fanno numerosissimi incontri dai quali nascono tante riflessioni.Quello che interessa a Steinbeck sono gli uomini e ogni occasione \u00e8 buona per scambiare parole con ogni sorta di persone, dal cameriere al garagista, dal negoziante ai compagni di viaggio occasionali.Con essi lo scrittore intesse dialoghi che riguardano i grandi problemi dell'America del suo tempo: la questione razziale, la questione atomica, la segregazione razziale.Da queste conversazioni, che spesso si limitano a poche parole, Steinbeck trae il materiale per lunghe riflessioni a bordo del suo Ronzinante mentre percorre chilometri e chilometri o quando sosta la notte nei luoghi pi\u00f9 diversi in compagnia di Charley.\nE infine, dopo aver viaggiato rifuggendo dalle citt\u00e0 congestionate dal traffico, evitando le autostrade e i luoghi turistici, sostando nelle cittadine di provincia o nelle fattorie per ritrovare il ritmo lento che concede ancora il piacere di godere delle piccole cose, si ritrova a New York frastornato dal traffico, impedito dai divieti e non riesce ad imboccare la strada per casa sua. "}
{"id": "1151692", "revid": "1573940", "url": "https://it.wikipedia.org/wiki?curid=1151692", "title": "Triopha", "text": "Triopha \u00e8 un genere di molluschi nudibranchi della famiglia Polyceridae.\nTassonomia.\nIl genere comprende le seguenti specie:"}
{"id": "1151700", "revid": "163465", "url": "https://it.wikipedia.org/wiki?curid=1151700", "title": "Ciclo dei cori", "text": ""}
{"id": "1151708", "revid": "31789", "url": "https://it.wikipedia.org/wiki?curid=1151708", "title": "Locomotiva LVCI 1-50, 155-164", "text": "Le locomotive 1\u201350 e 155\u2013164 della Imperial-regia societ\u00e0 privilegiata delle strade ferrate lombardo-venete e dell'Italia Centrale (LVCI) erano due serie di locomotive a vapore di rodiggio 1-1-1, molto simili fra loro, costruite rispettivamente dalla Robert Stephenson and Company e dalla Beyer-Peacock per l'esercizio sulle ferrovie del Regno Lombardo-Veneto.\nStoria.\nLe due serie di locomotive entrarono in servizio fra il 1857 e il 1858.\nNel 1859, in seguito alla prima guerra d'indipendenza, la rete LVCI fu divisa in una parte lombarda (la Lombardia fu annessa al Regno di Sardegna) e in una veneta (il Veneto rimase possedimento dell'Impero austriaco). Cos\u00ec le locomotive 1\u201350 furono divise nelle serie LOMB 1\u201335 e VEN 1\u201315, mentre le 155\u2013164 furono tutte assegnate alla met\u00e0 veneta con numeri 16\u201325.\nNel 1865, alla costituzione delle Strade Ferrate dell'Alta Italia, le macchine lombarde confluirono nel parco di questa societ\u00e0, venendo riclassificate SFAI 31\u201365.\nL'anno successivo, in seguito alla terza guerra d'indipendenza, che ebbe come risultato l'annessione del Veneto al Regno d'Italia, anche le 25 macchine venete confluirono nel parco SFAI, con numeri 66\u201390.\nLa SFAI demol\u00ec 10 macchine nel 1874, e ne trasform\u00f2 altre 10 a rodiggio 1-2-0, dando origine alla serie 301\u2013311.\nNel 1885, con la creazione delle grandi reti nazionali, le locomotive vennero spartite fra la Rete Adriatica e la Rete Mediterranea; la RA ebbe 22 esemplari, tutti di costruzione Robert Stephenson and Company, classificati nel gruppo 3 con numeri 31\u201352; la RM ebbe tutti gli esemplari di costruzione Beyer, Peacock and Company, numerati 501\u2013510, e 8 esemplari Stephenson, numerati 511\u2013518.\nNel 1905, alla costituzione delle Ferrovie dello Stato, erano ancora in esercizio 8 esemplari, classificati nel gruppo 102: 4 unit\u00e0 Stephenson, numerate 1021\u20131024, e 4 Beyer-Peacock, numerate 1025\u20131028. Tutte le locomotive vennero radiate prima del 1910.\nLa locomotiva 1022 venne esposta all'Esposizione internazionale di Torino (1911), con marcatura SFAI 85 \"Nembo\", insieme ad altre locomotive pi\u00f9 recenti, per documentare l'evoluzione della tecnica ferroviaria in Italia; al termine dell'Esposizione anche tale macchina fu demolita."}
{"id": "1151713", "revid": "2730", "url": "https://it.wikipedia.org/wiki?curid=1151713", "title": "Santo Stefano Medio", "text": "Santo Stefano Medio, conosciuta anche come Santo Stefano Mezzano (\"Santu Stefanu Minzanu\" in dialetto messinese), \u00e8 una frazione del comune di Messina, situata 12\u00a0km a sud dal centro citt\u00e0, appartenente alla Circoscrizione I.\nIl villaggio \u00e8 posto in una vallata attraversata dal torrente Santo Stefano che divide il paese in due contrade.\nToponimo.\nIl villaggio prenderebbe il nome da un abate basiliano, tale \"Stephanus\", che era il priore della prima chiesa costruita in contrada \"Bruca\".\nGli aggettivi \"Medio\" e \"Mezzano\" (i cui corrispettivi latini \"medius\" e \"medianus\" si traducono con \"frapposto, situato a met\u00e0 strada\" ) fanno riferimento alla collocazione geografica del paese, incastonato tra Santo Stefano di Briga e Santa Margherita.\nPer un certo periodo di tempo, il villaggio fu chiamato Santa Maria dei Giardini.\nStoria.\nAnche se il castello bizantino-normanno viene datato attorno alla fine del X secolo, l'origine del villaggio \u00e8 stimata attorno al XII secolo, quando i monaci basiliani costruirono una chiesa dedicandola a Santa Maria ed a San Costantino.\nIl sacerdote officiante si chiamava Stephanus e il casale prese nome da lui.\nAgli inizi del XV secolo, un'inondazione distrusse il villaggio e la chiesa basiliana, che fu ricostruita al centro del paese intitolandola a Santa Maria dei Giardini. mutando anche il nome del villaggio che si chiam\u00f2 come la sua santa protettrice.\nNello stesso periodo fu introdotta la coltivazione del gelso indispensabile per l'allevamento del baco da seta, sviluppando una fiorente attivit\u00e0 artigianale di fabbricazione della seta che raggiunse il suo culmine nel XVI secolo.\nCon la Rivolta antispagnola di Messina del 1674-78, anche il territorio di Santo Stefano Medio, com'era gi\u00e0 toccato agli altri casali, venne confiscato e messo all'asta, divenendo propriet\u00e0 di alcuni signorotti locali che incrementando la coltivazione degli agrumi, determinarono una profonda crisi dell'attivit\u00e0 serica, che sebbene non sparita del tutto, continu\u00f2 stentatamente sino agli anni quaranta del XX secolo, quando cess\u00f2 per la forte concorrenza delle fibre sintetiche.\nNel 1727, con la fine della dominazione spagnola, i terreni ritornarono al demanio e venduti ad alcune famiglie della locale borghesia.\nInfrastrutture e trasporti.\nIl villaggio di Santo Stefano Medio pu\u00f2 essere raggiunto attraverso la strada provinciale 36 di Santo Stefano di Briga che partendo dal Ponte Santo Stefano attraversa Santa Margherita e Santo Stefano Medio, prima di raggiungere Santo Stefano di Briga. La viabilit\u00e0 minore \u00e8 rappresentata da vicoli e scalinate.\nUna linea di autobus, gestita da ATM, collega Santo Stefano Medio ai villaggi a monte e a fondovalle e al centro di Messina.\nEventi e manifestazioni.\nIl 7 agosto, si festeggia San Gaetano da Thiene, il patrono del \"Mezzano\". Per tutta la settimana vengono organizzate manifestazioni culturali, rassegne fotografiche, balli e canti, e anche un pellegrinaggio alle acque di Petroieni, dove si trova, sotto la roccia pendente, un'edicola con l'effigie di san Gaetano. Il sabato sera, inoltre, in piazza Santa Maria dei Giardini si esibisce la banda musicale \"S. Cecilia\" di Santo Stefano Medio. Il pubblico, visto il periodo estivo, \u00e8 ricco di emigrati al Nord per esigenze di lavoro. La domenica, invece, si comincia con i \"botti\" mattutini, mentre per il pomeriggio \u00e8 prevista la processione del simulacro di San Gaetano che attraversa tutte le vie del villaggio. Verso mezzanotte sono i giochi pirotecnici a chiudere la settimana di festa in onore del santo.\nIl 17 gennaio, invece, i mezzanoti ricordano Sant'Antonio Abate patrono del bestiame. Una manifestazione pi\u00f9 popolare e caratteristica rispetto alla precedente. Il venerd\u00ec nella parte inferiore del torrente, si procede all'allestimento del \"fuoco\", (operazione che richiede notevole dispendio di energia soprattutto per la raccolta della legna da ardere). Il sabato alle 19:00 viene acceso il grande fuoco e il simulacro del santo viene portato nelle vicinanze. Alle 20:00 si procede con la sagra dei \"maccaruni cu zucu di scucciddi, frittuli e sosizza. La domenica, come di consueto, si d\u00e0 luogo alla processione, particolarmente sentita dalla popolazione locale.\nSubito dopo (alle 20.30 circa) la piazza Santa Maria dei Giardini viene invasa da centinaia di persone, pronte ad assistere alla pantomima \"U camiddu e l'Omu Sarbaggiu\", pantomima che rievoca lo sbarco normanno in Sicilia. L'epico scontro tra il normanno, il conte Ruggero e i saraceni che all'epoca (1061) dominavano l'isola."}
{"id": "1151714", "revid": "54666", "url": "https://it.wikipedia.org/wiki?curid=1151714", "title": "Modello 91", "text": ""}
{"id": "1151715", "revid": "1573940", "url": "https://it.wikipedia.org/wiki?curid=1151715", "title": "Triopha catalinae", "text": "Triopha catalinae () \u00e8 un mollusco nudibranchio della famiglia Polyceridae.\nHabitat e distribuzione.\nOceano Pacifico, dall'Alaska al Messico, ma anche in Giappone e Corea del sud.\nBiologia.\nSi nutre di briozoi delle specie \"Bugula mollis\", \"Caulibugula ciliata\", \"Cellaria mandibulata\", del genere \"Crisia\" (\"Crisia occidentalis\", \"Crisia serrulata\"), \"Dendrobeania laxa\", \"Dendrobeania lichenoides\", \"Filicrisia franciscana\", del genere \"Scrupocellaria\" (\"Scrupocellaria californica\", \"Scrupocellaria diegensis\"), \"Tricellaria\"."}
{"id": "1151718", "revid": "1573940", "url": "https://it.wikipedia.org/wiki?curid=1151718", "title": "Triopha maculata", "text": "Triopha maculata \u00e8 un mollusco nudibranchio della famiglia Polyceridae.\nBiologia.\nSi nutre di briozoi delle specie \"Bugula mollis\", \"Caulibugula ciliata\", \"Cauloramphus spiniferum\", \"Crisia occidentalis\", \"Membranipora membranacea\", \"Scrupocellaria californica\" e del genere \"Tricellaria\".\nDistribuzione e habitat.\nOceano Pacifico orientale, dal Canada alla Bassa California e al Messico."}
{"id": "1151720", "revid": "6923", "url": "https://it.wikipedia.org/wiki?curid=1151720", "title": "Gynura", "text": "Gynura \u00e8 un genere di piante della famiglia delle Asteraceae (o Compositae). Data la colorazione violacea delle foglie di alcune specie esse vengono indicate con il nome di \"velluto porporino\".\nDescrizione.\nUna sottile peluria d\u00e0 alle foglie una caratteristica colorazione purpurea.\nIl frutto ricorda da vicino il soffione.\nDistribuzione e habitat.\nIl genere comprende piante native dell'Asia e zone limitrofe (soprattutto Indonesia, Nuova Zelanda ed India).\nTassonomia.\nTra le specie pi\u00f9 note troviamo:\nMoltiplicazione.\nQueste piante si moltiplicano facilmente per talea."}
{"id": "1151723", "revid": "1698934", "url": "https://it.wikipedia.org/wiki?curid=1151723", "title": "Fu\u00dfball- und Sportverein Zwickau", "text": "Il Fu\u00dfball- und Sportverein Zwickau \u00e8 una societ\u00e0 calcistica tedesca con sede nella citt\u00e0 di Zwickau, in Sassonia. Dal 2018-2019 gioca in 3. Liga (la terza divisione del calcio tedesco).\nStoria.\nIl club fu fondato nel 1\u00ba gennaio 1912 con il nome di \"SC Planitz\", dall'omonimo distretto sud della citt\u00e0.\nSotto il terzo Reich il calcio tedesco fu riorganizzato. Nel 1933 le sedici massime divisioni vennero chiamate \"Gauligen\". Il \"Planitz\" and\u00f2 a giocare in \"Gauliga Sachsen\" dove cominci\u00f2 subito a lottare per il titolo regionale (che conquist\u00f2 solo nel 1942) con i rivali del Dresdner SC. Alla fine della seconda guerra mondiale le autorit\u00e0 alleate smantellarono tutte le associazioni sportive comprese e il \"Planitz\" non fu da meno. Il club fu rifondato nel 1945 con il nome di \"SG Planitz\".\nCome tutti gli altri club calcistici della Germania Est anche questa squadra, nel corso della sua storia, cambi\u00f2 diverse volte il suo nome, che spesso evidenziava la \"forza lavoro socialista\" usata a mo' di propaganda. Il club fu rinominato nel 1949 \"ZSG Horch Zwickau\", poi nel 1950 \"BSG Horch Zwickau\" e \"BSG Motor Zwickau\". Nel 1968 si un\u00ec con l\"Aktivist Karl Marx Zwickau\" e assunse la denominazione di \"BSG Sachsenring Zwickau\". Infine la societ\u00e0 prese il nome di \"FSV Zwickau\" nel 1990, dopo la riunificazione tedesca.\nI primi campioni di Germania Est.\nNel 1948, l\"SG Planitz\" vinse il primo campionato della zona di occupazione sovietica - organizzato dalla \"Freie Deutsche Jugend\", l'ala giovanile del partito comunista - sconfiggendo l'SG Freiimfelde Halle per 1-0 dopo un cammino convincente nei play-off. Inizialmente era previsto un play-off tra le varie squadre vincitrici delle rispettive zone di occupazione ma, causa tensioni dovute alla nascita della Guerra fredda, le autorit\u00e0 sovietiche proibirono al Planitz di volare a Stoccarda per affrontare il nei quarti di finale. L'anno successivo il club fece una brutta stagione e non si qualific\u00f2 per i play-off.\nNella stagione 1949/1950 il club venne rinominato \"Horch Zwickau\" e venne ammesso di diritto nella nuova massima serie della DDR, ovvero la DDR-Oberliga. Il club divenne il primo campione in assoluto del campionato vincendo all'ultima giornata proprio contro i rivali del Dresden Friedrichstadt.\nIl Dresden per\u00f2 ha avuto prima della finale un cammino molto sofferto ed \u00e8 stato svantaggiato dalle autorit\u00e0 comuniste in quanto ritenevano il club troppo borghese. Lo Zwickau gioc\u00f2 una partita molto fallosa e, avvantaggiato dal fatto che l'arbitro rifiut\u00f2 le sostituzioni dei giocatori della squadra di Dresda lasciando di fatto in campo solo 8 uomini, vinse la partita 5-1. I sostenitori del Dresda invasero il campo svariate volte durante il corso della partita e alla fine di questa malmenarono inoltre un giocatore dello Zwickau; successivamente arriv\u00f2 la polizia per sedare la rissa. Il \"Dresden\" infine fu sciolto e i giocatori si trasferirono verso altre squadre; da notare che alcuni di questi volarono oltre la cortina di ferro per andare a giocare all'. Comunque questa partita verr\u00e0 ricordata in quanto \u00e8 un esempio evidente di come le autorit\u00e0 politiche della Germania Orientale potessero manipolare anche i risultati sportivi.\nLo Zwickau rimase una squadra competitiva per tutti gli anni cinquanta ma non fu pi\u00f9 in grado di conquistare altri campionati e nei decenni successivi regred\u00ec fino a diventare una squadra di medio-bassa classifica. Altra storia ebbe in Coppa nazionale: dopo aver perso il trofeo in finale, la squadra riusc\u00ec a vincere la coppa nel 1963, 1967 e nel 1975. In campo internazionale la squadra figur\u00f2 in maniera eccellente nella Coppa delle Coppe edizione 1976 elimin\u00f2 in successione , Fiorentina, Celtic prima di venire eliminata dai futuri campioni del Anderlecht. Nei primi anni ottanta il club retrocesse in DDR-Liga, facendo poi alcune apparizioni in DDR-Oberliga.\nDalla riunificazione ad oggi.\nDopo la riunificazione delle due leghe tedesche, lo Zwickau si trov\u00f2 in Oberliga Nordost-S\u00fcd e nel 1994 riusc\u00ec ad essere promosso in Zweite Bundesliga dove rimase per ben quattro anni. Il retrocesse in Regionalliga e successivamente scese in Oberliga adesso quarto livello del calcio tedesco. Problemi finanziari fecero retrocedere nel 2004 la squadra in Landesliga Sachsen (quinto livello), ma dopo un'ottima stagione \u00e8 riuscita a farsi promuovere in Oberliga.\nStadio.\nDal 1942 al 2010 il FSV Zwickau ha disputato le gare casalinghe al Westsachsenstadion, sito nel quartiere di Schedewitz e capace di circa 5.000 posti a sedere. A seguito della decisione dell'amministrazione comunale della citt\u00e0 di Zwickau di ristrutturare l'impianto e cambiarne la destinazione d'uso, la squadra ha trasferito il proprio terreno di casa presso lo Sportforum Sojus 31, nel quartiere di Eckersbach. Tale impianto, sebbene adeguato alle necessit\u00e0 di una squadra militante nei campionati regionali, ha causato problemi di gestione: in alcuni casi le tifoserie ospiti hanno infatti cercato di smontare le tribune montate intorno al terreno di gioco, realizzate con una struttura posticcia in tubi d'acciaio\nIl 26 aprile 2012 il consiglio comunale di Zwickau ha deliberato la costruzione di un nuovo stadio nel quartiere di Eckersbach; il progetto \u00e8 stato presentato il 26 settembre 2013.\nLa posa della prima pietra del nuovo impianto (denominato \"Stadion Zwickau\") \u00e8 avvenuta il 6 febbraio 2015; i lavori, costati circa 20 milioni di euro, si sono poi conclusi nell'estate del 2016. La propriet\u00e0 dell'impianto resta alla citt\u00e0 di Zwickau, che lo concede in affitto al FSV per un canone variabile a seconda della categoria di militanza. Gli spalti dispongono di 10.183 posti a sedere (espandibili fino a circa 15.000 in caso di necessit\u00e0).\nCalciatori.\nTra gli altri J\u00fcrgen Croy, bandiera della societ\u00e0 tra gli anni sessanta e gli anni ottanta, Dwayne De Rosario e Andr\u00e9 Gumprecht militarono per un breve periodo nello Zwickau.\nOrganico.\nRosa 2020-2021.\n\"Aggiornata al 21 settembre 2020\""}
{"id": "1151724", "revid": "478133", "url": "https://it.wikipedia.org/wiki?curid=1151724", "title": "Natale Mussini", "text": "Figlio di Andrea Mussini, esponente di spicco della musica di et\u00e0 napoleonica, scrisse varie composizioni tra cui\nNotizie biografiche.\nNatale e la sua famiglia abitarono per diversi anni a Firenze, in una casa appartenente al convento dei Servi di Maria della SS. Annunziata (il cosiddetto Palazzo Osmond). Dal 1833 la casa fu affittata dai religiosi dallo stesso Natale e dal 1843 a nome del figlio, il \"cavaliere\" Cesare Mussini. L'affitto venne pagato fino al 1865. Dopo le vicende della soppressione degli Ordini religiosi da parte dello Stato Italiano (1866-1867), la casa fu espropriata dallo Stato, e oggi fa parte del complesso della Facolt\u00e0 di Chimica dell'Universit\u00e0 di Firenze (via Gino Capponi). Nel registro dei Morti della Parrocchia della SS. Annunziata troviamo ricordata la morte di Natale alle 3 di sera del 20 giugno 1837. Aveva 68 anni, ed era definito \"possidente\". Fu sepolto nel Chiostro Grande della SS. Annunziata il 21 giugno e a tutt'oggi lo ricorda una bella lapide in marmo bianco con il suo ritratto scolpito sopra.\nLa famiglia Mussini \u2013 Sarti.\nGiuliana Sarti fu la moglie di Natale Mussini. Secondo il registro della parrocchia citato, mor\u00ec alle ore 10 di sera del 15 novembre 1842, a 66 anni. Definita \"benestante\", era figlia di Giuseppe Sarti e di Camilla Pasi.\nGiuseppe Sarti, fu anche lui un noto musicista. Nato a Faenza nel 1729 e discepolo del padre Giovanni Battista Martini a Bologna, fu maestro di cappella alla corte di Copenaghen, a Venezia, nel Duomo di Milano, e dal 1784 al 1787 alla corte di Caterina II di Russia. Protetto da , fond\u00f2 una scuola di musica nella \"Piccola Russia\" (Ucraina). Lasci\u00f2 Pietroburgo dopo l'uccisione dell'imperatore Paolo I. Mor\u00ec a Berlino nel 1802, in viaggio verso l'Italia, mentre era in visita dalla figlia Giuliana che aveva sposato Natale Mussini, maestro di Cappella della Regina Madre, la vedova di Federico Guglielmo II di Prussia. Opere di Giuseppe sono \"Giulio Sabino\", \"Armida e Rinaldo\" e varia musica d'occasione.\nCesare Mussini, figlio di Natale e di Giuliana, nacque a Berlino nel 1804. Allievo di Pietro Benvenuti, fu apprezzato pittore, professore dell'Accademia delle Belle Arti di Firenze, e ritenuto l'unica persona che conservasse la formula dei pi\u00f9 bei colori ad olio degli antichi maestri. Un suo quadro di \"S. Giovanni Battista decollato\" si trova nella Sagrestia del convento dei Servi di Maria di Montesenario. Nelle Memorie di quel convento si ricorda che Cesare vi transit\u00f2 in visita il 18 giugno 1849. Mor\u00ec a Barga nel 1879.\nLuigi Mussini, suo fratello, nacque anch'egli a Berlino nel 1813 e fu allievo del Benvenuti. Da taluni \u00e8 ritenuto un pittore migliore del fratello. Si ispir\u00f2 ai maestri del Quattrocento e nel 1844 apr\u00ec una scuola a Firenze: furono suoi discepoli Silvestro Lega e Michele Gordigiani (anch'egli figlio di musicista). Tra i suoi dipinti, un ritratto a olio postumo del nonno Sarti. Mor\u00ec a Siena nel 1888.\nGiulia Mussini, loro sorella, fu maestra di musica. Secondo il registro della Parrocchia citato, mor\u00ec alle 5 del mattino del 26 novembre 1845, a 36 anni. Sposata con Giovanni Huber di Milano, al momento della morte non conviveva con il marito."}
{"id": "1151725", "revid": "8987136", "url": "https://it.wikipedia.org/wiki?curid=1151725", "title": "Cattivi Pierrot", "text": ""}
{"id": "1151726", "revid": "8987107", "url": "https://it.wikipedia.org/wiki?curid=1151726", "title": "La Trasgressione", "text": ""}
{"id": "1151728", "revid": "332343", "url": "https://it.wikipedia.org/wiki?curid=1151728", "title": "Mili San Marco", "text": "Mili San Marco (o Mili Inferiore) \u00e8 una frazione della I Circoscrizione del comune di Messina, posta nella valle attraversata dal torrente Mili, 12\u00a0km a sud del centro cittadino.A monte di esso \u00e8 situato il villaggio di Mili San Pietro, mentre verso valle confina con il centro costiero di Mili Marina.Il paese \u00e8 attraversato dal torrente Mili.\nOrigini del nome.\nL'esame di alcuni codici greci provenienti dall'abbazia basiliana di Santa Maria (alcuni dei quali sono custoditi presso la Biblioteca vaticana in Roma) riportano la forma greca del toponimo (\u03bc\u03b7\u03bb\u03bf\u03bd), che \u00e8 fondamentale per risalire al significato: \u03bc\u03b7\u03bb\u03bf\u03bd (\"m\u00e8lon\", in greco tardo e bizantino \"m\u00eclon\", con iotacismo), che significa \"ovino\", da cui \"luogo di pascoli\" (si veda il toponimo del confinante villaggio di Galati, da \u03b3\u03ac\u03bb\u03b1 \"g\u00e0la\", \"latte\"). \"San Marco\" si riferisce al santo protettore del villaggio.\nStoria.\nLe origini del villaggio si fanno risalire al Basso Medioevo, come secondo nucleo agricolo sui terreni dei monaci dell'abbazia basiliana di Santa Maria di Mili, nel vicino Mili San Pietro. Nel 1678, dopo la rivolta antispagnola, i territori di Mili, assieme a molti altri casali, vennero confiscati e venduti. Nel 1727, con la cacciata degli Spagnoli, le terre tornarono al demanio che li diede in gabella. Nel 1810 gli Inglesi presidiarono il territorio in previsione di uno sbarco delle truppe francesi al comando di Gioacchino Murat, approntando difese e tracciando strade nelle campagne per la mobilit\u00f2 delle truppe e delle artiglierie.\nNel 1980 durante la Festa del Santo patrono San Marco viene ospitata come guest star l'artista Mirna Doris, in una serata che entra di diritto nella storia del paese.\nEconomia.\nIl suo territorio \u00e8 coltivato ad agrumeti ed oliveti. L'allevamento del bestiame bovino ed ovino \u00e8 praticato da aziende a conduzione familiare.\nInfrastrutture e trasporti.\nLa Strada Provinciale n\u00ba 38, costruita nel 1947 partendo dal bivio Mili, attraversa il villaggio per poi continuare verso Mili San Pietro.Il paese \u00e8 collegato al centro cittadino dalla linea ATM n\u00ba 5 (\"Mili S.Pietro-Galati Santa Lucia-Zir\").\nSport.\nTradizionalmente, durante i mesi estivi, nel greto del torrente asciutto viene costruito un campo a 5 in terra battuta. Questa tradizione si tramanda di anno in anno da circa 80 anni. Dall'anno 2016 \u00e8 l'unico paese della citt\u00e0 di Messina dove si continua questa tradizione."}
{"id": "1151729", "revid": "161374", "url": "https://it.wikipedia.org/wiki?curid=1151729", "title": "SS n.114", "text": ""}
{"id": "1151731", "revid": "1836770", "url": "https://it.wikipedia.org/wiki?curid=1151731", "title": "Alfa glicosidasi", "text": "Lalfa glicosidasi (o maltasi) \u00e8 un enzima che appartiene alla classe delle idrolasi, deputato all'idrolisi del maltosio, disaccaride composto da due molecole di glucosio. Catalizza l'idrolisi del residuo terminale, non-riducente, con legami 1-4, di \u03b1-D-glucosio con il rilascio di \u03b1-D-glucosio.\nIl processo di demolizione avviene nella prima parte dell'intestino tenue, detta duodeno."}
{"id": "1151733", "revid": "767487", "url": "https://it.wikipedia.org/wiki?curid=1151733", "title": "Frankenweenie (film 1984)", "text": "Frankenweenie \u00e8 un cortometraggio di Tim Burton, realizzato nel 1984. \u00c8 una parodia dei film tratti dal romanzo di Mary Shelley.\nLo stesso Tim Burton, nel 2012, ha prodotto e diretto un \"remake\" sotto forma di lungometraggio in \"stop-motion\".\nTrama.\nIn una cittadina americana del 1931,\"Victor Frankenstein\" (Barret Oliver) \u00e8 un ragazzino che si diletta nel realizzare film col suo cane, Sparky (un bull terrier). Dopo che Sparky viene ucciso da una automobile, Victor impara a scuola l'effetto degli impulsi elettrici sui muscoli e gli viene l'idea di riportare in vita il suo animale. Crea cos\u00ec elaborati macchinari che, investendo il corpo del cane con lampi e tuoni, lo fanno rivivere. Mentre Victor \u00e8 felice del risultato, i suoi vicini sono terrorizzati dall'animale tornato in vita e, quando i Frankenstein decidono di reintrodurre in famiglia il rivitalizzato Sparky, i vicini si arrabbiano e si intimoriscono. Cos\u00ec, quasi consapevole di ci\u00f2 che accade, Sparky scappa inseguito da Victor e i due si ritrovano in un campo di minigolf dove si nascondono nel suo miglior mulino a vento. Qui si innesca un incendio e, mentre Victor riesce a salvarsi grazie all'aiuto del cane, Sparky muore. Il vicinato, accorso sul luogo, riconosce i propri errori. La gente usa le proprie macchine, insieme a cavi elettrici, per \"ricaricare\" il cane. Rivive e tutti lo lodano. Il film si conclude con Sparky che si innamora di una barboncina con un'acconciatura che ricorda, ironicamente, quella de \"La moglie di Frankenstein.\"\nControversie.\nTim Burton fu licenziato dalla Disney quando il film fu completato; lo studio lo accus\u00f2 infatti di aver sprecato le risorse della compagnia. Nonostante una candidatura agli Oscar, il corto ottenne il divieto per i ragazzi al di sotto dei quattordici anni e poco successo di pubblico. Tuttavia dopo i successi di \"Beetlejuice - Spiritello porcello\", \"Pee-wee's Big Adventure\" e \"Batman\" al corto fu data distribuzione in home video. Nel 1993 fu abbinato al lancio nei cinema di \"Nightmare Before Christmas\".\nRemake.\nNel novembre 2007 Burton firm\u00f2 un accordo con la Disney per un remake del film nella forma di lungometraggio, nonch\u00e9 in stop-motion 3D. Il film \u00e8 stato distribuito dalla Walt Disney Pictures nel 2012, per la prima volta dal film \"James e la pesca gigante\", che comunque vedeva Burton solo nel ruolo di produttore."}
{"id": "1151734", "revid": "1996533", "url": "https://it.wikipedia.org/wiki?curid=1151734", "title": "Storia dell'arte", "text": "La storia dell'arte \u00e8 la teoria e la storia che studia la nascita e il progresso delle espressioni artistiche, attraverso un punto di vista metodologico filosofico ed estetico oltre che semiotico - cognitivo e letterario, con particolare riguardo ai fenomeni distintivi. Nell'arco dei secoli si \u00e8 formalizzata come ricerca di conoscenze, tecniche e descrizioni, utili alla comprensione delle pi\u00f9 varie forme artistiche. Le prime descrizioni autentiche compaiono in testi greci antichi (Pausania) e romani (Plinio il Vecchio).\nIn quanto disciplina teorica si occupa dei principi estetici e storici della funzione estetica, della costituzione e delle variazioni di forme, degli stili e dei concetti trasmessi attraverso opere d'arte. Una grande divisione, tra arte e tecnica, nasce nell'Accademia platonica, a contrasto delle forme ibride di imitazione. Nel corso delle importanti egemonie culturali, il punto di vista dello storico dell'arte, \u00e8 stato omologato alla ricerca e diffusione di canoni operativi. Nella sua veste di ricerca stilistica e biografica, essa adotta i criteri della filosofia e della storia letteraria, cos\u00ec come della psicologia evolutiva e della critica d'arte. \nSolo dopo la met\u00e0 dell'Ottocento, l'interesse della sociologia, per studi psicologici e letterari, ha comportato un orientamento verso la comprensione del fenomeno artistico dal punto di vista dei fenomeni sociali coinvolti. In questo quadro scientifico di studi contemporanei, \u00e8 stato possibile completare la ricerca da un punto di vista sociopedagogico e psicopedagogico, con teorie sulla \"formativit\u00e0\" (Pareyson) e sull'apporto dei musei, delle gallerie e degli archivi pubblici e privati, messi in luce dalla critica contemporanea. \nLa storia dell'arte \u00e8 intesa anche come rispetto delle sistematicit\u00e0 che essa contiene e contribuisce a far conoscere, mediando tra conservazione, innovazione culturale e industriale.\nOpere unitarie sulla personalit\u00e0 artistica ottengono l'ambito riconoscimento di ricomporre la teoria e la tecnica delle arti. Si pensi al saggio di Benvenuto Cellini. Uno dei successivi maggiori contributi, nasce con l'esperienza vivida dei manieristi al seguito di Michelangelo Buonarroti: Giorgio Vasari comprese la necessit\u00e0 di raccogliere le testimonianze letterarie e critiche, concrete e collezionistiche, tecniche e diaristiche proprie degli artisti e quindi raccolse utili informazioni allo scopo di tracciare la fortuna delle opere e degli artisti. \nFacendo cos\u00ec intese riportare la tradizione culturale italiana a partire da Giotto, costituendo un modello, presumibilmente derivato dall'arte greca, della \"maniera\", affrancandola dall'ambito servile in cui era collocata per essere considerata un'arte libera alla pari con il lavoro intellettuale. La sua raccolta, \"Le vite de' pi\u00f9 eccellenti pittori, scultori e architettori\", permette di riconoscere la continuit\u00e0 dello stile e la necessit\u00e0 critica di un giudizio sull'arte e sull'architettura, ha innovato nello stile, ha dato un'impronta negli studi, almeno fino a Federico Zeri. La funzione di queste raccolte, pubblicate a mezzo stampa, ebbe colorazioni diverse. Marco Boschini, scriver\u00e0 con un lessico veneziano, il modo di interpretare la pittura, in una Venezia aperta al riconoscimento e al mercato internazionale, non di meno con intenzioni allegoriche e istruttive dal punto di vista culturale e morale. \nIn Italia, si sono percorse influenze profonde, ancorate a principi teorici: dalla storia della religione, all'evoluzione dei concilii, dalla manifestazione di opere pubbliche alla realizzazione di scuole, motivo per cui, una storia dell'arte, pu\u00f2 avere come suo ancoramento intrinseco, una vocazione dal tratto antropologico culturale propria. Il metodo dello storico dell'arte, in sintesi, deve potersi avvicinare a quello del sociologo e semiotico visivo pur rappresentando conoscenze evolutive proprie e accostandosi al metodo filosofico e naturalistico delle scienze. In quanto disciplina, deve occuparsi di tutte le forme artistiche, potersi specializzare e ricoprire quindi una veste scientifica propria per poter essere trasmessa.\nL'aspetto approfondito del bene culturale, cos\u00ec come le conoscenze di opere e di autori, in particolare in pittura, in scultura e in architettura, sono il fondamento degli studi accademici, specialistici e di ricerca. Inoltre, come ogni altra disciplina storica e umanistica, la storia dell'arte \u00e8 soggetta ad un'opera di interpretazione e riconoscimento critico ed \u00e8 soggetta al metodo storiografico progressivo.\nLo studio dei contesti, degli antefatti, delle \"condizioni ambientali\" e dei mutamenti, della collocazione e della condizione della conservazione, in cui un'opera \u00e8 stata concepita, realizzata, recepita e studiata, nonch\u00e9 della committenza e dei materiali, \u00e8 parte integrante sia per la comprensione del significato, delle funzioni tipiche dell'opera, sia del percorso artistico e del valore dell'opera.\nA queste competenze si aggiungono la museografia e il restauro del bene culturale. Anche su questo piano, la storia dell'arte, deve poter cercare le analogie e le differenze comprese nell'opera, dal punto di vista dei legami con altre scienze, degli usi e dei costumi, nell'impegno complessivo di partecipare allo sviluppo democratico e alla conoscenza in genere.\nLa \"descrizione analitica\" (\"\u00e9kphrays\") del formarsi delle opere d'arte, e delle opere stesse, permette di affrontare tematiche di vasta portata: i ricettari, i trattati, i dizionari monografici, del disegno e del colore, sia tecnici che a glosse, favoriscono la divulgazione della storia delle arti, e rendono possibile una competenza settoriale, uno studio distintivo in Arti maggiori e Arti minori nel rispetto del ritrovamento. Con il contributo dell'archeologia, le opere d'arte possono essere studiate e descritte approfondendo aspetti ragionati che la costituiscono: dalle osservazioni presemiotiche e meno intenzionali, dai materiali alla conoscenza strutturata, dobbiamo il formarsi di settori propri: iconologia, iconografia, allegoria e simbolo, che di volta in volta hanno arricchito la letteratura artistica, favorendo il nascere di correnti di pensiero (\"ut pictura po\u00efesis\"). \nLo studio delle opere del passato, soprattutto se appartenenti a culture distanti, porta, in particolar modo, alla conoscenza e al rispetto di codici culturali e filosofici ai quali le opere fanno riferimento. Lo studio articolato delle invenzioni e delle scoperte, in storia e storia dell'arte, porterebbe ai significati teorici stessi delle opere d'arte ritenute maggiori. \nL'arte, afferma Edgar Wind, \u00e8 sottoposta a principi regolativi universali, \"educare\" con \"l'arte\", significa concedere all'espressione e al contenuto artistici, uno statuto normativo e progettuale proprio, che attinge alla forma stessa dei linguaggi dei primordi che hanno permesso la formazione del gusto, dell'estetica e dell'etica nelle varie epoche. \nI contributi degli storici dell'arte, non possono che provenire da spontanee costruzioni professionali, nozioni, competenze, disposizioni che restituite ne favoriscono l'accesso, tuttavia nel corso del Novecento sono nati veri e propri istituti di eccellenza. Ad esempio il Warburg Institute di Londra, si \u00e8 occupato dell'orientamento religioso, allegorico e astrologico delle opere d'arte. \nCon la didattica museale si esprime un concetto affine, quello del significato dell'esperienza diretta del fare artistico accanto alla fruizione estetica del sapere, si favorisce la conoscenza individuale del valore estetico dell'opera d'arte. Le correnti strutturaliste e costruttiviste, linguistiche e psicologiche, hanno orientato la pedagogia artistica sulle direzioni di senso, legate alla comprensione delle procedure artistiche tecniche.\nStoria della disciplina.\nNel 1842 Franz Theodor Kugler scrisse il primo libro sulla storia dell'arte al quale si deve la partizione della storia dell'arte in quattro momenti (pre-ellenico o dei popoli primitivi, classico o dell'antichit\u00e0 greca e romana, \"romantico\" o dell'arte medievale e islamica, moderno dal rinascimento al XIX secolo), seguito nel 1855 dal diffusissimo manuale di Anton Heinrich Springer.\nLe origini dell'Arte.\n\u00c8 complicato tracciare un preciso quadro storico sulle origini dell'arte: essa risale, infatti, alle primitive figurazioni delle popolazioni che iniziarono a riporre nella rappresentazione simbolica una concettualit\u00e0 artistica probabilmente, all'inizio, con intenti didascalico-narrativi o, pi\u00f9 verosimilmente, unicamente propiziatori.\nNel Paleolitico superiore si svilupp\u00f2 l'usanza di ritrarre, tramite graffiti o dipinti, immagini legate alla vita quotidiana, prevalentemente scene di caccia ma anche momenti legati all'agricoltura ed all'esperienza religiosa. Il supporto era costituito dalle rocce degli interni delle grotte: grazie alla protezione dagli agenti atmosferici, molte di queste pitture (dette per l'appunto rupestri) sono giunte fino a noi.\nIn caso di esecuzione di graffiti, si utilizzavano rudimentali strumenti (prevalentemente in pietra), mentre per le pitture si mescolavano terre utilizzando come leganti sangue, grasso ed altre sostanze, successivamente stese con l'ausilio delle mani, di bastoni o di peli di animali.\nL'arte preistorica, per la sua figurazione essenziale ed incisiva \u00e8 stata fonte di ispirazione per molti artisti moderni, fra i quali Pablo Picasso, per alcuni aspetti quale apporto interculturale.\nDescrizione.\nTemi prevalenti.\nPer ragioni probabilmente da ricondursi ad un pi\u00f9 antico e profondo sviluppo dello stesso concetto di arte, oltre che ad una numericamente pi\u00f9 copiosa produzione, la storia dell'arte sino a tempi recenti si \u00e8 occupata in prevalenza delle aree culturali del bacino del Mediterraneo, sul quale si affacciano le regioni dell'arte classica e rinascimentale.\nCon il sorgere del secondo millennio, allo studio dell'arte greca e di quella romana, di quella bizantina e di quella prodotta nell'area italiana e provenzale, si \u00e8 estesa la considerazione alle produzioni delle aree dei Franchi e dei Sassoni, includendo quindi progressivamente porzioni sempre pi\u00f9 estese di fonti del Vecchio Continente, di pari passo con lo sviluppo delle comunicazioni culturali fra gli stati europei, che consentivano di prendere scambievole nozione, ad esempio del contributo romanico e di quello gotico.\nIl succedersi dell'Umanesimo e del Rinascimento italiano seguito dalla \"renaissance\" francese, riport\u00f2 sulla penisola italiana e sul paese confinante il fuoco dell'attenzione. \u00c8 questo, del resto, il periodo in cui la produzione artistica esplose di rigogliosa fioritura particolarmente nei campi della pittura, della scultura e dell'architettura, ed \u00e8 dunque la fase in cui divenne parimenti necessario uno sviluppo organico dello studio, anche in ragione, non va nascosto, del crescente valore economico delle opere di quei campi.\nIn pi\u00f9, mutate condizioni culturali favorirono lo sviluppo di una sorta di ceto artistico, forse non organizzato in corporazione, ma comunque di sempre pi\u00f9 solida importanza sociale, caratterizzato da un verso dalla pluralit\u00e0 di modi espressivi di ciascun autore (spesso capace, cio\u00e8, di dipingere come di scolpire, o di usare altre forme artistiche) e da un altro verso da una sempre pi\u00f9 intensa comunicazione fra gli autori che, nella sfida competitiva come nella prova istrionica, davano prova costante di conoscenza tecnica e logica delle opere dei colleghi (e quindi compivano un vero e proprio studio dell'arte altrui). Il pi\u00f9 noto fra coloro che si posero con consapevolezza scientifica dinanzi alla produzione dei colleghi fu certamente Giorgio Vasari, che con la sua opera \"Vite degli Artisti\", malgrado l'assenza del mero tentativo di evitare giudizi personalistici, introduce peraltro un canone (si potrebbe forse dire un canone artistico) nello studio storico che si riflette tuttora nello svolgimento dei temi di questa disciplina.\nSe nel Seicento entrarono a far parte dello studio le \"barocche forme del barocco\" (intendendosi con questa nota locuzione l'innumerevole e ridondante quantit\u00e0 di differenziazioni produttive nei sempre pi\u00f9 numerosi paesi in cui fu sviluppata, e mentre si consolidava l'importanza della produzione dei paesi dell'Europa settentrionale, con il riconoscimento dell'importanza dell'area fiamminga, il lussuoso Settecento apr\u00ec a nuove aree di studio, incrementate peraltro dallo sviluppo della musica e delle arti letterarie e teatrali.\nLo studio Ottocentesco si giov\u00f2 dei progressi tecnici (anche delle altre scienze, ad esempio dell'archeologia) per approfondire l'indagine e di un diffuso crescente sentore di \"necessit\u00e0 d'arte\" per imporre l'importanza delle proprie elaborazioni, nel secolo che avrebbe celebrato la consacrazione delle \"Belle Arti\".\nIl Novecento, con gli straordinari sviluppi delle modalit\u00e0 di comunicazione, ma anche (e forse per effetto di quelli) con la sua crescente progressione di approfondimento culturale, di pari passo seguita dall'espansione fra le classi sociali della frequentazione dell'arte (e con la diffusione dell'arte popolare), cre\u00f2 le condizioni per una venuta a maturit\u00e0 della storia dell'arte, che oggi ricerca con indirizzo pi\u00f9 strettamente scientifico di ristrutturare le proprie metodologie.\nLa storia dell'arte, contrariamente ad una tradizione peraltro pi\u00f9 avvertita presso le culture anglosassoni che non presso quelle latine, non si limita (o forse non si limita pi\u00f9) all'indagine sulle arti figurative (e visive in genere), nonostante soprattutto in relazione ai secoli passati tale specialit\u00e0 costituisca una porzione ben rilevante dell'intera sua analisi.\nLe critiche alla critica.\nSempre labile si \u00e8 rivelata la linea di confine fra il relato storico ed il commento critico, e ben pi\u00f9 che per la storia, si segnala per questa disciplina invece un costante conflitto fra l'esigenza di una narrazione oggettiva e neutrale, come nel metodo scientifico tradizionale, e la difficolt\u00e0 di rendere l'elaborazione e l'analisi senza far trapelare un convincimento dello studioso (artistico, filosofico, religioso, etico) che inevitabilmente finisce col costituire interpretazione e dunque si pone a rischio di partigianeria, comunque motivata.\nNel tempo, quindi, la critica ha assunto un ruolo di cospicua infiltrazione (con la relativa influenza) nella narrazione storica, determinando, a detta di alcuni, i successi o l'oblio di talune opere e di taluni artisti; la circostanza ha una sua rilevanza non irrisoria dato il necessario riferimento materiale al finanziamento dell'arte, che abbisogna infatti quasi sempre (con poche eccezioni) di una disponibilit\u00e0 finanziaria di terzi (anche successivamente alla realizzazione dell'opera, in stretti termini di \"vendibilit\u00e0 commerciale\" della stessa) per potersi alimentare. La determinazione delle provvidenze per l'arte (mecenatismo) \u00e8 infatti spesso storicamente dipesa dalle analisi degli storici dell'arte, assunti (taluno dice, assoldati) dai munifici \"sponsor\" che desiderano finanziare l'arte (ed investire in arte), pur non disponendo di capacit\u00e0 critiche personali.\nL'arte delle prime civilt\u00e0.\nL'arte nella Mesopotamia.\nNell'area compresa tra l'odierna Turchia e la foce dei due fiumi Tigri ed Eufrate, allora chiamata Mesopotamia, circa 5000 anni fa, i primi agricoltori impararono a governare le piene dei fiumi e a sfruttare la fertilit\u00e0 del suolo.\nLo sviluppo economico che ne segu\u00ec permise la formazione delle pi\u00f9 antiche citt\u00e0 della storia. Il popolo dei Sumeri fu il primo a insediarsi in Mesopotamia attorno al 4500 a.C.; \u00e8 a loro che dobbiamo progressi tecnologici quali l'uso della ruota e l'invenzione della scrittura. Successivamente altre popolazioni si stabilirono in quest'area: nel 2000 a.C. gli Assiri, un popolo guerriero e molto combattivo e nel 1800 a.C. i Babilonesi, cos\u00ec chiamati dal nome della mitica citt\u00e0 di Babilonia. Le citt\u00e0, anche se costruite in epoche diverse, avevano caratteristiche comuni: erano circondate da mura o fossati e possedevano all'interno un grande tempio, detto ziqqurat, realizzato con mattoni di argilla essiccati al sole. Sulla sommit\u00e0 di questi imponenti edifici si riteneva abitassero le divinit\u00e0, a cui i sacerdoti e fedeli si rivolgevano con preghiere e offerte.\nL'arte in Egitto.\nNell'antico Egitto l'arte era uno strumento al servizio della politica e della religione. Essa rifletteva l'immutabilit\u00e0 del potere del faraone, il suo essere divinit\u00e0 vivente che continua a esistere nell'immagine dipinta o scolpita anche dopo la morte.\nNella statuaria gli d\u00e8i, il faraone, i dignitari di corte furono rappresentati sempre in pose stilizzate, con lineamenti idealizzati che non conoscono i segni della vecchiaia o della malattia. Nella postura in piedi, hanno le braccia lungo i fianchi e muovono un passo in avanti come se camminassero lentamente; se vengono ritratti seduti appoggiano le mani sulle ginocchia. Tutto era previsto dal rigido cerimoniale di corte e agli artisti non rimaneva che seguire delle precise regole di rappresentazione. L'unica eccezione riguard\u00f2 il regno di Amenofi IV (poi conosciuto come Akhenaton): questo faraone promosse la massima rivoluzione religiosa della storia d'Egitto e durante il suo regno agli artisti venne concessa una maggiore libert\u00e0 interpretativa, come testimonia il busto-ritratto della regina Nefertiti, sua moglie.\nL'arte greca.\nL'acropoli, orgoglio e vanto di Atene.\nLe prime p\u00f3leis greche nacquero a partire dall'VIII secolo a.C. La rapida crescita della popolazione e la scarsit\u00e0 delle risorse spinsero i Greci a esportare questo modello di organizzazione anche nelle colonie, che fondarono un po' in tutto il Mediterraneo.\nAl centro della p\u00f3lis, circondate da case e botteghe, si trovava l'agor\u00e0, la piazza del mercato e delle pubbliche assemblee; la parte pi\u00f9 alta della citt\u00e0 costituiva l'acropoli.\nLa pi\u00f9 celebre acropoli della Grecia \u00e8 quella di Atene.\nL'acropoli era l'area sacra, dove sorgevano i templi in onore delle divinit\u00e0 e si celebravano le feste Panatenee, con solenni processioni religiose e manifestazioni sportive.\nCon il governo di Pericle, l'artefice della democrazia ateniese, e sotto la supervisione dello scultore Fidia, la rocca di Atene si trasform\u00f2 in un frenetico cantiere dove affluivano gli ingegni e gli artisti migliori del tempo. Si costruirono il Partenone, tempio cos\u00ec chiamato da Athena Parth\u00e9nos, la dea protettrice della citt\u00e0; i Propilei, cio\u00e8 l'ingresso monumentale all'area sacra; il Tempio di Atena Nike, di piccole dimensioni ma di squisita eleganza; l'Eretteo, un tempio costituito da diversi ambienti tra cui la celebre Loggia delle Cariatidi, dove le colonne sono sostituite da eleganti figure femminili.\nIl tempio.\nPer i Greci il tempio doveva esprimere un'idea di bellezza e armonia tra le parti, per questo alla sua costruzione partecipavano i pi\u00f9 abili architetti del tempo.\nPresso il cantiere, le maestranze prima sbozzavano i blocchi facendo assumere loro la forma desiderata, poi servendosi di funi e carrucole, li collocavano nel punto stabilito dall'architetto.\nL'esterno del tempio veniva successivamente decorato da rilievi e da sculture, a volte dipinte con colori vivaci; i rilievi ornavano sia il frontone sia il fregio.\nIl tempio pi\u00f9 ammirato dell'acropoli di Atene fu sicuramente il Partenone. Ci\u00f2 che rendeva questo edificio il caposaldo dell'arte greca era soprattutto la ricchezza delle sue decorazioni, superiori a qualsiasi edificio mai costruito.\nL'artista chiamato a dirigere questo immenso cantiere fu lo scultore Fidia, uno dei pi\u00f9 grandi artisti di tutti i tempi.\nOrdini architettonici e regole di armonia.\nIl tempio rappresentava per i Greci la costruzione pi\u00f9 perfetta e armoniosa. Per raggiungere questa perfezione gli architetti si servivano di regole geometriche e matematiche con cui legare ogni dettaglio dell'edificio.\nQuesti diversi modi di concepire la costruzione di un tempio sono stati chiamati \u00abordini\u00bb. Gli ordini utilizzati dai Greci sono tre:\nL'ordine dorico.\nSi caratterizza per l'essenzialit\u00e0 e la solennit\u00e0 delle sue forme.\nLa colonna dorica non ha una base, poggia direttamente sullo stil\u00f2bate (il pavimento del templio), \u00e8 rastremata verso l\u2019alto (si restringe verso l'alto) ed \u00e8 solcata da 20 scanalature a spigolo vivo. A 3/4 della colonna \u00e8 presente l\u2019entasi, un lieve rigonfiamento che serviva per correggere l\u2019effetto ottico che rendeva le colonne concave se viste da lontano.\nIl capitello ha una forma semplice (formata da echino e abaco) che serve a sostenere i blocchi di pietra rettangolare che formano l'architrave.\nLa decorazione del fregio \u00e8 costituita da lastre scolpite dette m\u00e8tope alternate da pannelli solcati da tre scanalature detti trigl\u00ecfi.\nL'ordine ionico.\nSi caratterizza per una maggiore eleganza e leggerezza rispetto a quello dorico.\nLa colonna non poggia direttamente sullo stil\u00f2bate, ma ha una propria base costituita da toro (sporgenza), scozia (rientranza), toro. Le scalanature sono 24 e a spigolo smussato. Il capitello \u00e8 decorato da \u00f2voli (cos\u00ec chiamati per la forma che ricorda delle mezze uova) e da due eleganti volute che si piegano lateralmente.\nNella trabeazione, il fregio \u00e8 continuo: sono assenti metope e triglifi.\nL'ordine corinzio.\nL'ordine corinzio (l\u2019ultimo dei tre ordini) fu impiegato soprattutto per l'interno dei templi.\nIl fusto della colonna corinzia \u00e8 uguale a quello dell\u2019ordine ionico con l\u2019aggiunta del plinto sotto la base della colonna.\nIl capitello \u00e8 formato da due corone di foglie di acanto ed \u00e8 la parte che caratterizza maggiormente l\u2019ordine corinzio.\nLa scultura dell'et\u00e0 arcaica e classica.\nGli artisti della Grecia antica cercarono di produrre delle opere ideali, in grado di non sfigurare al cospetto delle divinit\u00e0. Questo risultato fu raggiunto, specialmente nella scultura a tutto tondo, attraverso un lungo e ininterrotto processo di perfezionamento formale. Le prime testimonianze appartengono all'et\u00e0 arcaica, tra il VII e il VI secolo a.C.: si tratta di giovani nudi o di fanciulle vestite caratterizzati dalla fissit\u00e0 dell'espressione.\nDurante l'et\u00e0 classica (V-IV secolo a.C.), uno studio pi\u00f9 attento del movimento e dell'anatomia umana permise agli scultori di raggiungere traguardi di sorprendente bellezza e armonia. I Greci idealizzavano la bellezza fisica, a cui doveva sempre rispondere la bellezza interiore: l'una doveva essere lo specchio dell'altra. Le opere di Policleto, di Mirone e di Prassitele testimoniano lo straordinario livello raggiunto nella ricerca delle proporzioni. Bisogna tuttavia ricordare che nessuna di queste statue \u00e8 da intendersi come il ritratto di persone realmente esistite: sono piuttosto la rappresentazione delle qualit\u00e0 fisiche e morali del genere umano e, proprio perch\u00e9 distaccate dalla realt\u00e0 terrena, si collocano in una sfera di ideale perfezione.\nL'arte ellenistica.\nDurante questa stagione Greci e non Greci furono protagonisti di una storia e di una cultura universali capace di mettere in contatto tra loro mondi e tradizioni diverse.\nCon l'Ellenismo la Grecia non rappresent\u00f2 pi\u00f9 l'unico centro d'influenza del mondo antico: la Macedonia, le citt\u00e0 di Pergamo in Asia Minore, di Antiochia in Medio Oriente e di Alessandria d'Egitto divennero centri politici, culturali e artistici altrettanto importanti.\nQuesti cambiamenti portarono molte novit\u00e0 nelle arti. Nella costruzione degli edifici, gli architetti cercarono di esaltare la spettacolarit\u00e0, la monumentalit\u00e0 e la scenografia.\nLe citt\u00e0 ellenistiche, racchiuse da solide mura, divennero simili ad immensi teatri. Colossali sculture, poderosi colonnati e scalinate imponenti avevano lo scopo di intimorire i sudditi e di glorificare la potenza dei tiranni, che in epoca ellenistica avevano sostituito i regimi democratici.\nGli artisti al loro servizio, abbandonati gli ideali astratti della bellezza, presero in considerazione aspetti prima trascurati. Le ricerche dei pittori e degli scultori mutarono e si diversificarono: essi rappresentarono con realismo espressioni di dolore, crudelt\u00e0 e sofferenza fisica; si presero gioco dei difetti umani raffigurando persone afflitte dalla vecchiaia o dalla deformit\u00e0; impararono a interpretare in modo pi\u00f9 esplicito la seducente bellezza del corpo femminile.\nL'arte etrusca.\nL'arte etrusca si espresse ad alto livello nella lavorazione dei metalli, nella ceramica e nella pittura, raggiungendo risultati di rilievo; poich\u00e9 la pittura greca \u00e8 andata perduta, quella etrusca rappresenta la pi\u00f9 importante testimonianza di epoca pre-romana.\nGli Etruschi rivelarono la loro abilit\u00e0 soprattutto nella costruzione di edifici civili e religiosi, adottando l'arco a volta semicircolare.\nA loro si deve la costruzione di citt\u00e0 fortificate con possenti mura in pietra e dotate di porte, quali Perugia, Arezzo, Volterra. Purtroppo la deperibilit\u00e0 dei materiali e il fatto che le citt\u00e0 etrusche siano state espugnate, riedificate nei secoli successivi e abitate fino ai nostri giorni, hanno causato la perdita pressoch\u00e9 totale delle realizzazioni di quella civilt\u00e0.\nL'arte romana.\nL'evoluzione dell'arte romana avvenne gradualmente, sotto l'influenza della pittura greca ed etrusca. In genere si trattava di una pittura veloce, stesa con rapidi tocchi di colore, e tuttavia capace di sorprendenti effetti tridimensionali.\nAndata perduta quasi del tutto la pittura su tavola, si \u00e8 salvato un consistente numero di affreschi, notevole soprattutto a Pompei e a Ercolano, destinati a ornare grandi edifici pubblici e lussuosi ambienti domestici. Si \u00e8 anche conservato un notevole numero di mosaici, spesso utilizzati in alternativa alla pittura per decorare pareti e pavimenti. I maestri mosaicisti, impiegando tessere molto piccole, riuscivano infatti a produrre effetti cromatici simili alla pittura.\nI temi variano da motivi geometrici a soggetti tratti dalla natura a riproduzioni di giochi, battaglie o scene di caccia.\nL'arte paleocristiana.\nNel III secolo, nonostante le persecuzioni, il Cristianesimo era gi\u00e0 diventato la religione pi\u00f9 diffusa. Gli esempi di arte paleocristiana (dagli inizi, fino al sec. VI circa), risalenti a questo periodo sono piuttosto scarsi e di quantit\u00e0 modesta. Per le tombe i primi cristiani sceglievano dei cimiteri comunitari assai semplici, detti catacombe (gallerie sotterranee).\nMa quando il cristianesimo divent\u00f2 la religione ufficiale dell'impero, la chiesa, organizzata con una propria gerarchia, fece costruire appositi edifici per il culto, come la basilica e il battistero, in grado di accogliere l'intera comunit\u00e0 dei fedeli. Innalzati di solito dove era stato martirizzato o sepolto un santo (come la Basilica di San Pietro), questi edifici vennero spesso eretti con marmi recuperati dalle costruzioni romane in rovina. Lo scopo non era solo quello di risparmiare, ma anche di sottolineare il carattere romano di queste costruzioni.\nArte bizantina.\nL'arte bizantina si \u00e8 sviluppata nell'arco di un millennio, tra il IV ed il XV secolo, prima nell'ambito dell'Impero romano, poi di quello bizantino, che ne raccolse l'eredit\u00e0. Le caratteristiche pi\u00f9 evidenti dei canoni dell'arte bizantina sono la religiosit\u00e0, l'anti-plasticit\u00e0 e l'anti-naturalismo, intese come appiattimento e stilizzazione delle figure, volte a rendere una maggiore monumentalit\u00e0 ed un'astrazione soprannaturale (\"smaterializzazione\" dell'immagine). Infatti il gusto principale dell'arte bizantina \u00e8 stato quello di descrivere le aspirazioni dell'uomo verso il divino. L'arte bizantina ha comunque avuto espressioni stilistiche molto diverse fra di loro nei suoi oltre mille anni di vita, ma nell'Impero d'Oriente l'arte rimase quasi invariata.\nArte longobarda.\nCon arte longobarda si intende l'intera produzione artistica cui si diede corso in Italia durante il periodo e nel territorio della dominazione longobarda (568-774), con residuale permanenza nell'Italia meridionale fino al X-XI secolo, indipendentemente dall'origine etnica dei vari artefici, tra l'altro spesso impossibile da definire. Al loro ingresso in Italia, il popolo germanico orientale dei Longobardi port\u00f2 con s\u00e9 la propria tradizione artistica di matrice germanica, anche se gi\u00e0 influenzata da elementi bizantini durante il lungo soggiorno del popolo in Pannonia (VI secolo); tale matrice rimase a lungo visibile nell'arte longobarda soprattutto nei suoi aspetti formali e ornamentali (simbolismo, horror vacui, decori fitomorfi o zoomorfi). In seguito al radicarsi dello stanziamento in Italia, ebbe inizio un vasto processo di fusione tra l'elemento germanico e quello romanico (latino-bizantino), che diede vita a una societ\u00e0 sempre pi\u00f9 indistinta.\nArte romanica.\nIl romanico \u00e8 quella fase dell'arte medievale europea sviluppatasi a partire dalla fine del X secolo all'affermazione dell'arte gotica, cio\u00e8 fin verso la met\u00e0 del XII secolo in Francia e i primi decenni del successivo in altri paesi europei (Italia, Inghilterra, Germania, Spagna). Il romanico rinnov\u00f2 principalmente l'architettura e la scultura monumentale, quest'ultima applicata all'architettura stessa (come decorazione di portali, capitelli, lunette, chiostri...).\nArte gotica.\nL'arte gotica nasce in un periodo compreso fra la met\u00e0 del XII secolo e, in alcune aree europee, i primi decenni del XVI secolo. La novit\u00e0 pi\u00f9 originale dell'architettura gotica \u00e8 la scomparsa delle spesse masse murarie tipiche del romanico: il peso della struttura non veniva pi\u00f9 assorbito dalle pareti, ma veniva distribuito su pilastri all'interno e nel perimetro, coadiuvati da strutture secondarie come archi rampanti e contrafforti. Lo svuotamento della parete dai carichi permise la realizzazione di pareti di luce, coperte da magnifiche vetrate, alle quali corrispondeva fuori un complesso reticolo di elementi portanti. Anche in scultura gli artisti di epoca gotica si mossero a partire dalle conquiste del secolo precedente, quali la ritrovata monumentalit\u00e0, l'attenzione per la figura umana, il recupero della plasticit\u00e0 e del senso del volume. Le innovazioni furono radicali e si pervenne dopo molti secoli ad una rappresentazione della figura umana finalmente realistica e aggraziata. La pittura nel periodo gotico sub\u00ec uno scarto temporale rispetto alle altre arti arrivando a un rinnovamento con un ritardo di tre-quattro decenni, grazie alla scuola italiana, grazie all'opera di Giotto.\nArte rinascimentale.\nNel Rinascimento (XIV sec.-XV sec.) si ha una vera e propria rinascita delle arti. In architettura vengono reinterpretati gli ordini classici (dorico, ionico, corinzio) e gli edifici religiosi e civili vengono progettati con precisi criteri di proporzionalit\u00e0 tra le parti come nell'architettura romana e greca. Vengono, inoltre, ristrutturati molti edifici medievali e viene ampliato il tessuto urbano come a Firenze che tra il 1450 e 1470 vengono edificati trenta nuovi palazzi. Vengono costruite molte ville di campagna dove i nobili si recavano durante l'estate. I principali architetti sono Filippo Brunelleschi (1377-1446) che realizz\u00f2 la cupola della chiesa di Santa Maria del Fiore e l'ospedale degli innocenti a Firenze; Michelangelo Buonarroti (1475-1564) che realizz\u00f2 la Sagrestia Nuova nella chiesa di San Lorenzo e la biblioteca Laurenziana a Firenze, progett\u00f2 la cupola di San Pietro in Vaticano e restaur\u00f2 piazza del Campidoglio, i Palazzi dei Conservatori e i Musei Capitolini; Donato Bramante (1444-1514) che us\u00f2 la prospettiva illusoriamente nei suoi edifici per creare un effetto di uno spazio che si estende oltre i confini della realt\u00e0, un esempio \u00e8 la chiesa di Santa Maria presso San Satiro; realizz\u00f2 inoltre il Tempietto di San Pietro in Montorio e contribu\u00ec alla costruzione della basilica di San Pietro; Leon Battista Alberti (1406-1472) che scrisse il \"Trattato sull'Architettura\" e realizz\u00f2 i modelli di chiesa e palazzo cittadino utilizzati per tutto il Rinascimento: la chiesa di Sant'Andrea a Mantova e il palazzo Rucellai a Firenze. In scultura la figura umana \u00e8 studiata nelle sue caratteristiche anatomiche, nelle sue proporzioni, nelle sue diverse posizioni e espressioni; viene inoltre riutilizzata la tecnica a cera persa, inventata dai romani e caduta in disuso nel Medioevo, per la realizzazione di sculture in bronzo. I principali scultori sono: nel primo Rinascimento Donato di Niccol\u00f2 di Betto Bardi detto Donatello (1386-1466) che realizza numerose statue in bronzo, come il monumento equestre di Erasmo da Narni setto \"Gattamelata\" a Padova, e molti bassorilievi con la tecnica dello stiacciato da lui inventata, e Michelangelo Buonarroti che realizza la \"Piet\u00e0\" conservata nella basilica di San Pietro in Vaticano, e il \"David\" conservato a Firenze. \nIl David non rappresenta solo l'eroe biblico che uccise Golia, ma rappresenta la forza della citt\u00e0 di Firenze che riesce a distruggere qualsiasi nemico nel nome di Dio. I principali pittori sono Piero della Francesca (1420 circa-1492) che lavora ad Urbino per il Duca di Montefeltro; Andrea Mantegna (1431-1501) che dipinge molti palazzi dei marchesi Gonzaga, a Mantova; Francesco del Cossa (1436-1478) che realizza a Ferrara, per il Duca d'Este, il Salone dei Mesi nel palazzo Schifanoia; Paolo Uccello (1397-1475) che lavora a Firenze per i de' Medici, realizzando affreschi con temi del Gotico Internazionale (dame, cavalieri) utilizzando la tecnica della prospettiva; Sandro Botticelli (1445-1510) che realizza a Firenze dipinti con figure aggraziate ed eleganti come nella \"Nascita di Venere\"; Michelangelo Buonarroti (1475-1564) in cui, nei suoi dipinti, \u00e8 evidente la mentalit\u00e0 di scultore: infatti le figure dominano il dipinto, hanno volumi solidi, compatti e imponenti e una muscolatura molto evidente come nel dipinto \"Tondo Doni\" conservato nella Galleria degli Uffizi a Firenze o nell'affresco del Giudizio Universale realizzato da Michelangelo, per papa Giulio II, nella Cappella Sistina; Raffaello Sanzio (1483-1520) che fu allievo del Perugino, anche se super\u00f2 in un modo sorprendente il suo maestro, come \u00e8 evidente nello \"Sposalizio della Vergine\".\nManierismo.\nIl Manierismo \u00e8 un movimento artistico, nato nella seconda met\u00e0 del Cinquecento, che si ispirava ai grandi artisti del Rinascimento, in particolare a Michelangelo Buonarroti. Il Termine \"Manierismo\", coniato da Giorgio Vasari nel suo libro: \"Le vite de' pi\u00f9 eccellenti pittori, scultori e architettori; da Cimabue insine \u00e0 tempi nostri\" , deriva dal sostantivo \"maniera\". Inizialmente il Manierismo venne giudicato poco originale ma successivamente gli storici lo considerarono l'ultimo sviluppo del Rinascimento. Gli artisti pi\u00f9 importanti sono Parmigianino, Rosso Fiorentino, Pontormo e i veneti Paolo Veronese e Tintoretto.\nArte della Controriforma.\nPer arte della controriforma si intende quella parte di arte europea della seconda met\u00e0 del XVI secolo che \u00e8 pi\u00f9 fortemente influenzata dagli indirizzi teorici sull'arte sviluppati a seguito del Concilio di Trento.\nArte barocca.\nBarocco indica lo stile dominante del XVII secolo. Il barocco diviene in brevissimo tempo, grazie alla sua esuberanza, alla sua teatralit\u00e0, ai suoi grandiosi effetti e alla magniloquenza profusa su ogni superficie e con ogni materiale, lo stile tanto della Chiesa cattolica che delle monarchie europee, tese verso l'assolutismo. Caratteristiche fondamentali dell'architettura barocca sono le linee curve, dagli andamenti sinuosi, come ellissi, spirali o curve a costruzione policentrica, con motivi intrecciati tra di loro. Tutto doveva destare meraviglia e il forte senso della teatralit\u00e0 spinse l'artista all'esuberanza decorativa, unendo pittura, scultura e stucco nella composizione spaziale e sottolineando il tutto mediante suggestivi giochi di luce ed ombre. Furono privilegiati la monumentalit\u00e0, gli effetti drammatici e i contrasti di luce. In particolare fu ricercato l'illusionismo, un effetto di inganno che traducesse in arte la perdita di certezze dominante nell'epoca. L'illusionismo, cio\u00e8 la sovrapposizione tra realt\u00e0, rappresentazione e finzione, si manifest\u00f2 in pittura con prospettive impossibili e giochi di specchi che rendevano un'immagine deformata della realt\u00e0\nArte rococ\u00f2.\nIl Rococ\u00f2 \u00e8 uno stile ornamentale sviluppatosi in Francia nella prima met\u00e0 del Settecento come evoluzione del tardo barocco, sotto il regno di Luigi XV. Si distingue per la grande eleganza e la sfarzosit\u00e0 delle forme, caratterizzate da ondulazioni ramificate in riccioli e lievi arabeschi floreali. Sono espresse soprattutto nelle decorazioni, nell'arredamento, nella moda e nella produzione di oggetti. Caratterizzato da delicatezza, grazia, eleganza, gioiosit\u00e0 e luminosit\u00e0 si poneva in netto contrasto con la pesantezza e i colori pi\u00f9 forti adottati dal precedente periodo barocco. I motivi Rococ\u00f2 cercano di riprodurre il sentimento tipico della vita aristocratica libera da preoccupazioni o del romanzo leggero piuttosto che le battaglie eroiche o le figure religiose. Verso la fine del XVIII secolo il rococ\u00f2 verr\u00e0 a sua volta rimpiazzato dallo stile neoclassico. \nArte neoclassica.\nNeoclassicismo \u00e8 il nome dato alla tendenza culturale sviluppatasi in Europa tra il XVIII ed il XIX secolo. Il neoclassicismo fu variamente caratterizzato, ma ben riconoscibile nelle varie arti, nella letteratura, in campo teatrale, musicale e nell'architettura. Nacque come reazione al tardo barocco e al Rococ\u00f2; e si ispir\u00f3 all'arte antica, in particolar modo verso quella greco-romana. Grande influenza nello sviluppo dello stile Neoclassico ebbero gli scavi di Ercolano e di Pompei, avviati dal 1738 (a Ercolano) e dal 1748 (a Pompei), da Carlo di Borbone, re di Napoli, che ispirarono, tra gli altri, Luigi Vanvitelli.\nArte moderna.\nIl termine arte moderna denota lo stile e la concezione dell'arte propri di quell'epoca e, pi\u00f9 in generale, alle espressioni artistiche che esprimono una forma di \u00abrifiuto\u00bb per il passato e di apertura alla sperimentazione. Gli artisti moderni sperimentarono nuove forme visive e avanzarono concezioni originali della natura, dei materiali e della funzione dell'arte, alternando periodi pi\u00f9 realisti (sia per le tecniche adottate che per i soggetti scelti) a periodi pi\u00f9 \"simbolisti\" o \"espressionisti\" fino all'astrazione. La produzione artistica pi\u00f9 recente \u00e8 spesso definita come arte contemporanea, o arte postmoderna.\nArte contemporanea.\nL'arte dopo l'era moderna si \u00e8 trasformata seguendo i cambiamenti economici, globali, politici e socioculturali. La sempre maggior velocit\u00e0 e mole di scambi di idee, risorse economiche, informazioni e cultura intorno al globo avviene anche nel mondo dell'arte, rendendone difficile una caratterizzazione precisa. Molte delle barriere e distinzioni all'interno dell'arte sono cadute contribuendo ad una vivacit\u00e0 e multidisciplinarit\u00e0 tipica dell'arte contemporanea che ne ha fatto spesso ragione d'essere.\nCampi dello studio.\nLa storia dell'arte comprende tradizionalmente il campo delle arti visuali:\nIn un concetto pi\u00f9 ampio pu\u00f2 arrivare a comprendere tutte le \"sette arti\", comprendendo le arti performative, la letteratura e la musica.\nArte per area geografica/culturale.\nAlois Riegl, 1893, \"Stilfragen\" (tr. in it. \"Problemi di stile\"); \"Sp\u00e4tr\u00f6miche Kunstindustrie\", 1901 (tr. in it. \"Arte industriale della tarda romanit\u00e0\"\nArnold Hauser evoluzione dell'arte (sociologo dell'arte)\nF. Wickhoff narrazione continua\nHeinrich W\u00f6lfflin leggi della visione figurazione\nMax Dvo\u0159\u00e1k situazione spirituale rispecchiata\nJulius von Schlosser apporti strutturalisti\nCarlo Brandi semiologia e arte\nBenedetto Croce il soggetto del fare artistico \u00e8 inseparabile dall'opera e irriducibile allo stile\nN. Ivanoff il carattere di una narrazione dello sbocciare successivo e imprevedibile di maniere e stili\nJ. J. Winckelmann adotta il concetto classico di storia e cerca di ricostruire \"l'essenza dell'arte\" che a suo avviso non dipende dalla storia personale degli artisti\nL. Lanzi le singole maniere nel particolare stile di ciascun artista ma dichiara di non essere interessato a ridurre la storia dell'arte a tratti permanenti, come farebbe una scienza naturale, aprendo lo studio alle forme visive e alle scuole\n\u25aa\ufe0e J. D. Fiorillo\n\u25aa\ufe0e J. B. Seroux D'Agincourt\n\u25aa\ufe0e L. Cicognara\n\u25aa\ufe0e F. Kugler\n\u25aa\ufe0e A. Springer\n\u25aa\ufe0e P. Selvatico\n\u25aa\ufe0e G. B. Cavalcaselle\n\u25aa\ufe0e J. A. Crowe\n\u25aa\ufe0e L. Moretti\n\u25aa\ufe0e A. Venturi\n\u25aa\ufe0e R. Longhi\n\u25aa\ufe0e P. Toesca\n\u25aa\ufe0e B. Berenson\nStoria dell'arte senza nomi\nA. Hauser\nStoria dello stile\nH. W\u00f6lfflin\nStoricismo\nN. Pevsner\nper lo sviluppo di una sintesi"}
{"id": "1151740", "revid": "404449", "url": "https://it.wikipedia.org/wiki?curid=1151740", "title": "Bastione Rimembranza", "text": "Il bastione Rimembranza (gi\u00e0 baluardo di San Francesco) \u00e8 uno dei sei bastioni che compongono la cinta muraria della citt\u00e0 di Grosseto.\nIl bastione \u00e8 situato al vertice settentrionale delle mura di Grosseto, non lontano dall'area di Porta Nuova, nel tratto della cinta muraria che collegava la porta oramai scomparsa all'imponente complesso del bastione Fortezza.\nStoria.\nIl bastione fu edificato nella seconda met\u00e0 del XVI secolo, in prossimit\u00e0 del convento di San Francesco, durante la ricostruzione delle mura operata dai Medici su progetto di Baldassarre Lanci, e i lavori, diretti da Simone Genga, furono eseguiti tra 1576 e il 1577. Il bastione prese il nome di \"baluardo di San Francesco\" e tale denominazione rimase in uso per tutta l'epoca medicea. Per favorire l'accesso al bastione, nel 1580 fu demolita una parte del convento francescano e realizzata la strada di circonvallazione interna nota successivamente come strada del Giuoco del Cacio.\nNel XVIII secolo il bastione era gi\u00f9 utilizzato per il pascolo e nel 1783 fu alienato dall'Ufficio dei fossi a Gaspero Valeri, facoltoso cittadino grossetano che ricoprir\u00e0 anche la carica di gonfaloniere. Qui era documentata la presenza di una polveriera, o magazzino della polvere, poi dismessa nel secolo successivo e smantellata insieme alle garitte in seguito alla progressiva smilitarizzazione delle mura avviata sotto i Lorena nel 1833. Le mura vennero trasformate in parco pubblico e nel 1884 venne qui posizionato un busto in onore di Giuseppe Garibaldi, scolpito da Tito Sarrocchi, che confer\u00ec nuova denominazione al bastione, prendendo il nome di \"bastione Garibaldi\".\nNel 1924 il Comune di Grosseto deliber\u00f2 che il bastione fosse adibito a parco in memoria dei caduti della prima guerra mondiale: tutti gli alberi presenti fatti piantare dai Lorena furono abbattuti e sostituiti con un boschetto di lecci, cipressi e pini disposti in otto aiuole convergenti verso il centro del bastione, con ogni albero recante il nome di un caduto grossetano. Il parco della Rimembranza venne ufficialmente inaugurato da Galeazzo Ciano il 6 novembre 1927. Nel maggio del 1930 il monumento a Garibaldi qui situato fu trasferito su un altro bastione e al suo posto venne posizionato il Monumento ai caduti, che si trovava precedentemente in piazza Umberto I. Da questo momento il bastione prender\u00e0 ufficialmente il nome di \"bastione Rimembranza\".\nSul lato meridionale del bastione e lungo il camminamento che conduce al bastione Fortezza venne realizzata nei primi anni 1960 una \"passeggiata archeologica\", su iniziativa di Aldo Mazzolai, direttore del Museo civico archeologico di Grosseto, con la collocazione di vari reperti tra cui un'urnetta cineraria etrusca in travertino, parte di una copertura a tetto etrusca, due sarcofagi romani e due vasche in marmo bianco con maniglie scolpite del II secolo d.C.. Nella notte del 1\u00ba maggio 2015 una di queste vasche fu gravemente danneggiata da ignoti e inizi\u00f2 a farsi largo il dibattito circa il trasferimento dei reperti per garantire maggiori controlli. Tutti i manufatti vennero cos\u00ec ricollocati nel vicino \"giardino dell'archeologia\" ricavato dalla demolizione di un'ala del vecchio ospedale Misericordia e inaugurato il 26 febbraio 2018.\nDescrizione.\nPer accedere al baluardo provenendo dal bastione Garibaldi, \u00e8 necessario scendere dalle mura, attraversare a raso corso Carducci nell'area di Porta Nuova (unica breve soluzione di continuit\u00e0 dell'intera cerchia muraria) e risalire al bastione attraverso piazza del Popolo.\nIl baluardo ospita il cosiddetto \"parco della Rimembranza\" dove si trova il monumento ai caduti, realizzato nella prima met\u00e0 del XX secolo.\nAlcune gallerie del bastione hanno ospitato dal 1993 al 2016 l'acquario comunale di Grosseto."}
{"id": "1151742", "revid": "161374", "url": "https://it.wikipedia.org/wiki?curid=1151742", "title": "SS n.185", "text": ""}
{"id": "1151744", "revid": "30232", "url": "https://it.wikipedia.org/wiki?curid=1151744", "title": "Aermacchi MB 326", "text": ""}
{"id": "1151749", "revid": "1573940", "url": "https://it.wikipedia.org/wiki?curid=1151749", "title": "Gyps", "text": "Gyps \u00e8 un genere di uccelli della famiglia degli Accipitridi.\nTassonomia.\nIl genere comprende otto specie:\nUn'altra specie preistorica \u00e8 nota solamente a partire da resti fossili rinvenuti in siti risalenti al Pleistocene medio e superiore del Mediterraneo centrale e orientale: \"Gyps melitensis\". Recentemente, un'altra specie fossile, \"Gyps bochenskii\", risalente al Pliocene superiore, \u00e8 stata rinvenuta in Bulgaria.\nDescrizione.\nGli avvoltoi del genere \"Gyps\" sono rapaci di grandi dimensioni: la specie pi\u00f9 grande, il grifone dell'Himalaya, ha un'apertura alare di circa 285\u00a0cm, mentre le due pi\u00f9 piccole, il grifone del Bengala e il grifone africano, hanno un'apertura alare di circa 235\u00a0cm. Sono caratterizzati da un becco sottile piuttosto debole, e da un collo lungo e robusto, simile a quello delle oche. La coda \u00e8 arrotondata, e a differenza della maggior parte degli altri generi, provvista di 14 timoniere. Solo nella parte posteriore del collo vi \u00e8 un folto collare di sottili penne, che negli esemplari giovani hanno una forma lanceolata. Dall'aspetto generale tipico dei \"Gyps\" si differenziano tuttavia due specie, i gi\u00e0 ricordati grifone del Bengala e grifone africano, che sono circa di due quinti pi\u00f9 piccoli degli altri congeneri, sono provvisti normalmente di 12 timoniere, e hanno il ramo superiore del becco attraversato da un profondo solco. Proprio a causa di queste differenze, fino a poco tempo fa venivano classificati in un genere a parte, \"Pseudogyps.\"\nDistribuzione e habitat.\nGli appartenenti a questo genere vivono nelle zone aperte calde e temperate di Europa, Asia e Africa. \"G. bengalensis\", \"G. indicus\" e \"G. tenuirostris\" vivono esclusivamente in India e Sud-est asiatico; \"G. himalayensis\" vive sull'Himalaya e su altre catene montuose dell'Asia centrale; \"G. fulvus\" \u00e8 presente in Francia meridionale, Spagna, Grecia, Turchia, parte settentrionale del subcontinente indiano e, con pochissimi esemplari, nell'Africa del Nord e nella penisola arabica. Le altre tre specie vivono esclusivamente nell'Africa sub-sahariana, ma solamente \"G. africanus\" \u00e8 presente su tutto il territorio: \"G. coprotheres\", infatti, \u00e8 limitato all'Africa meridionale e \"G. rueppelli\" all'Africa centrale e nord-orientale.\nBiologia.\nI loro ambienti preferiti sono i territori aperti, con ampia visibilit\u00e0, che essi perlustrano volando in lenti cerchi ad alta quota, spesso in compagnia di esemplari della stessa specie o di specie simili. Osservando attentamente il terreno con l'acutissima vista, sorvolano branchi di bovini selvatici e domestici, o di altra grossa selvaggina, cercando soprattutto di individuare la presenza di iene, sciacalli o corvi, dai quali spesso si lasciano guidare verso una sorgente di cibo. Non appena ha scoperto una carogna, l'avvoltoio cala su di essa con una caratteristica picchiata, seguito prontamente dai compagni, per cui in breve attorno all'animale morto si raccolgono spesso cinquanta e pi\u00f9 esemplari. Se la preda d\u00e0 ancora segni di vita, evitano di aggredirla, ma si tengono a breve distanza, attendendo finch\u00e9 non sono certi della sua morte."}
{"id": "1151751", "revid": "23", "url": "https://it.wikipedia.org/wiki?curid=1151751", "title": "Braunite", "text": "La braunite \u00e8 un minerale di manganese appartenente al gruppo omonimo. Il nome \u00e8 stato attribuito in onore del ministro Wilhelm von Braun (1790-1872).\nMorfologia.\nLa braunite si presenta generalmente in masse compatte.\nOrigine e giacitura.\nLa braunite si forma per metamorfismo di silicati di manganese e per alterazione meteorica.\nVariet\u00e0.\nLa braunite-II \u00e8 una variet\u00e0 di braunite ricca di calcio.\nMiniere.\nLa miniera di braunite pi\u00f9 importante d'Italia era quella di Gambatesa, in Val Graveglia, vicino a Chiavari. La produzione della miniera arriv\u00f2 negli anni sessanta del XX secolo a 50.000 tonnellate annue. La concessione della miniera era nel 1972 di 65 ettari."}
{"id": "1151753", "revid": "122609437", "url": "https://it.wikipedia.org/wiki?curid=1151753", "title": "Abbazia di San Gallo", "text": "Labbazia di San Gallo (in tedesco F\u00fcrstabtei Sankt Gallen) fu per molti secoli uno dei monasteri principali d'Europa. \u00c8 situata nella citt\u00e0 di San Gallo, in Svizzera.\nStoria.\nIl monastero venne fondato nel 612 come eremo e prese il nome da san Gallo, un monaco irlandese. San Gallo fu discepolo, e compagno di san Colombano futuro abate di Bobbio e mor\u00ec nel 645. Quindi fu di regola celtico-irlandese scritta dal suo maestro Colombano a Luxeuil.\nIl monastero, dopo la morte di san Gallo and\u00f2 in rovina, ma il Conte di Waltram di Turgovia nel 719 incaric\u00f2 il monaco benedettino Otmaro di ripristinarne la funzionalit\u00e0. Otmaro lo ricostru\u00ec radicalmente \"ex novo\" come abbazia, provvedendo a che i monaci \"colombaniani\" potessero viverci in comunit\u00e0, e adott\u00f2 per loro una regola mista, che nel 747 venne trasformata in regola benedettina abbandonando quella adottata da san Colombano, il che lasci\u00f2 poi degli strascichi che sfociarono in una congiura contro l'abate Otmaro, che nel 759 accusato di adulterio, fu esiliato e condannato a morire di fame.\nNel 719 Otmaro fu il primo Abate dell'Abbazia. In essa furono poste in custodia le reliquie di San Gallo.\nDurante il regno di Pipino il Breve venne fondata la famosa \"Scuola di San Gallo\", Scriptorium in cui le arti, le lettere e le scienze fiorirono.Successivamente, sotto l'abate Waldo di Reichenau (782-784) vennero copiati molti manoscritti, formandosi cos\u00ec una nutrita biblioteca. Numerosi monaci anglosassoni e irlandesi si riunirono per dedicarsi alla copia dei libri. Su richiesta di Carlo Magno, il papa Adriano I invi\u00f2 molti salmodianti da Roma, i quali propagandarono l'uso dei canti gregoriani.\nNel secolo seguente l'Abbazia di San Gallo entr\u00f2 in conflitto con quella vicina di Reichenau sull'omonima isola, nel lago di Costanza.\nTra il 924 e il 933 i Magiari minacciarono l'Abbazia, e i libri furono spostati a Reichenau per sicurezza. La maggior parte di essi, con il tempo, fece ritorno all'abbazia di San Gallo.\nNel 1032 san Poppone, divenutone Abate, v'introdusse la riforma cluniacense.\nNel tredicesimo secolo l'Abbazia e la citt\u00e0 divennero un principato indipendente su cui gli Abati regnarono vantando il titolo di Principe del Sacro Romano Impero.\nSotto la guida dell'abate Pio (1630 \u2013 1674) venne iniziata la stampa dei libri. Nel 1712 l'Abbazia sub\u00ec grandi cambiamenti a seguito del saccheggio della Svizzera. Buona parte di libri e manoscritti vennero portati a Zurigo e Berna. Dopo il ripristino dell'ordine, San Gallo divenne la residenza del Vescovo e ospit\u00f2 gli uffici amministrativi del cantone, oltre ai resti dell'antica biblioteca.\nAi giorni nostri rimane poco dell'originale monastero medievale. La maggior parte delle strutture, compresa la Cattedrale, vennero progettate in stile tardo barocco, e costruite tra il 1756 e il 1768.\nChiesa abbaziale.\nNel XVIII secolo si decise di ricostruire l'ormai vetusta chiesa abbaziale dell'VIII secolo. Il progetto venne disegnato da Gabriel Loser e Johann Caspar Bagnato, ma la realizzazione si deve a Peter Thumb. \nIl 2 maggio 1755 si inizi\u00f2 ad abbattere le vecchie strutture, anche se la prima pietra del nuovo edificio venne posta solo il 29 agosto 1756 dall'abate Coelestin Gugger von Staudach.\nLa decorazione, sia interna sia esterna, vennero commissionate a Johann Christian Wentzinger. I lavori sulla navata terminarono nell'estate 1760, e la chiesa venne consacrata il 15 novembre dello stesso anno.\nDopo il 1760 si pose mano al coro, i due campanili vennero terminati nel 1766, con i lavori interni che si protrassero fino al 1772.\nL'interno \u00e8 costituito da un corpo centrale a cupola, preceduto e seguito da due corpi a tre campate che formano navata e profondo presbiterio. La sontuosa decorazione con ricchi affreschi barocchi e stucchi rococ\u00f2 si devono alla scuola di Wessobrunn. I confessionali e il coro ligneo sono pregevoli opere di Joseph Anton Feichtmayr (1763-70); il pulpito, del 1786, \u00e8 di Franz Anton Dirr.\nTesori culturali.\nLa biblioteca di San Gallo \u00e8 considerata una delle pi\u00f9 ricche di tutto il Medioevo. Ospita una delle pi\u00f9 impressionanti collezioni di libri in lingua tedesca del primo Medioevo. Nel 2005 conteneva pi\u00f9 di 160\u00a0000 libri, di cui 2\u00a0200 scritti a mano e 500 risalenti a prima dell'anno 1000. In seguito la \"Stiftsbibliothek\" diede inizio a un progetto per la digitalizzazione degli inestimabili manoscritti.\nLa libreria contiene il \"Codex Abrogans\" uno dei pi\u00f9 antichi testi in lingua tedesca esistente risalente all'ottavo secolo e generalmente attribuito ad Aribo di Frisinga, vescovo e letterato austriaco dell'epoca.\n\u00c8 presente inoltre un cartiglio senza eguali del nono secolo, noto con il nome di Pianta di San Gallo, che racchiude gli unici documenti d'architettura risalenti al periodo di 700 anni intercorrente tra la caduta dell'Impero e il XIII secolo. I piani non vennero mai eseguiti, e il loro nome \u00e8 dovuto al fatto di essere stati conservati all'interno dell'abbazia, dove possono tuttora essere trovati. I piani rappresentavano la costruzione di un monastero ideale, concepito da uno dei concili tenuti ad Aquisgrana per la riforma del monachesimo nell'Impero franco, durante i primi anni dell'imperatore Ludovico I (tra l'814 e l'817).\nMolti dei manoscritti medievali sono del mondo irlandese, carolingio e ottoniano. La biblioteca e l'intera abbazia di San Gallo sono state tra le fonti cui Umberto Eco ha attinto per immaginare il monastero in cui \u00e8 ambientato il romanzo \"Il nome della rosa\".\nVa infine ricordato che in tale abbazia, nel 1417, Poggio Bracciolini scopr\u00ec il manoscritto Institutionis Oratoriae di Quintiliano.\nNel 1983 il convento di San Gallo venne inserito dall'UNESCO tra i Patrimoni dell'umanit\u00e0 come \u00abperfetto esempio di grande monastero Carolingio\u00bb."}
{"id": "1151754", "revid": "125737446", "url": "https://it.wikipedia.org/wiki?curid=1151754", "title": "Gurne dell'Alcantara", "text": "Le Gurne dell'Alcantara sono una serie di laghetti situati nella Valle dell'Alcantara in Sicilia.\nDescrizione.\nSono 16 piccoli laghi formati nel letto lavico del fiume Alcantara, di forma rotonda e ricadenti l'uno verso l'altro. La larghezza delle gurne varia tra i 5 e i 30 metri di diametro e la profondit\u00e0 dai 5 ai 10 metri. Le Gurne si trovano interamente nel territorio di Francavilla di Sicilia dietro il colle dove si trovano i ruderi del castello, l'ultima gurna si trova nelle vicinanze di Fondaco Motta. Un percorso alternativo: facendo tappa a Castiglione di Sicilia, \u00e8 possibile visitare la chiesa di Santa Domenica o Cuba da cui si diparte un suggestivo sentiero che, costeggiando il fiume, arriva fino alle Gole dell'Alcantara.\nNel 2006 il Parco fluviale dell'Alcantara ha ultimato il sentiero guidato per la visita alle gurne, mettendo il sentiero in sicurezza e organizzando la visita con le istruzioni sul luogo che si sta visitando tra i quali i resti di una citt\u00e0 greca a Francavilla e i resti di un mulino che nel 1896 dava gi\u00e0 l'illuminazione elettrica a Francavilla di Sicilia."}
{"id": "1151755", "revid": "729019", "url": "https://it.wikipedia.org/wiki?curid=1151755", "title": "Osteopenia", "text": "L'osteopenia \u00e8 una riduzione della massa ossea dovuta alla inadeguata sintesi di matrice osteoide.\nL'osteopenia \u00e8 definita come quella condizione ossea per cui vi \u00e8 una densit\u00e0 minerale al di sotto dei valori di normalit\u00e0, ma che ancora non pu\u00f2 considerarsi osteoporosi manifesta in quanto non c'\u00e8 l'evidenza di fratture.\nL'osteopenia si presenta frequentemente negli anni immediatamente dopo la menopausa, ma pu\u00f2 evidenziarsi anche in giovane et\u00e0 quando l'osso non raggiunge la sua robustezza ottimale. \u00c8 il periodo in cui le terapie hanno una elevata possibilit\u00e0 di rallentare la perdita di massa ossea. \u00c8 in questi casi che bisogna attenersi scrupolosamente ai consigli del medico e seguire nel modo pi\u00f9 completo una corretta alimentazione e un adeguato stile di vita.\nTipologia.\nLe osteopenie possono essere:\nOsteopenia displastica.\nL'osteogenesi \u00e8 alterata in fase molto precoce, durante lo sviluppo della cellula staminale e prima della formazione della matrice e della sua calcificazione (malattia genetica che colpisce bambini di pochi mesi). La cellula progenitrice evolve verso i fibroblasti e fibriciti anzich\u00e9 osteoblasti e osteocita, si forma perci\u00f2 un tessuto fibroso anzich\u00e9 tessuto osseo. Appartengono a questo gruppo la displasia fibrosa o l'osteogenesi imperfetta.\nOsteopenia malaciche.\nSono normali sia lo sviluppo che la differenziazione della cellula staminale primitiva e la prima fase dell'osteogenesi, mentre \u00e8 alterata la calcificazione della matrice proteica, per cui si forma tessuto osteoideo non osseo. Si manifesta come: rachitismo (et\u00e0 infantile) osteomalacia (et\u00e0 adulta).\nOsteopenia porotica.\nIn questa patologia vi sono alterazioni degli ormoni che regolano l'equilibrio tra la produzione e il riassorbimento. L'esempio pi\u00f9 classico \u00e8 l'osteoporosi (e interessa le donne dopo i 50 anni).\nOsteopenia necrotica.\nLa necrosi femorale cefalica e l'osteonecrosi, il processo patologico \u00e8 caratterizzato da fenomeni di osteonecrosi mediati da alterazioni microcircolatori locali."}
{"id": "1151757", "revid": "2187179", "url": "https://it.wikipedia.org/wiki?curid=1151757", "title": "Facciata continua", "text": "La facciata continua (dall'inglese curtain wall, letteralmente \u201cmuro di tenda\u201d o \u201cmuro di sipario\u201d) \u00e8 un rivestimento continuo, fatto di materiali leggeri (come il vetro), il quale garantisce, di per s\u00e9 o insieme all'opera edilizia, le funzioni normali di una parete esterna, senza per\u00f2 sostenere altro carico che il peso proprio e quello risultante dalla spinta del vento. Questi carichi sono trasferiti alla struttura portante principale attraverso i collegamenti ai solai o ai pilastri dell'edificio. La facciata continua fornisce tutte le prestazioni di un involucro tradizionale e pu\u00f2 essere realizzata con superficie trasparente o opaca.Una tale muratura di tamponamento \u00e8 progettata per resistere all'infiltrazione dell'aria e dell'acqua, alla forza del vento e ai movimenti sismici, oltre che al peso del rivestimento stesso. In casi particolari pu\u00f2 essere progettata per resistere al fuoco (ed \u00e8 quindi ignifuga), o all'azione perforante dei colpi delle armi da fuoco (in genere con vetro antiproiettile).\nL'uso della facciata continua o libera, \u00e8 uno dei 5 punti della nuova architettura razionalista di Le Corbusier.\nLe principali tipologie di facciata continua sono le seguenti:\nStoricamente le prime pareti di tamponamento del genere furono articolate in membra di acciaio. I curtain wall sono oggi tipicamente disegnati con la struttura di alluminio estrusa, sebbene una nicchia di applicazioni speciali sia rappresentata dalle strutture in acciaio per le caratteristiche fisiche e meccaniche di questo materiale che permette luci pi\u00f9 ampie grazie all'alto modulo di elasticit\u00e0 (3 volte superiore a quello dell'alluminio) e presenta un coefficiente di dilatazione termica pi\u00f9 basso di alluminio e legno e molto simile a quello del vetro e del calcestruzzo armato. La struttura metallica di montanti e traversi \u00e8 generalmente riempita con vetro, che fornisce prestazioni architettoniche di ottimo livello, come pure giova alla luce ed al controllo ambientale. Altre chiusure comuni includono: rivestimenti esteriori in mattonelle di pietra, in pannelli di metallo, in strisce distaccate di vario materiale (tipo persiana o frangisole), finestre apribili vere e proprie o bocche di ventilazione.\nI curtain wall differiscono dai sistemi di tamponamento dei magazzini commerciali o dei negozi (\"storefront\"), per il fatto che sono disegnati per attraversare i solai, e conducono la progettazione a considerazioni che tengono conto di requisiti come: gli sbalzi di temperatura; l'oscillazione ed il movimento dell'edificio; la tenuta all'acqua; l'efficienza termica per il controllo dei costi di climatizzazione ed illuminazione dell'edificio.\nCon la costruzione delle complete facciate vetrate il curtain wall \u00e8 andato a definire un pi\u00f9 stretto rapporto tra ambiente costruito interno ed esterno degli edifici, con diverse connessioni con gli elementi naturali (luce, aria, acqua, ecc.) rispetto alle costruzioni edilizie tradizionali. \nNegli ultimi anni il settore delle costruzioni ha conosciuto una nuova fase di forte crescita, trainato dalla domanda di nuove costruzioni.\nIn riferimento alla normativa vigente sul risparmio energetico tutti i prodotti rientrano nella categorie per cui \u00e8 possibile richiedere la detrazione fiscale prevista dalla recente normativa. \nIl mutamento delle modalit\u00e0 di progettazione, costruzione, ristrutturazione e demolizione dell'ambiente costruito pu\u00f2 consentire un notevole miglioramento delle prestazioni ambientali e dei risultati economici delle citt\u00e0, nonch\u00e9 della qualit\u00e0 della vita dei cittadino; \u00e8 possibile ottenere edifici pi\u00f9 sani e naturali e creare ambienti di alta qualit\u00e0 entro una logica di risparmio di risorse sia materiali che energetiche attraverso una maggior accortezza in fase progettuale nella scelta dell'impiantistica, dei materiali e delle modalit\u00e0 costruttive eco-compatibili.\nTipologie.\nFacciata a montanti e traversi.\n\u00c8 il pi\u00f9 diffuso tra i sistemi a facciata continua. La parete \u00e8 realizzata per parti ed \u00e8 costituita da:\nL\u2019immagine del sistema \u00e8 determinata dalla visibilit\u00e0 degli elementi strutturali che si collegano ortogonalmente all\u2019esterno della superficie vetrata. La dimensione ridotta dei singoli componenti-base rende il sistema pi\u00f9 economico rispetto alle altre tipologie ma ne richiede il montaggio completo in opera.\nFacciate Strutturali (VEC, \"vitrages ext\u00e9rieurs coll\u00e9s\" o \"structural glazing\").\nLa caratteristica peculiare del sistema \u00e8 la complanarit\u00e0 delle superfici vetrate, che nasconde le strutture metalliche portanti. La continuit\u00e0 della superficie \u00e8 interrotta solo dalle giunzioni tra le lastre, appena percepibili dall\u2019esterno. Il sistema \u00e8 costituito da elementi vetrati, apribili o fissi, in cui il vetro \u00e8 collegato al telaio retrostante attraverso collanti (silicone strutturale) che trasmettono tutti i carichi al telaio stesso. Esistono sistemi che adottano, oltre agli adesivi siliconici, elementi meccanici (non visibili dall\u2019esterno) per assicurare le lastre alla struttura.\nFacciata a moduli.\nIl sistema viene realizzato con componenti analoghi al precedente (a montanti e traversi) ma, diversamente da quest\u2019ultimo, si configura come insieme in cui gli elementi-base vengono assemblati in moduli (o cellule) in officina, trasportati in cantiere completi di pannello opaco (\"spandrel\") e trasparente (\"vision\") e posti in opera. Il sistema trova la sua piena funzionalit\u00e0 nei cantieri in cui la costruzione di un ponteggio esterno \u00e8 irrealizzabile o antieconomica, come ad esempio per gli alti edifici a torre. L\u2019assemblaggio dei moduli in officina offre maggiori garanzie di qualit\u00e0 ma, rispetto ad un sistema a montanti e traversi, richiede maggior spazio fisico per lo stoccaggio e implica modalit\u00e0 di trasporto specifiche. Il sistema viene definito anche \u201cPrecast\u201d.\nFacciate a \u201cdoppia pelle\u201d.\nLa tipologia di facciata a \u201cDoppia Pelle\u201d \u00e8 costituita da un involucro realizzato con due pareti trasparenti parallele che generano una intercapedine d\u2019aria. Questa soluzione consente di conferire al sistema valori di trasmittanza termica e isolamento acustico migliori di quelli dei sistemi a facciata continua monostrato. All\u2019interno dell\u2019intercapedine il riscaldamento dell\u2019aria provocato dall\u2019effetto-serra genera dei flussi che vengono convogliati verso l\u2019esterno oppure verso l\u2019interno dell\u2019edificio. Il calore accumulato pu\u00f2 essere cos\u00ec utilizzato per riscaldare l\u2019edificio nella stagione fredda o espulso in quella estiva. Per ottenere il controllo del surriscaldamento estivo il sistema viene inoltre provvisto di schermi solari posti all\u2019interno dell\u2019intercapedine tra le due \u201cpelli\u201d.\nFacciate Puntuali.\nQuesta tipologia si pu\u00f2 suddividere in due sottosistemi:\nLastre indipendenti (VEA, \"vitrages ext\u00e9rieurs attach\u00e9s\" o \"suspended curtain walls\")\nIl sistema \u00e8 costituito da lastre trasparenti sostenute da dispositivi d\u2019ancoraggio meccanico che le fissano in prossimit\u00e0 degli angoli. Tali dispositivi, usualmente costituiti da perni metallici, trasferiscono il peso del vetro a una struttura retrostante distanziata dalla superficie trasparente. La struttura portante pu\u00f2 essere realizzata sia in leghe metalliche, sia in altri materiali (esistono sistemi che impiegano montanti costituiti da lastre di vetro poste ortogonalmente alla facciata).\nAggancio puntuale (Facciate sospese)\nAlla categoria ad aggancio puntuale appartengono anche le cosiddette facciate sospese, sistemi nei quali le lastre sono ancorate in prossimit\u00e0 degli angoli (analogamente al sistema precedete) e collegate le une alle altre senza una vera e propria struttura portante rigida. In questo sistema il peso proprio di ogni elemento di vetro viene trasferito a quello immediatamente sovrastante ad esso fino a raggiungere gli elementi strutturali superiori (struttura portante dell\u2019edificio). La superficie trasparente assume quindi funzione autoportante mentre le sollecitazioni orizzontali (le forze dinamiche generate del vento) sono controllate dai sistemi di controventatura (usualmente) posti internamente alla facciata e costituiti da un insieme di cavi \u201dtesati\u201d."}
{"id": "1151763", "revid": "161374", "url": "https://it.wikipedia.org/wiki?curid=1151763", "title": "Lyons Rugby Piacenza", "text": ""}
{"id": "1151765", "revid": "151504", "url": "https://it.wikipedia.org/wiki?curid=1151765", "title": "Camino de santiago", "text": ""}
{"id": "1151767", "revid": "339392", "url": "https://it.wikipedia.org/wiki?curid=1151767", "title": "Locomotiva Gruppo SB 1", "text": ""}
{"id": "1151779", "revid": "110157", "url": "https://it.wikipedia.org/wiki?curid=1151779", "title": "An Other Cup", "text": "An Other Cup \u00e8 un album discografico di Yusuf Islam (Cat Stevens) del 2006. \u00c8 presente in una versione standard con undici canzoni e in una \"limited edition\" con dodici canzoni, un \"packaging\" e un libretto illustrato di quarantaquattro pagine.\nL'album si presenta come ponte tra presente e passato, tra il cantante votato al successo di ieri e l'uomo impegnato e religioso di oggi.\nLa ripresa del filo musicale, sospeso nei tardi anni settanta, apporta solo piccoli ritocchi al discorso musicale, inserendo elementi di spiritualit\u00e0 islamica."}
{"id": "1151780", "revid": "28592", "url": "https://it.wikipedia.org/wiki?curid=1151780", "title": "Chiesa riformata", "text": ""}
{"id": "1151781", "revid": "1573940", "url": "https://it.wikipedia.org/wiki?curid=1151781", "title": "Thecacera", "text": "Thecacera \u00e8 un genere di molluschi nudibranchi della famiglia Polyceridae.\nTassonomia.\nComprende le seguenti specie:"}
{"id": "1151784", "revid": "123401269", "url": "https://it.wikipedia.org/wiki?curid=1151784", "title": "Detection Club", "text": "Detection Club \u00e8 un club inglese di famosi scrittori di romanzi polizieschi come, ad esempio, Agatha Christie, Dorothy L. Sayers, Henry Wade, Anthony Berkeley, Gladys Mitchell e John Dickson Carr."}
{"id": "1151787", "revid": "729019", "url": "https://it.wikipedia.org/wiki?curid=1151787", "title": "Bastione Maiano", "text": "Il bastione Maiano (gi\u00e0 baluardo delle Palle) \u00e8 uno dei sei bastioni della cinta muraria della citt\u00e0 di Grosseto.\nIl bastione occupa il vertice sud-orientale delle mura di Grosseto, collegando il complesso del bastione Fortezza al bastione Cavallerizza, situato poco oltre Porta Vecchia.\nStoria.\nIl bastione Maiano fu il primo bastione delle mura di Grosseto a essere costruito durante i lavori di ricostruzione della cerchia muraria portati avanti dai Medici nella seconda met\u00e0 del XVI secolo, su progetto di Baldassarre Lanci. La struttura fu completata nel 1566 sotto la direzione dello stesso Lanci e ricevette la denominazione di \"baluardo delle Palle\" per la presenza di una garitta a pianta esagonale sovrastante uno stemma mediceo. Qui venne inoltre edificato il Casino delle Palle, edificio a scopo militare utilizzato come magazzino delle polveri, in uso almeno fino al 1786.\nA partire dal 1833 ebbe inizio la definitiva smilitarizzazione delle mura e la loro trasformazione in parco pubblico cittadino. Tutte le garitte lungo il perimetro murario furono demolite, ad eccezione di due presenti sulla Fortezza e di quella del baluardo delle Palle. Tra il 1870 e il 1872 fu costruito il Deposito d'acqua del Maiano, progettato da Loresindo Pruneti. Il nuovo edificio aveva il compito di ricevere l'acqua per approvvigionare Grosseto come termine del primo acquedotto della citt\u00e0, che convogliava le acque del Maiano; tuttavia, dati gli scarsi risultati, un nuovo acquedotto sar\u00e0 inaugurato nel 1896, comportando la chiusura di quello del Maiano.\nDurante la seconda guerra mondiale il bastione fu colpito dai bombardamenti anglo-americani, che distrussero il Casino e la garitta medicea, mentre rimase intatto lo stemma marmoreo.\nTra il 1997 e il 2002 il perimetro esterno al bastione \u00e8 stato oggetto di un'opera di riqualificazione, con l'escavazione e la trasformazione in area verde del vecchio fossato dal Maiano fino alla Fortezza; venne inoltre avviato un progetto di recupero del bastione Maiano, ma la sua realizzazione si protrasse nel tempo, venne prima abbandonato, poi ripreso nel 2008 e infine di nuovo interrotto a lavori in corso. Nel giugno del 2002 fu anche demolita una parte della cortina muraria, considerata una superfetazione ottocentesca, per mettere in comunicazione il livello superiore del bastione con la sottostante piazza Esperanto tramite una scala in ferro, mai realizzata. Il cantiere fu smantellato nel 2013 ed il bastione reso nuovamente fruibile dopo il restauro del deposito dell'acqua e la realizzazione di percorsi pedonali e aiuole.\nDescrizione.\nIl bastione Maiano si presenta a forma poligonale, con basamenti a scarpa e due cordonature che si articolano, rispettivamente, nella parte inferiore in prossimit\u00e0 della linea di terra e nella parte superiore nel punto di passaggio tra la base a scarpa e la cortina.\nUna serie di gallerie che, in passato, conducevano all'area delle cannoniere.\nLa passeggiata, che collega il bastione Maiano al bastione Cavallerizza lungo la cortina muraria, passa in modo suggestivo sopra Porta Vecchia; poco prima, una discesa permette di raggiungere la porta anche da terra."}
{"id": "1151790", "revid": "1566286", "url": "https://it.wikipedia.org/wiki?curid=1151790", "title": "Kei Kumai", "text": "Biografia.\nVincitore del Leone d'argento alla Mostra internazionale d'arte cinematografica di Venezia nel 1989, giunse alla notoriet\u00e0 internazionale con \"Sandakan No. 8\" (1974) con Komaki Kurihara, che \u00e8 anche una critica della societ\u00e0 - come seguente, \"Il capo del nord (Kita no misaki)\" fra cui il personaggio centrale, una religiosa, \u00e8 interpretato da Claude Jade.\nA Venezia fu premiato nel 1989 per la pellicola storica \"Morte di un maestro del t\u00e8\", film con Toshir\u014d Mifune.\nMolti suoi film furono interpretati da Toshiro Mifune ed egli fu prescelto nel 2002 per completare l'ultima opera di Akira Kurosawa, \"Il mare e l'amore\"."}
{"id": "1151791", "revid": "38601", "url": "https://it.wikipedia.org/wiki?curid=1151791", "title": "Brassicacee", "text": ""}
{"id": "1151792", "revid": "767487", "url": "https://it.wikipedia.org/wiki?curid=1151792", "title": "Have a Ball", "text": "Have a Ball \u00e8 il primo album della cover band statunitense Me First and the Gimme Gimmes pubblicato per la Fat Wreck Chords nel 1997. Questo album \u00e8 fatto di cover di canzoni degli anni settanta e anni ottanta di artisti come Elton John e John Denver."}
{"id": "1151798", "revid": "123312039", "url": "https://it.wikipedia.org/wiki?curid=1151798", "title": "Triiodotironina", "text": "La triiodotironina (T3) \u00e8 un ormone tiroideo, prodotto dalla ghiandola endocrina tiroide insieme alla tiroxina.\nContiene tre atomi di iodio ed \u00e8 presente nel flusso sanguigno con una concentrazione di 80/180 ng/dl di sangue.\nNei tessuti periferici la tiroxina viene trasformata in triiodotironina.\nBiosintesi e secrezione della triiodotironina.\nIl processo di biosintesi della triiodotironina coinvolge i seguenti fenomeni:\nLa tiroide capta lo ioduro circolante tramite un processo attivo che richiede energia. Questo processo di captazione \u00e8 realizzato dalla proteina NIS (\"Sodium Iodide Symporter\"), che utilizza l'energia elettrochimica del sodio intracellulare.\nLa proteina NIS trasporta all'interno della cellula ioni sodio (Na+) e iodio (I-) in proporzione 2:1. L'attivit\u00e0 della Na+/K+ ATPasi garantisce l'energia elettrochimica necessaria all'ingresso dello ioduro, tramite trasporto attivo di sodio fuori dalla cellula contro il suo gradiente elettrochimico, richiedendo una spesa di ATP. Questo trasporto di ioduro \u00e8 inibito da ioni come il perclorato, il tiocianato e il pertecnetato.\nUna volta dentro la cellula, lo ioduro si diffonde verso il lato apicale fino al lume del follicolo tiroideo, essendo trasportato attraverso la membrana apicale tramite la proteina pendrina (PDS).\nLo ioduro \u00e8 infine ossidato dalla ioduro perossidasi (TPO), enzima situato sulla membrana apicale, che ha il sito catalitico all'interno del lume follicolare. Il processo di ossidazione ha come donatore di elettroni il perossido di idrogeno (H2O2), generato dall'enzima della membrana apicale DUOX.\nDopo l'ossidazione lo ioduro sar\u00e0 incorporato ai residui di tirosina della molecola tireoglobulina. Quando un radicale iodio \u00e8 incorporato alla tirosina, si produce una monoiodotirosina (MIT). Quando due radicali iodio, invece, sono incorporati alla tirosina, si produce una diiodotirosina (DIT).\nAnche l'accoppiamento dei residui tirosile della tireoglobulina, che avviene dopo l'organificazione dello ioduro, \u00e8 catalizzato dalla TPO. Ancora legate alla tireoglobulina, alcune tirosine (MIT e DIT) si accoppiano, producendo iodotironine. L'accoppiamento di una MIT con una DIT produce triiodotironina (T3), oppure rT3 (triiodotironina inversa, che non \u00e8 biologicamente attiva, dato che uno dei radicali iodio non \u00e8 legato al carbonio 5 della molecola bens\u00ec al carbonio 5'). L'accoppiamento di due DIT produce tetraiodotironina, altro ormone della ghiantdola tiroide (T4). Due MIT producono diiodotironina, che, come la rT3 non possiede attivit\u00e0 biologica.\nIl colloide del lume follicolare, che contiene le iodotironine ancora legate alla tireoglobulina \u00e8 endocitato dalla cellula follicolare tramite il processo di pinocitosi. Nel citoplasma, dunque, le vescicole di colloide endocitate si fondono a lisosomi con enzimi di attivit\u00e0 proteolitica, che idrolizzano la tireoglobulina, rilasciando molecole libere di T4, T3, rT3, diiodotironina, MIT e DIT. Queste ultime tre molecole, visto che non possiedono attivit\u00e0 biologica, perdono i loro radicali iodio grazie all'azione dell'enzima DHAL nel citoplasma.\nCirca il 10% della T4 prodotta dalla cellula follicolare \u00e8 convertita a T3 tramite l'attivit\u00e0 dell'enzima 5'-deiodasi ancora nel citoplasma.\nLe cellule follicolari esprimono a livello della membrana baso-laterale un trasportatore appartenente alla famiglia dei trasportatori di monocarbossilato (MCT). Nel caso dei tireociti questo trasportatore \u00e8 indicato come MCT8. Dati recenti indicano che MCT8 sia coinvolto nella secrezione degli ormoni tiroidei in circolo.\nTrasporto di triiodotironina nel sangue.\nLa concentrazione totale di triiodotironina nel sangue \u00e8 di 2,3 nmol/L. Comunque, una piccola frazione si trova libera nel plasma (fT3), dato che la maggior parte dell'ormone si trova legato a proteine plasmatiche, come la proteina legante di tiroxina (TBG), la transtiretina (TTR), l'albumina e le lipoproteine.\nEssendo un equilibrio chimico, espresso dalla formula:\nsi pu\u00f2 definire la costante:\nLa concentrazione libera di T3 sar\u00e0 quindi:\nMetabolismo periferico della triiodotironina.\nLa ghiandola tiroide produce maggiori quantit\u00e0 di tiroxina rispetto a triiodotironina. La triiodotironina \u00e8 inoltre metabolicamente pi\u00f9 attiva. Cos\u00ec, nei tessuti periferici la tiroxina viene trasformata in triiodotironina (80% della triiodotironina viene prodotta dalla tiroxina perifericamente e 20% viene prodotta nella ghiandola tiroide).\nLa trasformazione di tiroxina a triiodotironina avviene grazie alle deiodasi, enzimi che contengono selenocisteina e che rimuovono il radicale iodio della tiroxina, producendo triiodotironina e triiodotironina inversa (dipende dal radicale rimosso). Anche la triiodotironina pu\u00f2 perdere radicali iodio, diventando diiodotironina. Questi meccanismi di produzione di rT3 e T2 sono realizzati dalla deiodasi 3 (D3) e costituiscono un metodo di inattivazione della T3 quando i suoi livelli plasmatici sono troppo alti (in situazioni di ipertiroidismo questo meccanismo non \u00e8 sufficiente).\nDa queste informazioni, si conclude, dunque, che la potenziale attivit\u00e0 della triiodotironina si trova non nella T3 plasmatica (che \u00e8 bassa), ma nella T4 plasmatica, che costituisce un \u201cserbatoio\u201d di T3 grazie alla successiva azione delle deiodasi periferiche.\nLa mancanza di selenio pu\u00f2 diminuire l'attivit\u00e0 delle deiodasi. Anche il propiltiouracile inibisce le deiodasi, causando ipotiroidismo.\nCaptazione cellulare della triiodotironina.\nLa captazione cellulare della triiodotironina \u00e8 realizzata da trasportatori di membrana. Sono due le famiglie di queste trasportatori: \u201ctrasportatori di anioni organici\u201d e \u201ctrasportatori di aminoacidi\u201d.\n\u00c8 di speciale interesse medico la famiglia di trasportatori di aminoacidi che trasporta iodotironine, visto che esse sono costituite da due residui dell'aminoacido tirosina. Il trasportatore di aminoacido responsabile di questa azione \u00e8 il MCT8 (\"Monocarboxylate transporter\"), che trasporta aminoacidi aromatici, come la tirosina.\nNel sistema nervoso, l'azione del MCT8 \u00e8 di grande importanza per i neuroni perch\u00e9 questo tipo cellulare non ha la deiodasi D2 sulla membrana e la captazione di triiodotironina accade grazie all'azione della D2 degli astrociti. Il MCT8 \u00e8, quindi, fondamentale per la captazione neuronale della triiodotironina convertita dall'astrocito. Una mutazione di questo trasportatore causa una sindrome legata al cromosoma X, caratterizzata da un grave ritardo psicomotore e da alti livelli di T3 plasmatica, la Sindrome di Allan-Herndon-Dudley.\nRegolazione della sintesi di triiodotironina.\nDal TSH.\nL'ormone TSH, prodotto nell'ipofisi \u00e8 il principale regolatore dell'attivit\u00e0 della tiroide. Comunque, anche il TSH \u00e8 regolato tramite l'ormone ipotalamico TRH (TSH Releasing Hormone), costituendo un meccanismo di retroazione negativa.\nQuesto meccanismo \u00e8 spiegato dalla responsivit\u00e0 delle cellule dell'ipofisi che producono il TSH alle variazioni di ormoni tiroidei nel sangue. Quando i livelli sono bassi, c'\u00e8 una sintesi maggiore di recettori di TRH da queste cellule, aumenta la recettivit\u00e0 verso il TRH e quindi si produce pi\u00f9 TSH. Il contrario succede quando i livelli plasmatici di ormoni tiroidei sono alti.\nCome l'espressione del TSH e di recettori del TRH \u00e8 regolata dai livelli intracellulari di triiodotironina, i livelli plasmatici di tiroxina hanno un effetto pi\u00f9 forte su questa regolazione, visto che la tiroxina plasmatica \u00e8 la risorsa fondamentale di triiodotironina intracellulare (80% del totale), grazie all'azione della deiodasi D2 della cellula ipofisaria. I livelli di tiroxina plasmatica sono, quindi, importantissimi per la clinica.\nIl TSH agisce direttamente sulla cellula follicolare della tiroide, promuovendo la sua crescita, proliferazione e la sua attivit\u00e0. I recettori del TSH nella cellula follicolare, tramite la trasduzione del segnale e l'azione della proteina G fanno aumentare i livelli plasmatici di AMP ciclico. I geni del trasportatore NIS e della tireoglobulina hanno siti regolatori mediati dai livelli di AMP ciclico e, quando essi sono elevati, la sintesi di NIS e tireoglobulina \u00e8 aumentata. Cos\u00ec, il TSH fa aumentare l'attivit\u00e0 degli enzimi responsabili per la sintesi degli ormoni tiroidei.\nDai livelli intracellulari di iodio organificato.\nIl meccanismo auto-regolatore della sintesi della triiodotironina \u00e8 dovuto alla responsivit\u00e0 da parte della cellula follicolare ai livelli intracellulari di iodio organificato. Lo iodio organificato intracellulare inibisce l'attivit\u00e0 dell'enzima DUOX, che fornisce il perossido di idrogeno all'ossidazione dello ioduro. Diminuisce cos\u00ec, la sintesi di iodio organificato. Quando i livelli plasmatici di ioduro sono alti, causano un effetto di diminuzione della sintesi di ormoni tiroidei, l'effetto Wolff-Chaikoff.\nL'effetto Wolff-Chaikoff ha una durata di alcuni giorni, dopodich\u00e9 l'effetto termina quando la sintesi degli ormoni ritorna al normale.\nMeccanismo molecolare di azione.\nGenomico.\nL'azione genomica della triiodotironina promuove la modificazione dell'espressione genica della cellula bersaglio. La T3 viene dal sangue o dal metabolismo intracellulare della tiroxina da parte delle desiodasi. Il recettore degli ormoni della tiroide (TR, dall'inglese \"thyroid-hormone receptor\") \u00e8 nucleare e si accoppia a regioni di regolazione del gene-bersaglio. Queste regioni sono denominate TRE (dall'inglese \"thyroid-hormone responsive element\").\nIl recettore TR si lega al DNA del gene-bersaglio come un monomero, omodimero o anche eterodimero. La situazione principale \u00e8 la formazione dell'eterodimero del TR con il recettore nucleare RXR (dall'inglese \"Retinoid X Receptor\", Recettore X Retinoide). Il TR pu\u00f2 ancora formare eterodimeri con altri recettori. Comunque il complesso pi\u00f9 stabile e con maggiore affinit\u00e0 per le regioni TRE \u00e8 il complesso TR-RXR.\nLa triiodotironina genera diversi segnali cellulari che dipendono dai geni e dai tessuti, regolando tanto l'attivazione come la repressione della trascrizione del mRNA.\nRepressione della trascrizione in assenza della triiodotironina.\nIl legame chimico del TR con le regioni TRE del DNA avviene indipendentemente dalla presenza della triiodotironina. Molte proteine di regolazione si legano all'omodimero TR-TR o all'eterodimero TR-RXR, come la proteina HDAC (deacetilasi di istone). Questo complesso repressore promuove la deacetilazione degli istoni, rendendo compatta la cromatina e, cos\u00ec, inibendo l'azione dell'enzima di trascrizione RNA polimerasi.\nRepressione della trascrizione in presenza di triiodotironina.\nLa presenza della triiodotironina pu\u00f2 anche reprimere la trascrizione di alcuni geni. Questo fenomeno \u00e8 importante nell'ipotalamo e nell'ipofisi per garantire la retroazione negativa che regola la secrezione della triiodotironina: la repressione della trascrizione \u00e8 fondamentale per diminuire la secrezione di TSH e TRH quando i livelli di ormoni tiroidei solo alti.\nIl processo di repressione verificato in questo meccanismo di retroazione \u00e8 realizzato da parte del recettore TR\u03b22, che \u00e8 espresso dalle cellule ipotalamiche e ipofisarie coinvolte nel processo di regolazione dell'attivit\u00e0 della tiroide. Il recettore TR\u03b2, quindi, diminuisce la trascrizione quando legato alla triiodotironina.\nAttivazione della trascrizione in presenza di triiodotironina.\nQuando la triiodotironina si lega al TR (eccetto i tipi di TR coinvolti nella regolazione della sintesi di ormoni tiroidei, TR\u03b22), attiva la trascrizione di mRNA. Ci\u00f2 accade perch\u00e9 in presenza di T3 il complesso repressore \u00e8 inattivato. In questo fenomeno \u00e8 importante il ruolo di proteine co-attivatorie, essendo le principali le proteine della famiglia TRAP (\"Thyroid Hormone Receptor-associated Proteins\", ossia proteine associate al recettore degli ormoni tiroidei) e della famiglia SRC (\"steroid receptor co-activator\", ossia attivatore del recettore steroideo). Queste ultime aumentano la trascrizione mediate non solo da recettori per steroidi, ma anche da altri recettori, come il TR.\nL'interazione fra SRC-1 e le proteine della famiglia di co-attivatori p300-CBP promuove l'acetilazione delle istoni. Questa reazione chimica rende la cromatina accessibile alla RNA polimerasi, favorendo la trascrizione.\nProblemi nel meccanismo genomico.\nMutazioni dei recettori TR possono causare resistenza agli ormoni tiroidei. Quando la mutazione \u00e8 verificata nei recettori espressi da vari tessuti (come il TR\u03b1), il quadro \u00e8 di ipotiroidismo, visto che i recettori TR\u03b1 non riescono a regolare la trascrizione anche quando si trovano alti livelli di ormoni tiroidei nel sangue (resistenza periferica). Quando la mutazione \u00e8 verificata nei recettori espressi solo dall'ipotalamo e dall'ipofisi, invece, si ha una situazione di ipertiroidismo, perch\u00e9 i recettori (TR\u03b22) non sono capaci di inibire la sintesi di TRH e TSH anche quando si trovano alti livelli di ormoni tiroidei nel sangue (resistenza ipofisaria).\nNon genomico.\nLa triiodotironina ha anche meccanismi di azione non-genomici che, quindi, non coinvolgono la regolazione dell'espressione genica. Questo meccanismo di azione avviene grazie all'interazione fra la triiodotironina e alcune proteine della membrana cellulare e della membrana mitocondriale, che regolano, per esempio, il traffico di ADP e ATP dall'interno del mitocondrio.\nEffetti biologici intracellulari.\nProdotti dall'attivit\u00e0 genomica.\nLa triiodotironina promuove la trascrizione di diversi enzimi coinvolti nel metabolismo, specialmente il metabolismo respiratorio. Enzimi che hanno un ruolo importante nella catena di trasporto degli elettroni, come la NADPH-citocromo-c2 reduttasi, la citocromo-c ossidasi hanno una sintesi elevata in presenza di ormoni tiroidei e, quindi, incrementano il tasso di respirazione cellulare grazie alla loro aumentata attivit\u00e0.\nAltri prodotti dell'attivit\u00e0 genomica della triiodotironina sono: la glicerolo-3-fosfato deidrogenasi, l'enzima malica, eritropoietina, proteina-G stimolatoria, ecc.\nAumentano anche i livelli di UCP nel mitocondrio, un forte disaccoppiante della catena respiratoria dalla fosforilazione ossidativa, causando la produzione di calore e non di ATP come risultato della respirazione.\nNon genomici.\nAlcuni effetti non genomici sono osservati in presenza di triiodotironina nella cellula. Questi effetti sono causati dall'interazione con proteine che non sono coinvolte nell'espressione genica.\nCome risultato, aumenta l'attivit\u00e0 di alcune proteine importanti per il metabolismo cellulare, come alcuni trasportatori ionici (specialmente della pompa di sodio-potassio) e della calmodulina. Sono altri effetti: l'aumento della captazione di glucosio e il controllo della captazione di calcio e della rimodellazione dell'actina, alterando il citoscheletro di molte cellule.\nEffetti biologici sistemici.\nNei singoli tessuti.\nEffetti nel tessuto cardiaco.\nMolti degli effetti della triiodotironina, specialmente nel sistema cardiaco, sono simili a quelli prodotti dalle catecolamine. La T3 presenta grande effetto inotropico e cronotropico nel cuore. L'eccesso di T3 aumenta la responsivit\u00e0 adrenergica cardiaca. Gli antagonisti dei recettori \u03b2-adrenergici invertono alcuni degli effetti cardiaci dell'ipertiroidismo clinico, come la tachicardia, comunque, non riescono a invertire altri effetti dell'ipertiroidismo. La T3 promuove l'aumento dell'espressione della proteina strutturale miosina MHC\u03b1, risultando in una maggiore velocit\u00e0 di contrazione cardiaca.\nCome effetto generale di questi fenomeni, si osserva una crescita della gittata cardiaca che garantisce un apporto di ossigeno adatto alla maggiore richiesta da parte dei tessuti che si osserva in presenza della triiodotironina. Questa crescita della gittata cardiaca \u00e8 causata tanto indirettamente dalla triiodotironina (tramite l'aumento dell'azione delle catecolamine), come direttamente (tramite l'aumento dell'espressione della miosina MHC\u03b1, una maggiore captazione di calcio da parte del miocito e l'aumento dell'attivit\u00e0 dell'adenilato ciclasi, fenomeni che aumentano la forza di contrazione).\nAdeguati livelli di ormoni tiroidei sono necessari per una funzionalit\u00e0 cardiaca normale. Nei casi di deficienza di ormoni tiroidei tanto la gittata cardiaca \u00e8 pi\u00f9 bassa come l'efficienza cardiaca, dato che la frazione di eiezione del ventricolo sinistro \u00e8 pi\u00f9 bassa (rapporto fra la quantit\u00e0 di sangue eiettato alla fine della sistole e la quantit\u00e0 totale di sangue che c'era nel ventricolo all'inizio della sistole).\nEffetti nel tessuto nervoso.\nUna deficienza di triiodotironina durante lo sviluppo embrionale e durante l'infanzia causa una riduzione della crescita delle cortecce cerebrale e cerebellare, della proliferazione di assoni, della migrazione cellulare, della mielinizzazione, della ramificazione dei dendriti e della genesi di sinapsi. Come risultato, questa deficienza nelle fasi iniziali della vita causano un ritardo dello sviluppo del sistema nervoso seguito da un deficit cognitivo e motore. Questo quadro clinico \u00e8 denominato cretinismo.\nImmagini del cervello realizzati tramite la tomografia ad emissione di positroni hanno dimostrato che, quando i livelli di triiodotironina sono ridotti, anche il flusso sanguigno nel cervello e il metabolismo cerebrale di glucosio sono pi\u00f9 bassi. Questi dati possono spiegare il deficit psicomotorio degli individui ipotirotici.\nL'ormone tiroideo aumenta anche la velocit\u00e0 e l'ampiezza dei riflessi nervosi periferici, la vigilanza e reattivit\u00e0 a diversi stimoli, la memoria e la capacit\u00e0 di apprendimento.\nEffetti nel tessuto osseo.\nL'ossificazione endocondrale \u00e8 stimolata dalla triiodotironina, rendendo il tessuto osseo pi\u00f9 lungo linearmente tramite la maturazione dei centri ossei epifisari. Anche se non \u00e8 necessaria per la crescita lineare dell'osso dopo la nascita, la triiodotironina \u00e8 essenziale per il corretto sviluppo delle ossa del feto.\nLa triiodotironina partecipa anche alla rimodellazione ossea negli adulti e il suo eccesso pu\u00f2 causare osteoporosi.\nEffetti nei tessuti della pelle.\nLa triiodotironina partecipa anche alla maturazione dell'epidermide e degli annessi cutanei. Anche il processo di degradazione di queste strutture \u00e8 promosso dalla triiodotironina. Tanto l'eccesso quanto la deficienza di questo ormone, quindi, possono causare problemi dermatologici.\nAnche il derma soffre l'influenza della triiodotironina, che inibisce la sintesi e aumenta la degradazione dei glicosaminoglicani, componenti fondamentali della matrice extracellulare dermale.\nEffetti nel sangue.\nLa triiodotironina aumenta la produzione di eritropoietina e, quindi, aumenta l'emopoiesi. L'ormone aumenta anche i livelli di 2,3-bisfosfoglicerato negli eritrociti, promuovendo la dissociazione dell'ossigeno dall'emoglobina, elevando quindi la disponibilit\u00e0 di ossigeno libero ai tessuti. Questo \u00e8 un meccanismo di compensazione per la richiesta pi\u00f9 elevata di ossigeno promossa dalla triiodotironina.\nEffetti nel tessuto adiposo.\nLa maturazione dei pre-adipociti ad adipociti \u00e8 promossa dalla triiodotironina, che esercita diversi effetti riguardanti il metabolismo di lipidi. Tanto la degradazione quanto la sintesi del colesterolo sono promosse dall'ormone. Comunque, come la degradazione soffre un'azione tiroidea maggiore, negli stati di deficienza di triiodotironina i livelli plasmatici di colesterolo (associato alle lipoproteine a bassa densit\u00e0 - LDL) sono pi\u00f9 alti. Il metabolismo del colesterolo \u00e8 aumentato dall'ormone tiroideo anche grazie alla sintesi pi\u00f9 elevata di recettori LDL sulla membrana delle cellule. L'ormone aumenta anche la lipolisi degli acidi grassi nel tessuto adiposo.\nNella termogenesi.\nI mammiferi riescono a mantenere la temperatura corporea costante anche se la temperatura esterna soffre variazioni. Questa capacit\u00e0 coinvolge la generazione interna di calore, un processo denominato termogenesi obbligatoria. Negli ambienti di termoneutralit\u00e0, la termogenesi obbligatoria \u00e8 sufficiente. Comunque, negli ambienti pi\u00f9 freddi, \u00e8 necessaria l'attivazione di un altro meccanismo, la termogenesi indotta dal freddo, inclusa nella termogenesi facoltativa. La triiodotironina regola entrambi i meccanismi.\nL'azione termogenica obbligatoria della triiodotironina avviene grazie all'attivazione dell'espressione delle proteine UCP. Le proteine UCP promuovono il ritorno di protoni attraverso lo spazio intermembranoso della membrana mitocondriale, senza l'attivazione dell'enzima ATP sintetasi e, quindi, senza produrre ATP. Questo flusso di protoni dissipa l'energia potenziale chimica dei protoni sotto la forma di calore. La triiodotironina aumenta anche la lipolisi, elevando la disponibilit\u00e0 di lipidi, fondamentali anch'essi per questo processo di generazione di calore che \u00e8 denominato disaccoppiamento. Altro meccanismo di generazione di calore nella termogenesi obbligatoria \u00e8 l'idrolisi dell'ATP da parte delle ATPasi, la cui attivit\u00e0 \u00e8 promossa dalla triiodotironina.\nLa termogenesi facoltativa \u00e8 attivata da parte del sistema nervoso simpatico grazie a stimoli esterni, ma subisce un'influenza importante da parte della triiodotironina. Animali che soffrono di deficienza dell'ormone diventano ipotermici negli ambienti freddi poich\u00e9 una carenza di triiodotironina rende questi animali incapaci di sostenere la risposta noradrenergica per la generazione di calore supplementare (la triiodotironina e le catecolamine hanno effetti sinergici)."}
{"id": "1151800", "revid": "123649574", "url": "https://it.wikipedia.org/wiki?curid=1151800", "title": "Olgiata", "text": "Olgiata \u00e8 una frazione di Roma Capitale, situata in zona Z. LI La Storta, nel territorio del Municipio Roma XV (ex Municipio Roma XX) di Roma Capitale.\nSituata all'esterno del Grande Raccordo Anulare, l'Olgiata sorge parzialmente sul territorio della citt\u00e0 etrusca di Veio, stretta fra la ferrovia regionale FL3 ad ovest e la via Cassia ad est, e sul territorio dell'ex Casale di San Nicola.\nStoria.\nIn epoca antica il territorio dell'Olgiata faceva parte dei possedimenti etruschi, in particolare della citt\u00e0 di Veio, le cui tracce sono visibili in alcuni cunicoli artificiali. Con l'ascesa di Roma la zona divenne rurale, con ville e fattorie, similmente alle vicine Casalotti e Primavalle. La fine dell'Impero romano fa s\u00ec che l'area rimanga disabitata per molto tempo finch\u00e9 Papa Zaccaria fond\u00f2 delle colonie agricole nella campagna romana, tra le quali quella di Galeria comprendente anche il territorio dell\u2019Olgiata.\nNei secoli successivi il territorio appartenne a varie compagnie religiose e, dal 1081, alla Basilica di San Paolo fuori le mura. In seguito il territorio, conteso tra le principali famiglie baronali di Roma, pass\u00f2 a far parte del ducato di Bracciano, parte come territorio di Cesano e parte come territorio di Isola Farnese. Nel 1566 la famiglia degli Olgiati, ricchi banchieri emigrati da Milano, con Alessandro Olgiati, compr\u00f2 dagli Orsini le terre con le quali costitu\u00ec la tenuta di 878 ettari che da loro prese il nome di Olgiata.\nNel 1645 il territorio pass\u00f2 ai Franceschi i quali a loro volta lo vendettero nel 1744 ai Chigi. Questi lo possedettero con titolo di signoria fino alla prima met\u00e0 del XX secolo, con un'estensione di circa 848 ettari, per essere poi ceduto alla famiglia Incisa della Rocchetta nel 1930 che vi avvi\u00f2 l'allevamento di cavalli purosangue Dormello-Olgiata, impiantando boschi e restaurando il casale.\nAlla fine degli anni cinquanta tra i proprietari e la Societ\u00e0 Generale Immobiliare venne costituita l\u2019Olgiata Romana S.p.A allo scopo di urbanizzare il comprensorio, evento che si realizz\u00f2 nel 1968 con una Convenzione stipulata tra le parti ed il Comune di Roma. Sorsero cos\u00ec molte ville acquistate da famiglie facoltose di Roma che ne hanno fatto una zona residenziale d'\u00e9lite ed esclusiva. Proprio in una villa del comprensorio venne uccisa, il 10 luglio 1991, la contessa Alberica Filo della Torre, in quello che fu denominato il \"delitto dell'Olgiata\".\nIl comprensorio.\nL'area \u00e8 costituita a comprensorio delimitato da recinzione e monitorato 24 ore su 24 da un servizio di vigilanza che ne controlla l'accesso e l'uscita, caratteristica che la rende uno dei pochissimi esempi, assieme a Roccamare, frazione di Castiglione della Pescaia, ad Albarella e a poche altre, di \"gated community\" esistenti in Italia.\nGli ingressi sono due: l'Ingresso Nord dal viadotto dell'Olgiata e l'Ingresso Sud da via Antonio Conti, anche se essi non si trovano perfettamente agli opposti del comprensorio ma sono molto vicini tra di loro."}
{"id": "1151801", "revid": "1573940", "url": "https://it.wikipedia.org/wiki?curid=1151801", "title": "Gyps coprotheres", "text": "Il grifone del Capo (Gyps coprotheres ()) \u00e8 un avvoltoio del Vecchio Mondo appartenente alla famiglia degli Accipitridi; \u00e8 una specie endemica dell'Africa meridionale.\nDescrizione.\nQuesti animali misurano di solito 100\u2013115\u00a0cm di lunghezza, con piumaggio marrone-bruno, eccetto il sottoala che \u00e8 pi\u00f9 chiaro.\nGli adulti sono pi\u00f9 chiari rispetto ai giovani, e le loro copritrici alari possono sembrare addirittura bianche da grandi distanze.\nBiologia.\nPer nidificare, scelgono i dirupi pi\u00f9 inaccessibili; depongono un uovo all'anno.\nDurante la cova e l'allevamento dei nidiacei questi animali sono estremamente guardinghi e al minimo sospetto abbandonano il nido.\nDistribuzione e habitat.\nLa specie \u00e8 diffusa in Sudafrica, Lesotho, Botswana, Zimbabwe, Angola e Mozambico. Un tempo nidifcava anche in Namibia ove \u00e8 andata incontro ad estinzione locale; sono in corso progetti di reintroduzione di esemplari allevati in cattivit\u00e0.\nConservazione.\nQuesta specie \u00e8 diminuita abbastanza vistosamente di numero negli ultimi anni; secondo una stima del 2013 ne restano 4700 coppie allo stato libero. La \"IUCN Red List\" la classifica come specie in pericolo di estinzione (\"Endangered\").\nI maggiori pericoli per la sopravvivenza di questo animale provengono dai bocconi avvelenati, dal disturbo alle colonie nidificanti e dalla morte per elettroshock."}
{"id": "1151803", "revid": "1869172", "url": "https://it.wikipedia.org/wiki?curid=1151803", "title": "Gibbone", "text": "Il termine Gibbone entra nella denominazione italiana delle specie appartenenti ai generi \"Hylobates\" e \"Nomascus\". Inoltre il termine \u00e8 usato nel linguaggio comune per indicare genericamente tutte le scimmie della famiglia Hylobatidae. \nSi distinguono le seguenti specie (tra parentesi il nome scientifico): "}
{"id": "1151812", "revid": "2044650", "url": "https://it.wikipedia.org/wiki?curid=1151812", "title": "Gina Gershon", "text": "Biografia.\nFiglia di Stan Gershon e Mickey Koppel, \u00e8 nata a Los Angeles dove ha frequentato la Beverly Hills High School, assieme a Lenny Kravitz, con il quale \u00e8 rimasta molto amica. Parteciper\u00e0 anche alle riprese del video del singolo \"Again\" dello stesso Kravitz interpretando la fidanzata del cantante e nel film \"House of Versace\", dove interpreta Donatella Versace, in una scena lo cita.\nDopo aver debuttato nel 1986 in \"Bella in rosa\" con Molly Ringwald, si afferma come icona gay grazie al ruolo in \"Showgirls\" di Paul Verhoeven e a quello della lesbica butch in \"Bound - Torbido inganno\" dei fratelli Wachowski. Successivamente ha partecipato a film come \"Face/Off - Due facce di un assassino\", \"Insider - Dietro la verit\u00e0\" e \"Driven\", prendendo parte anche ad alcuni episodi di \"Melrose Place\" e \"Ugly Betty\", dove interpreta la bizzarra Fabia. \u00c8 stata inoltre protagonista della serie \"Spie\", ha suonato lo scacciapensieri nel brano degli Scissor Sisters \"I Can't Decide\", incluso nel loro album \"Ta-Dah\", e ha prestato la voce a Catwoman nella serie animata \"The Batman\".\nDoppiatrici italiane.\nNelle versioni in italiano dei suoi lavori, Gina Gershon \u00e8 stata doppiata da:\nDa doppiatrice \u00e8 sostituita da:"}
{"id": "1151814", "revid": "729019", "url": "https://it.wikipedia.org/wiki?curid=1151814", "title": "Porta Nuova (Grosseto)", "text": "Porta Nuova (gi\u00e0 \"Porta di San Pietro\") costituisce l'accesso settentrionale al centro storico di Grosseto.\nSi tratta di un varco costituito dall'interruzione di un breve tratto delle mura medicee tra il bastione Garibaldi e il bastione Rimembranza, in seguito alla demolizione della porta vera e propria avvenuta nel 1866.\nStoria.\nLa medievale Porta di San Pietro.\nLe mura medievali di Grosseto erano dotate di quattro porte di accesso alla citt\u00e0: la \"Porta di San Pietro\" costituiva l'accesso settentrionale, al limite dell'asse nord-sud del centro storico. Nel 1334, con il rifacimento della cinta muraria da parte della Repubblica di Siena e con l'edificazione del Cassero Senese, fu deliberata la costruzione di un cassero minore, il \"Cassero di San Pietro\", verosimilmente un grosso torrione costruito sopra l'omonima porta dotata di arco a sesto acuto. Tale porta inizi\u00f2 ad essere conosciuta anche come \"Porta Senese\", in quanto punto d'accesso alla citt\u00e0 dalla strada che la collegava con Siena.\nQuando i Medici procedettero alla costruzione delle nuove mura medicee (1565-1593), l'intera area fu interessata da interventi di demolizione e ristrutturazione; come unica porta d'accesso alla citt\u00e0 fu deciso di mantenere Porta Vecchia, allora \"Porta Cittadina\" poi \"Reale\", rivolta a meridione. La Porta di San Pietro venne chiusa e inglobata nella nuova cinta muraria, lasciando visibili solo il portone di legno e i serramenti.\nDa Porta Murata a Porta Nuova.\nNel corso del XVIII secolo si inizi\u00f2 a sentire la necessit\u00e0 di riaprire un collegamento a nord per permettere il facile accesso ad un'ampia area agricola posta al di fuori delle mura ricca di magazzini, granai e fienili, ma quasi disabitata e incolta data la scarsa frequentazione. Su richiesta della popolazione grossetana, l'amministrazione granducale inizi\u00f2 a prendere in considerazione l'idea di riaprire l'ex porta di San Pietro, chiamata allora \"Porta Murata\", anche in vista di una progressiva smilitarizzazione della cinta muraria. I cittadini inviarono nel 1753 una petizione al granduca, nella quale si pu\u00f2 riscontrare come essi \u00abpreferissero l'apertura della Porta Nuova al restauro di Porta Vecchia poich\u00e9 era spesso allagata dalle piene dell'Ombrone e dalle frequenti piogge, soggetta a forti venti e al passaggio di due fogne con conseguente pericolo per la salute pubblica\u00bb.\nNel luglio 1753 il colonnello ingegnere Odoardo Warren firm\u00f2 il progetto per la riapertura della Porta Murata, da quel momento \"Porta Nuova\", che previde la costruzione di un ponte in muratura a tre arcate sopra il fosso di San Giovanni, nonch\u00e9 di un'apertura esterna sullo spalto delle fortificazioni di controscarpa che permetteva il collegamento al Casotto del Corpo di Guardia. Porta Nuova venne aperta nel 1755 e divenne ben presto la porta principale di accesso alla citt\u00e0; dal 1\u00ba gennaio 1759 la Granguardia cittadina avrebbe prestato giuramento presso questa porta, non pi\u00f9 a Porta Reale.\nNel 1784 i due edifici militari posti nei pressi della porta, noti come il \"Casone\" e il \"Casoncino\", furono destinati a dimora dei lavoranti della campagna, con vari appartamenti per pi\u00f9 famiglie e un magazzino di grano e biada. Nel 1794 l'amministrazione comunale dispose che venisse posta una \u00abcatena presso la porta Nuova per impedire il continuo transito dei barrocci, carri e carichi di carbone, doghe, e legni da costruzione\u00bb.\nIl progressivo smantellamento.\nLa porta era ormai il punto di accesso di riferimento della citt\u00e0 e questo port\u00f2 il granduca Ferdinando III di Lorena a ordinarne l'ampliamento nel 1822. I lavori, dei quali fu incaricato l'ingegnere Lorenzo Corsi e che si conclusero nel 1823, previdero la demolizione della torre in pietra posta sopra l'arco, ci\u00f2 che restava dell'ex cassero di epoca medievale, e l'apertura di una nuova porta dalle forme semplici, con facciata esterna in laterizio sormontata da un attico. Sul lato sinistro della porta fu posta una lapide commemorativa dei lavori.\nNella prima met\u00e0 del XIX secolo era ormai conclusa l'opera di smilitarizzazione delle mura difensive, e la citt\u00e0 stava iniziando lentamente ad espandersi fuori dal centro storico. L'area fuori Porta Nuova, data la sua posizione privilegiata presso quello che era diventato l'accesso principale della citt\u00e0, inizi\u00f2 ben presto ad essere al centro di studi e progetti, uno dei quali (1839) \u00e8 opera dell'ingegnere Alessandro Manetti, attivo nei lavori di bonificamento della piana di Grosseto; nessuno di questi progetti o iniziative riusc\u00ec tuttavia ad avere esito. Solo quando venne inaugurata la stazione ferroviaria che era stata realizzata proprio nell'area antistante Porta Nuova, con delibera del 2 marzo 1864 il Comune di Grosseto dette inizio ad una serie di lavori che coinvolsero tutta l'area d'accesso alle mura, con la prima sistemazione di quella che poi diventer\u00e0 piazza della Vasca e la realizzazione del viale della Stazione. Tutto quello che restava della Porta Nuova venne demolito nel 1866. L'ingegnere Bernardo Santini propose un progetto che prevedeva la costruzione di un arco di trionfo in stile dorico, in posizione leggermente avanzata rispetto al perimetro murario, come ingresso monumentale della citt\u00e0 di Grosseto. Tale iniziativa non trov\u00f2 per\u00f2 alcun esito e fu preferita una pi\u00f9 economica sistemazione ad opera dell'ingegnere dell'ufficio tecnico comunale Enrico Ciampoli: fu ampliato il varco nelle mura, vennero costruiti i due edifici daziari gemelli ai lati dell'imboccatura e fu realizzata una cancellata in ferro che correva da un edificio all'altro.\nLa \"barriera\" e il sobborgo di Porta Nuova.\nLa \"Barriera di Porta Nuova\" rimase a sostituzione della porta scomparsa fino al 1920, quando venne approvato un piano edilizio per l'area antistante redatto dall'architetto Lorenzo Porciatti, che prevedeva l'interramento del fossato e la successiva trasformazione della zona a ridosso delle mura in area pedonale e viale per il passeggio, quest'ultimo intitolato poi all'omonimo avo dell'architetto; l'area a sinistra della barriera, lungo il perimetro murario esterno, fu adibita a verde pubblico. La cancellata in ferro venne eliminata definitivamente nel 1923, mentre furono mantenuti i due edifici daziari gemelli. I cosiddetti \"Giardini di Porta Nuova\" furono poi smantellati tra il 1939 e il 1941, quando l'area venne utilizzata per realizzarvi una nuova piazza (piazza dei Martiri fascisti, oggi piazza del Popolo) da aprirsi di fronte al Palazzo Littorio; per permettere ci\u00f2 furono demoliti anche 40 metri di cinta muraria medicea.\nNella prima met\u00e0 del XX secolo si era intanto andato a formare uno dei primi sobborghi cittadini al di fuori della cinta muraria, il cosiddetto \"Sobborgo di Porta Nuova\", sorto lungo l'asse tra l'accesso settentrionale al centro storico e la stazione ferroviaria, e che \u00e8 stato teatro dei primissimi interventi urbanistici della citt\u00e0 quali il primo piano regolatore di Grosseto a firma dell'ingegnere Corrado Andreini (1909), il gi\u00e0 citato regolamento edilizio del Porciatti (1920), le prime aree residenziali ad opera di Renato Della Rocca (1922-1924) e di Umberto Tombari (1929-1933), la sistemazione monumentale della piazza Umberto I con architetture di pregio (1923-1932)."}
{"id": "1151817", "revid": "123889666", "url": "https://it.wikipedia.org/wiki?curid=1151817", "title": "Catarrhini", "text": "I Catarrini (\"Catarrhini\", dal greco \"naso in gi\u00f9\") sono un parvordine di primati dell'infraordine Simiiformes, comprendente quelle che sono comunemente chiamate scimmie del Vecchio Mondo.\nTassonomia.\nI catarrini si separarono dalle scimmie del Nuovo Mondo circa 40 milioni di anni fa, eleggendo a propria dimora gli ambienti pi\u00f9 disparati in Africa ed Asia. Una colonia di scimmie \u00e8 presente anche in Europa (le famose bertucce di Gibilterra), dove furono con tutta probabilit\u00e0 importate dai Romani.\nParvordine Catarrhini\nAnatomia.\nLe scimmie del Vecchio Mondo sono di dimensioni da medie e grandi e variano dalle forme arboricole, come le scimmie colobo, alle forme completamente terrestri, come i babbuini. La pi\u00f9 piccola \u00e8 il talapoin, che ha una lunghezza della testa e del corpo di 34\u201337\u00a0cm e pesa tra gli 0,7 e gli 1,3 chilogrammi, mentre la pi\u00f9 grande \u00e8 il gorilla di montagna maschio (le femmine di questa specie sono molto pi\u00f9 piccole), con circa 190\u00a0cm di lunghezza e un peso che arriva a 200 chilogrammi.\nRispetto alle platirrine, le catarrine non presentano mai coda prensile, hanno un dimorfismo sessuale anche considerevole (in relazione alle loro abitudini solitamente poligame) e, come dice il nome stesso, possiedono un naso dalle narici puntate verso il basso.\nAltre distinzioni comprendono sia un ectotimpanico (osso uditivo) tubolare che otto, e non dodici, premolari nelle catarrine, fattore che d\u00e0 a queste ultime la seguente formula dentaria:\nAlcune scimmie del Vecchio Mondo presentano peculiarit\u00e0 anatomiche. Le scimmie colobo, al posto del pollice, hanno un moncone che le aiuta nei loro movimenti arboricoli; il maschio della nasica ha un naso straordinario, mentre le scimmie dal naso camuso non lo hanno quasi; il pene del mandrillo maschio \u00e8 di colore rosso e lo scroto ha una colorazione lilla; inoltre, anche la sua faccia presenta la stessa colorazione brillante dei genitali e questo sviluppo avviene solo nel maschio dominante di un gruppo di pi\u00f9 maschi.\nBiologia.\nLa maggior parte delle scimmie del Vecchio Mondo sono, almeno in parte, onnivore, ma tutte preferiscono sostanze vegetali, che formano il fulcro della loro dieta. Le colobine sono per la maggior parte vegetariane, nutrendosi soprattutto di foglie e mangiando solo una piccola quantit\u00e0 di insetti, mentre le altre specie sono molto opportuniste, nutrendosi principalmente di frutta, ma consumando anche quasi ogni fonte di cibo disponibile, come fiori, foglie, bulbi e rizomi, insetti, chiocciole e perfino piccoli vertebrati.\nLa gestazione nelle scimmie del Vecchio Mondo dura tra i cinque e i nove mesi. I parti sono solitamente singoli, sebbene, come nell'uomo, possono anche avvenire di tanto in tanto parti gemellari. I piccoli nascono relativamente ben sviluppati e sono in grado di arrampicarsi con le mani sulla pelliccia delle madri fin dalla nascita. Rispetto alla maggior parte degli altri mammiferi, hanno bisogno di molto tempo per raggiungere la maturit\u00e0 sessuale, dai quattro ai sei anni per la maggior parte delle specie.\nIn quasi tutte le specie, le figlie rimangono con le madri per tutta la vita, cos\u00ec che il gruppo sociale di base tra le scimmie del Vecchio Mondo \u00e8 il gruppo matrilineare. I maschi lasciano il gruppo non appena raggiungono l'adolescenza e si aggregano ad un nuovo gruppo. In molte specie, in ogni gruppo vive solo un singolo maschio adulto che scaccia tutti i rivali, ma altre sono pi\u00f9 tolleranti, stabilendo relazioni gerarchiche tra maschi dominanti e subordinati. Le dimensioni del gruppo sono molto variabili, perfino all'interno della stessa specie, e dipendono dalla disponibilit\u00e0 di cibo e da altre risorse."}
{"id": "1151820", "revid": "1310927", "url": "https://it.wikipedia.org/wiki?curid=1151820", "title": "Ludovic Butelle", "text": "Carriera.\nLudovic \u00e8 cresciuto calcisticamente nel FC Metz, nella stagione 2001/02, dove colleziona 5 presenze, ma la sua carriere nella squadra francese non fin\u00ec l\u00ec, infatti \u00e8 rimasto fino al 2004, contando in generale 53 presenze in 3 anni per i granata, alla fine dello stesso anno firm\u00f2 per il Valencia, che per\u00f2 per la stagione 2004/05 lo diede in prestito all'Hercules squadra di seconda divisione.\nArrivato al club Spagnolo, per Ludovic spetta il ruolo di terzo portiere, dietro al sempreverde brizzolato biondo Santiago Ca\u00f1izares, e dietro al suo vice Juan Luis Mora.\nNel 2007 viene mandato in prestito al Real Valladolid.\nL'anno dopo Valencia lo diede in prestito al Lilla, dove firm\u00f2 un contratto alla fine della stagione.\nDa 2010 fino a 2016 gioc\u00f2 in Ligue 2 per N\u00eemes Olympique, AC Arles-Avignon ed Angers SCO. Venne dichiarato Miglior portiere della Ligue 2 tre anni in fila dal 2012 fino al 2014.\nDopo la promozione dell'Angers nel 2015 ed il girone di andata nella Ligue 1, firm\u00f2 per il Club Bruges. Vinse lo scudetto nella prima stagione e venne votato Miglior portiere della Jupiler Pro League nel 2016.\nDopo due stagioni da Club Bruges, Butelle torn\u00f2 da Angers nel gennaio 2018."}
{"id": "1151824", "revid": "767487", "url": "https://it.wikipedia.org/wiki?curid=1151824", "title": "Are a Drag", "text": "Are a Drag \u00e8 il secondo album della cover band statunitense Me First and the Gimme Gimmes pubblicato per la Fat Wreck Chords nel 1999. Questo album \u00e8 fatto di cover di colonne sonore di film degli anni settanta e degli anni ottanta come Grease, The Rocky Horror Picture Show e The Phantom of the Opera."}
{"id": "1151830", "revid": "289247", "url": "https://it.wikipedia.org/wiki?curid=1151830", "title": "Collegio Cicognini", "text": ""}
{"id": "1151832", "revid": "130040", "url": "https://it.wikipedia.org/wiki?curid=1151832", "title": "Mulad\u00ed", "text": ""}
{"id": "1151842", "revid": "767487", "url": "https://it.wikipedia.org/wiki?curid=1151842", "title": "Le Grand Bleu", "text": "Le Grand Bleu \u00e8 un film del 1988 diretto da Luc Besson.\n\u00c8 stato il film di apertura del Festival di Cannes 1988 e un grande successo di pubblico in Francia.\nTrama.\nLa storia \u00e8 articolata in sezioni scandite dal cambio di numerose ambientazioni. Prima siamo in Grecia, dove il francese Jacques Mayol e l'italiano Enzo Molinari, giovani apneisti, si affrontano in una gara; presto il padre del giovane Mayol muore durante una battuta di pesca e di lui resta solo il richiamo controvento del figlio che rimane inascoltato. L'azione si sposta in Sicilia dove Enzo, dopo aver salvato un disperso in mare, dichiara di voler sfidare Jacques ai prossimi campionati mondiali di apnea di Taormina. Questi si trova invece in Per\u00f9, presso il \"Lago del diavolo\", alle prese con delle esercitazioni di resistenza sotto i ghiacci; qui incontra Johanna Baker, americana di New York, inviata sul posto dalla sua assicurazione. Johanna rimane subito affascinata da Jacques che, prima di partire, le regala un piccolo delfino.\nTornata a New York, Johanna non riesce a distogliere i suoi pensieri da Jacques. Viene quindi a sapere che si trova a Taormina e, con una scusa, riesce a raggiungerlo. Nel frattempo Jacques ha accettato l'invito di Enzo in Italia per i mondiali di apnea: in tre giorni il record mondiale viene battuto per tre volte: prima da un apneista di Tahiti, poi da Enzo e infine da Jacques. Durante queste giornate, Jacques e Johanna iniziano una relazione che porta la ragazza a seguire il francese in Costa Azzurra. A suo modo, piano piano, Jacques lascia poi che la donna entri nel suo mondo, un pianeta popolato di delfini e silenzio, di movimenti lenti e vischiosi, di pazienza e devozione, di rispetto per le acque.\nUna volta archiviata la pratica, i due si ritrovano in Grecia per una nuova gara: questa volta la sfida \u00e8 pi\u00f9 rischiosa, i giudici intuiscono il pericolo e consigliano ai partecipanti, ridottisi ai soli Mayol e Molinari, di rinunciare a immergersi, ma Enzo sceglie di farlo comunque. La prestazione \u00e8 vincente, eppure c'\u00e8 qualche problema tecnico, a fronte del quale Jacques si tuffa per salvare l'amico. Ci riesce ma Enzo, figlio del mare strappato alle acque a forza, gli chiede di lasciarlo colare a picco, e muore soffocato dal proprio elemento, quasi una placenta neonatale. Quella notte Mayol sogna di annegare, la sua stanza \u00e8 piena di delfini e tra questi incrocia Enzo, quindi si sveglia e s'immerge realmente in mare per ritrovare il proprio compagno. Johanna lo segue, preoccupata e gli rivela di essere incinta: lui le porge la mano e poi scompare nel blu profondo, lasciando sospeso il finale del racconto.\nDistribuzione.\nIn Francia, dieci anni dopo l'uscita originale, \u00e8 stata distribuita una nuova versione estesa.\nIn Italia la pellicola \u00e8 uscita solo nel 2002, presentata dapprima in settembre all'EuropaCinema di Viareggio e poi distribuita nelle sale dal 27 dello stesso mese. La circolazione italiana del film era rimasta bloccata per quattordici anni, in seguito a una causa per diffamazione intentata da Enzo Maiorca, riconosciutosi nel caricaturale personaggio dell'apneista italiano Enzo Molinari, interpretato da Jean Reno: \u00abun condensato di modi e di vizi che la peggior tradizione straniera attribuisce all'uomo italiano: insolenza, arroganza, complesso di superiorit\u00e0, gallismo, aria di sufficienza, sciovinismo...\u00bb. La versione del 2002 fu tagliata di 15 minuti rispetto a quella originale, ottenendo il consenso di Maiorca."}
{"id": "1151846", "revid": "767487", "url": "https://it.wikipedia.org/wiki?curid=1151846", "title": "Blow in the Wind", "text": "Blow In The Wind \u00e8 il terzo album della cover band statunitense Me First and the Gimme Gimmes pubblicato per la Fat Wreck Chords nel 2001. Questo album \u00e8 fatto di cover di canzoni degli anni sessanta di artisti come Bob Dylan e Cat Stevens."}
{"id": "1151870", "revid": "119772946", "url": "https://it.wikipedia.org/wiki?curid=1151870", "title": "Circondario della Foresta Nera-Baar", "text": "Il circondario della Foresta Nera-Baar (in tedesco \"Schwarzwald-Baar-Kreis\") \u00e8 uno dei circondari dello stato tedesco del Baden-W\u00fcrttemberg.\nFa parte del distretto governativo di Friburgo in Brisgovia."}
{"id": "1151874", "revid": "1005847", "url": "https://it.wikipedia.org/wiki?curid=1151874", "title": "SATTI", "text": "La SATTI (inizialmente Societ\u00e0 Anonima Torinese Tranvie Intercomunali, poi Societ\u00e0 per Azioni Torinese Tranvie Intercomunali e infine Societ\u00e0 per Azioni Torinese Trasporti Intercomunali), \u00e8 stata una societ\u00e0 di trasporto pubblico attiva prevalentemente nella provincia di Torino fino al 1\u00ba gennaio 2003, data in cui venne fusa con l'Azienda Torinese Mobilit\u00e0 (ATM) per formare il Gruppo Torinese Trasporti (GTT).\nStoria.\nLa S.A.T.T.I. nacque come emanazione del Comune di Torino dall'esigenza di riorganizzare sotto un'unica gestione le tranvie intercomunali sviluppatesi intorno al capoluogo torinese a cavallo tra il diciannovesimo e il ventesimo secolo.\nLa sua origine pu\u00f2 essere ricondotta all'elettrificazione della tranvia Torino\u2013Orbassano\u2013Giaveno, iniziata il 1\u00ba gennaio 1928 dalla E.T.O.S. (Esercizio Tranvie di Orbassano e Stupinigi) contestualmente all'acquisizione dalla S.T.T.F.E. (Societ\u00e0 Torinese di Tramways e Ferrovie Economiche)&lt;ref name=\"Tranvie/33-34\"&gt;.&lt;/ref&gt;. \nNello stesso anno, contestualmente all'elettrificazione del tratto Torino-Orbassano, fu realizzata la diramazione elettrificata Bivio Sanatorio-Sanatorio con partenza da via Settembrini e con percorso totalmente all'interno del comune di Torino.\nIl 21 dicembre 1936 la tranvia pass\u00f2 alla nuova societ\u00e0 S.A.T.T.O. (Societ\u00e0 Anonima Tranvie Torino Ovest), istituita con il compito di completarne l'elettrificazione fino a Giaveno, che ebbe per\u00f2 una vita estremamente effimera venendo fusa il 1\u00ba gennaio 1937 con la Societ\u00e0 Anonima Tramways di Torino (la cosiddetta societ\u00e0 \"Belga\") per formare la S.A.T.T.I. (Societ\u00e0 Anonima Torinese Tranvie Intercomunali), acronimo che venne poi mutato (in data ignota antecedente al 1951) in Societ\u00e0 per Azioni Torinese Tranvie Intercomunali.\nLa S.A.T.T.I. si espanse ulteriormente con l'acquisizione di altre tranvie e con l'assorbimento e la creazione di numerose linee automobilistiche che portarono il suo raggio di azione a superare in qualche caso i confini della provincia di Torino.\nNel 1959 acquis\u00ec la ferrovia Canavesana.\nIl 22 febbraio 1980 entr\u00f2 a far parte del consorzio T.T. (Trasporti Torinesi) con l'A.T.M. (Azienda Tranvie \"M\"unicipali) di Torino, cambiando contestualmente il significato dell'acronimo S.A.T.T.I. in Societ\u00e0 per Azioni Torinese Trasporti Intercomunali. \nIl consorzio T.T. fu poi sciolto il 31 dicembre 1996, lasciando divisa la gestione dei servizi di trasporto urbano e suburbano tra A.T.M. e S.A.T.T.I..\nNel 1982 acquis\u00ec la ferrovia Torino-Ceres.\nNel dicembre 1998 gli venne affidata dal Consiglio Comunale di Torino la concessione per la costruzione e la gestione della Linea 1 della metropolitana automatica di Torino.\nNel 1999 prese in carico il servizio sulla ferrovia Trofarello-Chieri delle Ferrovie dello Stato (FS), istituendo il collegamento con la Canavesana e la Torino\u2013Ceres attraverso i binari FS del nodo torinese.\nIl 1\u00ba gennaio 2003 venne fusa con l'A.T.M. di Torino (divenuta nel frattempo Azienda Torinese Mobilit\u00e0) per formare il G.T.T. (Gruppo Torinese Trasporti)..\nEsercizio.\nLa SATTI stabil\u00ec la propria sede in via Giordano Bruno 3 sull'area triangolare (compresa tra la via stessa, il corso Bramante e il sedime ferroviario FS) dove la ETOS aveva realizzato il proprio scalo raccordato con quello di Torino Smistamento e allacciato alla rete tranviaria torinese sul doppio binario urbano della tranvia Torino\u2013Orbassano\u2013Giaveno in corso Stupinigi all'altezza di via Rapallo.\nNel 1959, dopo la chiusura della suddetta tranvia, la SATTI abbandon\u00f2 le proprie officine di Orbassano, ricollocandole nello scalo torinese che venne cos\u00ec ad assumere anche la funzione di deposito per il materiale rotabile.\nTranvie intercomunali.\nTranvia Torino-Moncalieri-Trofarello-Poirino.\nIl 1\u00ba gennaio 1937, all'atto della sua costituzione, la SATTI rilev\u00f2 dalla Societ\u00e0 Anonima dei Tramways di Torino (la cosiddetta \"Belga\") la tranvia intercomunale Torino-Moncalieri-Trofarello-Poirino, a trazione elettrica, il cui capolinea torinese di piazza Castello&lt;ref name=\"Tranvie/3\"&gt;.&lt;/ref&gt; era stato spostato nel 1928 in piazza Gran Madre di Dio&lt;ref name=\"Tranvie/15\"&gt;.&lt;/ref&gt;, prima davanti e poi dietro alla chiesa.&lt;ref name=\"Tranvie/1-2\"&gt;.&lt;/ref&gt;\nGrazie all'importanza dei centri serviti, alla qualit\u00e0 e alla celerit\u00e0 del servizio e agli orari rispondenti alle esigenze del pubblico, questa linea divenne una delle meglio dotate tra le tranvie intercomunali di Torino, circostanza che dopo il passaggio di gestione alla SATTI determin\u00f2 un notevole incremento dei viaggiatori, che salirono da 954.000 nel 1936 a 1.130.000 nel 1937 e a 1.250.000 nel 1938.\nUn ulteriore incremento del traffico viaggiatori fu determinato alla fine degli anni trenta dall'introduzione in servizio di un cospicuo numero di motrici tranviarie della serie 2500, fornite alla SATTI dalla Azienda Tranvie Municipali (ATM) di Torino e dotate di doppia presa di corrente, ad asta e ad archetto.&lt;ref name=\"Tranvie/30-31\"&gt;.&lt;/ref&gt;\nIl servizio con le motrici 2500 dell'ATM venne svolto inizialmente tra il capolinea torinese antistante alla stazione ferroviaria di Torino Porta Nuova e la cosiddetta \"stazione Valle Sauglio\" di Trofarello e successivamente limitato a Borgo d'Aie di Moncalieri.\nIl servizio tranviario fu soppresso e sostituito con autobus il 1\u00ba giugno 1949 a causa del cattivo stato della linea, compromessa dalla carenza di manutenzione nel periodo bellico.\nTranvia Torino\u2013Orbassano\u2013Giaveno.\nIl 1\u00ba gennaio 1937, all'atto della sua costituzione, la SATTI rilev\u00f2 dalla SATTO la tranvia intercomunale Torino\u2013Orbassano\u2013Giaveno e la sua diramazione Bivio Sanatorio-Sanatorio, entrambe a trazione elettrica, con il capolinea torinese in via Sacchi nei pressi della stazione di Porta Nuova. La nuova linea venne completamente elettrificata, con la completa sostituzione della precedente trazione a vapore, e con l'occasione di realizz\u00f2 anche un parziale miglioramento dell'assetto viario. Essa fu inaugurata il 1\u00ba agosto 1937\nAttraversando zone ricche di insediamenti industriali non raggiunte dalla ferrovia, la linea ne favor\u00ec i traffici commerciali dimostrandosi particolarmente redditizia per il traffico merci alimentato dalle industrie manifatturiere di Giaveno e Orbassano e dalle cave di pietra di Trana.\nLa tranvia contribu\u00ec inoltre alla valorizzazione della Val Sangone come meta di vacanze per i torinesi, dai quali fu intensamente usata durante la seconda guerra mondiale per passare le notti lontani dai bombardamenti aerei.\nLe condizioni precarie del materiale rotabile e dell'armamento nel dopoguerra portarono nel dicembre 1957 all'istituzione sperimentale di alcune corse sostitutive con autobus, la cui progressiva estensione condusse alla totale soppressione del servizio tranviario sulla Torino\u2013Orbassano\u2013Giaveno e sulla diramazione Bivio Sanatorio-Sanatorio il 31 ottobre 1958.\nTranvia Torino-San Mauro-Gassino-Chivasso-Brusasco.\nNel 1937 la SATTI rilev\u00f2 dalla Societ\u00e0 Anonima dei Tramways di Torino (comunemente chiamata \"Belga\" per la nazionalit\u00e0 del gruppo proprietario) la tranvia intercomunale Torino-San Mauro-Gassino-Chivasso-Brusasco, a trazione elettrica, con il capolinea torinese in corso Regina Margherita angolo corso San Maurizio&lt;ref name=\"Tranvie/133-134\"&gt;.&lt;/ref&gt;.\nCon il passaggio di propriet\u00e0 l'armamento della linea fu sottoposto a un'accurata revisione che consent\u00ec di sostenere il progressivo incremento dei viaggiatori, che pass\u00f2 da 53.000 nel 1936 a 70.000 nel 1937 e a 90.000 nel 1938.\nDurante la seconda guerra mondiale la tranvia fu intensamente usata da numerosi torinesi per passare le notti lontani dai bombardamenti aerei.\nPenalizzata nel dopoguerra dalla carenza di manutenzione del periodo bellico, la linea non fu in grado di soddisfare le crescenti esigenze di frequenza e velocit\u00e0 richieste dall'utenza e fu sostituita con un servizio automobilistico il 1\u00ba giugno 1949.\nTranvia Torino-Settimo.\nNel 1938 la SATTI rilev\u00f2 dalla S.T.E.P. (Societ\u00e0 Trazione Elettrica Piemontese) la tranvia intercomunale Torino-Settimo e la sua diramazione Barca-Bertolla, entrambe a trazione elettrica, e ne spost\u00f2 il capolinea da corso Regina Margherita, davanti alla caserma dei Vigili del Fuoco, alla vicina stazione-deposito di via Fiocchetto, appena realizzata, provvedendo contemporaneamente al parziale rifacimento del binario e all'incremento del numero delle corse&lt;ref name=\"Tranvie/303-304\"&gt;.&lt;/ref&gt;.\nAl notevole aumento del traffico viaggiatori che ne consegu\u00ec, corrispose una rapida diminuzione del trasporto merci che port\u00f2 alla soppressione di tale servizio gi\u00e0 prima della seconda guerra mondiale.\nNel dopoguerra, analogamente alle altre tranvie intercomunali torinesi, il servizio tranviario si rivel\u00f2 inadeguato alle richieste della clientela e nel 1954 fu soppresso e sostituito con gli autobus.\nAutolinee.\nLa SATTI gest\u00ec inoltre numerose autolinee \"intercomunali\" fra le quali la Torino-Condove e la Torino-Rubiana.\nFerrovie e collegamenti ferroviari.\nLa SATTI subentra alle Ferrovie Torino Nord (FTN), concessionarie della Ferrovia Canavesana, acquisendone il materiale rotabile nel 1957 e gli impianti nel 1959 e assume l'esercizio delle linee:\nNel 1982 subentra poi alla gestione commissariale governativa della Ferrovia Torino Ceres (FTC) acquisendone il materiale rotabile e gli impianti e assumendo l'esercizio del collegamento ferroviario Torino-Ceres.\nIl 1\u00ba settembre 1997 l'esercizio viene esteso alla Ferrovia Trofarello-Chieri delle FS, sulla quale vengono fatti proseguire i treni della Canavesana che condividono con i treni FS i binari tra le stazioni di Settimo e Trofarello.&lt;ref name=\"iT186/8\"&gt;&lt;/ref&gt;\nNello stesso periodo \u00e8 altres\u00ec prevista l'istituzione di un analogo collegamento tra Germagnano e Pinerolo attraverso il nodo ferroviario di Torino, ma l'attivazione del servizio, previsto con convogli SATTI e in parte FS, viene rimandata a data da destinarsi.&lt;ref name=\"iT187/5\"&gt;&lt;/ref&gt;\nIl 1\u00ba gennaio 2003 le attivit\u00e0 ferroviarie della SATTI vengono acquisite dal Gruppo Torinese Trasporti (GTT).\nRaccordi ferroviari.\nOltre alle linee autoferrotranviarie la SATTI ebbe in gestione anche importanti raccordi ferroviari cittadini elettrificati in corrente continua a .\nFIAT Mirafiori\u2013Torino Smistamento FS.\nLo stabilimento FIAT di Mirafiori venne inizialmente collegato, in corrispondenza del piazzale Caio Mario, con un binario provvisorio allacciato agli esistenti binari ATM/SATTI di corso Stupinigi, che vennero cos\u00ec percorsi sia dalle vetture tranviarie intercomunali Torino\u2013Giaveno che dalle tradotte merci tra lo stabilimento FIAT e il raccordo con lo scalo FS di Torino Smistamento situato presso il deposito SATTI di via Giordano Bruno 3.\nI binari definitivi di via Onorato Vigliani vennero richiesti dalla FIAT con un atto ufficiale del 17 febbraio 1939 (ancor prima dell'inaugurazione ufficiale dello stabilimento, avvenuta il 15 maggio successivo), che diceva testualmente: \"\u00abIl collegamento dei nuovi stabilimenti Fiat Mirafiori \u00e8 stato previsto con un raccordo esterno che sottopassa il corso Stupinigi, si svolge lungo la via Vigliani, sovrappassa la linea di Genova e si inserisce nell'attuale raccordo degli stabilimenti Lingotto\u00bb\". \nLe vicende belliche fecero per\u00f2 ritardare la realizzazione del progetto, che vide la luce soltanto nel 1947 a semplice binario e con l'attraversamento a raso di piazza Caio Mario. L'attraversamento sotterraneo venne realizzato nel 1959 con un'importante variante rispetto al progetto originale del 1939: il sottopassaggio si ramificava infatti in due parti, con il ramo di destra che andava a servire lo stabilimento originario e il ramo di sinistra che entrava nel nuovo stabilimento di Mirafiori Sud realizzato nel frattempo oltre la via Luigi Settembrini.\nIl declino del \"raccordo Mirafiori - Lingotto\", cos\u00ec come chiamato ufficialmente sui documenti FIAT, inizi\u00f2 il 24 giugno 1981 con l'apertura del nuovo scalo di smistamento FS di Torino Orbassano, a cui la FIAT si colleg\u00f2 con un raccordo a doppio binario esercito con proprie locomotive Diesel. Il servizio SATTI sub\u00ec una contrazione progressiva che vide l'esercizio ridimensionato a binario unico a partire dal 14 ottobre 1982 e la riduzione alle sole giornate di luned\u00ec e venerd\u00ec per un solo turno dal 31 gennaio 1983 fino alla chiusura definitiva a far data dal 1\u00ba aprile successivo.\nMercati Ortofrutticoli all'Ingrosso\u2013Torino Smistamento FS.\nLa SATTI subentr\u00f2 fin dall'atto della sua costituzione alla ETOS, che nel 1935 aveva avuto in esercizio da parte del Comune di Torino il raccordo ferroviario tra i M.O.I. (Mercati Ortofrutticoli all'Ingrosso) e lo scalo FS di Torino Smistamento.\nIl 30 maggio 1958 venne poi stipulata una convenzione tra il Municipio di Torino e il Ministero dei trasporti per \"\u00abla continuazione, modifica ed ampliamento del binario di raccordo per i Mercati Ortofrutticoli all'Ingrosso (MOI) e per la Dogana del Ministero delle Finanze\u00bb\", che doveva anch'esso essere elettrificato ed affidato alla SATTI. \nL'ampliamento avviato nel 1958 ed esteso ai coutenti FIATSezione Metalli (ingresso all'angolo tra le vie Giordano Bruno e Arduino) e Cristal Art (ingresso sulla via Zino Zini), raggiunse la piena operativit\u00e0 nel 1962, dopodich\u00e9 visse alterne vicende che andarono dal raddoppio del binario alla chiusura dei raccordi con i coutenti.\nLa gestione inizi\u00f2 a vacillare nei primi anni ottanta per la notevole contrazione del traffico e prosegu\u00ec fino al 31 maggio 1987 quando, a causa dell'incompatibilit\u00e0 dei suoi binari con la costruzione della galleria di collegamento diretto tra le stazioni di Torino Lingotto e Torino Porta Susa, la SATTI fu costretta ad abbandonare il servizio, che venne successivamente assicurato dalle FS con un proprio binario fino al 31 dicembre 2001, quando i MOI vennero trasferiti presso lo scalo di smistamento FS di Torino Orbassano.\nManifattura Tabacchi\u2013Torino Vanchiglia FS.\nNel 1938 la SATTI eredit\u00f2 dalla STEP la tranvia intercomunale Torino\u2013Settimo e il breve raccordo elettrificato (lungo circa ) tra la Manifattura Tabacchi (MT) di corso Regio Parco 142 e lo scalo FS di Torino Vanchiglia. La manutenzione ordinaria delle piccole locomotive elettriche a due assi che effettuavano servizio sul raccordo avveniva localmente, ma per interventi pi\u00f9 complessi come quelli sui motori era necessari trasferire le macchine al deposito SATTI di via Giordano Bruno a cura delle FS sul percorso tra gli scali di Torino Vanchiglia e Torino Smistamento. Dopo la chiusura nel 1987 del raccordo MOI la gestione SATTI cess\u00f2 anche su questo raccordo e le tradotte per la MT vennero prese in carico dalle FS fino alla sua chiusura il 19 marzo 1996."}
{"id": "1151875", "revid": "767487", "url": "https://it.wikipedia.org/wiki?curid=1151875", "title": "Take a Break", "text": "Take a Break \u00e8 il quarto album della cover band statunitense Me First and the Gimme Gimmes pubblicato per la Fat Wreck Chords nel 2003. Questo album \u00e8 fatto di cover di canzoni funk ed R'n'B di artisti come R. Kelly e Boyz II Men."}
{"id": "1151878", "revid": "287204", "url": "https://it.wikipedia.org/wiki?curid=1151878", "title": "Provincia di Kalasin", "text": "La provincia di Kalasin si trova in Thailandia e fa parte del gruppo regionale della Thailandia del Nordest. Si estende per 6.947 km\u00b2, ha 986.341 abitanti ed il capoluogo \u00e8 il distretto di Mueang Kalasin. La citt\u00e0 principale \u00e8 Kalasin.\nSuddivisione amministrativa.\nLa provincia \u00e8 suddivisa in 18 distretti (\"amphoe\"). Questi a loro volta sono suddivisi in 134 sottodistretti (\"tambon\") e 1509 villaggi (\"muban\"). I distretti sono:"}
{"id": "1151881", "revid": "1610933", "url": "https://it.wikipedia.org/wiki?curid=1151881", "title": "Avvoltoio groppabianca", "text": ""}
{"id": "1151884", "revid": "1610933", "url": "https://it.wikipedia.org/wiki?curid=1151884", "title": "Grifone dorsobianco del Bengala", "text": ""}
{"id": "1151885", "revid": "986213", "url": "https://it.wikipedia.org/wiki?curid=1151885", "title": "Fr\u00e9d\u00e9ric Maurice de La Tour d'Auvergne", "text": "Biografia.\nInfanzia.\nEra figlio di Enrico de La Tour d'Auvergne, visconte di Turenna, duca di Bouillon, primo gentiluomo di camera di Enrico IV, e della sua seconda moglie, Elisabetta Flandrika d'Orange-Nassau (1547 \u2013 1542) e fratello maggiore del \"Grand Turenne\", Henri de La Tour d'Auvergne-Bouillon, Maresciallo di Francia.\nFu allevato nella fede protestante (calvinista) e ricevette la sua educazione militare nei Paesi Bassi sotto gli zii Maurizio di Nassau (1567 \u2013 1625) e Federico Enrico d'Orange (1584 \u2013 1647).\nAscesa e matrimonio.\nDivenne duca di Bouillon e principe di Sedan alla morte del padre, nel 1623. Nel 1625, grazie al suo comportamento nell'assedio di Boscoducale, fu nominato governatore di Maastricht e nel 1634 spos\u00f2, contro il volere della sua famiglia, la fervente cattolica \u00c9l\u00e9onore de Bergh sotto la cui influenza si convert\u00ec al cattolicesimo.\nCarriera militare.\nNel 1635 prese servizio nell'esercito del re di Francia Luigi XIII che lo nomin\u00f2 maresciallo di campo, il che gli valse due anni dopo l'esclusione dalle sue cariche in Olanda. Prese parte alla rivolta dei Principi della Pace, guidata da Gastone d'Orl\u00e9ans, fratello del re, contro il cardinale Richelieu e contro lo stesso Re. Allorch\u00e9 quest'ultimo invi\u00f2 un esercito, agli ordini del duca di Ch\u00e2tillon, contro i ribelli, egli ne prese il comando a Sedan insieme a Luigi di Borbone-Cond\u00e9, duca di Soissons sconfiggendo le truppe reali alla piana della Marf\u00e9e presso Sedan (6 luglio 1641) ma la vittoria non fu sufficiente ed egli venne a patti con Luigi XIII con il quale concluse il 4 agosto 1641 un accordo: in cambio del comando dell'armata d'Italia si sarebbe sottomesso al Re.\nNominato luogotenente generale con il comando delle truppe dell'armata d'Italia, riprese gi\u00e0 nel 1642 a cospirare contro il Re compromettendosi con il Cinq-Mars: arrestato presso Casale, dovette cedere alla corona di Francia, in cambio della vita, il suo principato di Sedan e Roncourt e fu liberato solo quando la moglie minacci\u00f2 i francesi di aprire le porte di Sedan agli spagnoli.\nUltimi anni e morte.\nOttenuta la libert\u00e0 nel 1644, si rec\u00f2 a Roma, ove il Papa gli affid\u00f2 il comando dell'esercito pontificio. Tornato in Francia nel 1649, si mise a capo dell'armata dei principi della Fronda, ma il Mazzarino lo convinse a ritirarsi offrendogli, in cambio del principato di Sedan e Roncourt, i ducati di Albret e di Ch\u00e2teau-Thierry, le contee di Alvernia e di \u00c9vreux ed altre terre. Lasci\u00f2 un testo di memorie che fu pubblicato ad Amsterdam nel 1693.\nDiscendenza.\nFederico Maurizio e \u00c9l\u00e9onore de Bergh ebbero 10 figli:"}
{"id": "1151886", "revid": "729019", "url": "https://it.wikipedia.org/wiki?curid=1151886", "title": "\u02bfAbd al-\u1e24ak\u012bm \u02bf\u0100mir", "text": "Biografia.\n\u02bf\u0100mer nacque ad Astal, nel Governatorato di Minya, l'11 dicembre del 1919. Dopo essersi diplomato presso l'Accademia Militare del Cairo, ricevette i gradi di ufficiale nel 1939.\nPrese parte alla guerra arabo-israeliana del 1948 e, in quell'occasione, divenne amico di Gam\u0101l \u02bfAbd al-N\u0101\u1e63er, con il quale poi, nel 1952, partecip\u00f2 al golpe dei \"Liberi Ufficiali\", organizzazione capeggiata da Muhammad Naguib e dallo stesso Gam\u0101l \u02bfAbd al-N\u0101\u1e63er, che abbatt\u00e9 la monarchia. Raggiunse sotto la presidenza di Nasser i pi\u00f9 alti gradi dell'esercito, sino ad essere proclamato Feldmaresciallo.\nNel 1956, \u02bf\u0100mer fu nominato capo di Stato Maggiore. Condusse anche le forze egiziane contro Israele e le forze militari alleate anglo-francesi durante la crisi di Suez del 1956 e nel 1964 fu nominato primo vicepresidente di Gam\u0101l \u02bfAbd al-N\u0101\u1e63er e supremo comandante delle forze armate, col potere di comando assoluto per la durata di 60 giorni nel caso il presidente egiziano fosse stato gravemente impossibilitato ad agire o fosse stato ucciso.\nSe nella guerra del Canale di Suez la posizione militare egiziana fu salvata dai veti incrociati degli Stati Uniti e dell'URSS, le cose andarono diversamente nel 1967. In entrambi i casi la responsabilit\u00e0 della sconfitta egiziana fu dovuta agli errori di \u02bf\u0100mer e alla corruzione dilagante nelle Forze Armate egiziane.\n\u02bf\u0100mer, infatti - che gi\u00e0 non brillava per competenze militari e che si dice non rifuggisse i piaceri di una vita comoda e privilegiata - aveva instaurato al loro interno un regime basato sulla fedelt\u00e0 alla propria persona. Quando scoppi\u00f2 la Guerra dei Sei Giorni i posti chiave dell'esercito egiziano erano occupati tutti dai suoi favoriti che erano giunti a quei posti per favoritismi e non per reale competenza.\nLa sua pi\u00f9 grave responsabilit\u00e0 \u00e8 di non aver adottato alcuna misura precauzionale, sottostimando la possibilit\u00e0 che Israele potesse operare un attacco preventivo all'Egitto dopo la chiusura da parte del \"ra\u02be\u012bs\" egiziano degli Stretti di Tiran, definita da Tel Aviv un \"casus belli\".\nL'incompetenza colpevole del ministro della guerra egiziano (che peraltro aveva ricevuto il 13 maggio 1964 l'onorificenza di Eroe dell'Unione Sovietica dal Cremlino, che aveva avviato dopo il 1956 un progressivo avvicinamento politico e militare al regime nasseriano, esasperato con gli USA per il mancato finanziamento da parte della Fondo Monetario Internazionale - la cosiddetta Banca Mondiale - del progetto per la costruzione dell'Alta Diga di Asw\u0101n) fu appunto quella di lasciare totalmente a terra la forza aerea egiziana, esponendola (come avvenne) alla pressoch\u00e9 totale distruzione da parte dell'aviazione militare israeliana.\nSubito dopo la guerra del 1967 fu perci\u00f2 destituito da Gam\u0101l \u02bfAbd al-N\u0101\u1e63er, malgrado la loro antica amicizia. Si dice avesse progettato in seguito un golpe contro il suo vecchio amico, forte del sostegno che aveva tra i militari. Scoperto venne fatto arrestare nell'agosto del 1967, unitamente a 50 altri ufficiali, per ordine di Gam\u0101l \u02bfAbd al-N\u0101\u1e63er stesso e messo di fronte all'alternativa se subire un processo o suicidarsi ed egli prefer\u00ec la seconda soluzione.\nOnorificenze.\nOnorificenze egiziane.\n Cavaliere di gran croce dell'Ordine al merito"}
{"id": "1151887", "revid": "12420", "url": "https://it.wikipedia.org/wiki?curid=1151887", "title": "Ponte Vecchio (Bobbio)", "text": ""}
{"id": "1151890", "revid": "767487", "url": "https://it.wikipedia.org/wiki?curid=1151890", "title": "Ruin Jonny's Bar Mitzvah", "text": "Ruin Jonny's Bar Mitzvah \u00e8 il quinto album della cover band statunitense Me First and the Gimme Gimmes pubblicato per la Fat Wreck Chords nel 2004.\nQuesto album \u00e8 un live registrato ad un bar mitzvah fatto di cover di canzoni evergreen. La prima traccia, \"Jonny's Blessing\", non \u00e8 una canzone ma una benedizione per Jonny, il ragazzo che sta per fare il bar mitzvah (\"blessing\" in inglese significa \"benedizione\")."}
{"id": "1151893", "revid": "6923", "url": "https://it.wikipedia.org/wiki?curid=1151893", "title": "Kimberly-Clark", "text": "La Kimberly-Clark Corporation \u00e8 un gruppo multinazionale statunitense, leader a livello mondiale nel settore dei prodotti in carta. La sede principale \u00e8 situata a Dallas, in Texas.\nStoria.\nIl gruppo ha origini lontane, da una \"Ballou &amp; Scott\" fondata nel 1865 da Thomas Seymour Scott e Otis H. Ballou, poi divenuta \"Scott Paper Co. Limited\", e da una \"Kimberly, Clark and Co.\", fondata nel 1872 a Neenah nel Wisconsin da John A. Kimberly, Havilah Babcock, Charles B. Clark e Frank C. Shattuck, con un capitale iniziale di 30.000 dollari.\nNegli anni entrambe le societ\u00e0 conobbero una forte espansione, con importanti acquisizioni negli Stati Uniti ed all'estero, ed il contemporaneo sviluppo di prodotti diversi, caratterizzati da marchi che diverranno col tempo conosciuti a livello mondiale, quali \"Kleenex\" e \"Scottex\".\nLa struttura attuale nasce negli anni novanta, quando la Kimberly-Clark incorpora la Scott.\nIl gruppo oggi.\nOggi il gruppo Kimberly-Clark pu\u00f2 contare su stabilimenti in 37 paesi del mondo, di cui uno in Italia\na Romagnano Sesia (NO), ed i suoi prodotti, con marchi come \"Kleenex\", \"Scott\", \"Andrex\", \"Huggies\", \"Pull-Ups\", \"Kotex\", \"Poise\" e \"Depend\", vengono commercializzati in oltre 150 paesi, in oltre 80 dei quali il gruppo detiene la maggiore o la seconda quota di mercato.\nLa societ\u00e0 \u00e8 quotata presso la Borsa di New York.\nIl gruppo ha raggiunto dimensioni di assoluto rilievo; occupa circa 55.000 dipendenti a livello mondiale ed ha sviluppato nel 2006 un fatturato di circa 16,75 miliardi di dollari, chiudendo il bilancio con un utile netto di circa 1,5 miliardi di dollari."}
{"id": "1151896", "revid": "547992", "url": "https://it.wikipedia.org/wiki?curid=1151896", "title": "Le porte dell'inferno", "text": "Le porte dell'inferno \u00e8 un film per la televisione del 1989 diretto da Umberto Lenzi.\nTrama.\nUn gruppo di speleologi si fa calare in una grotta per soccorrere un loro collega recatosi nel luogo per battere un record di permanenza solitaria, il quale li aveva avvertiti per telefono di un imminente pericolo che lo minacciava. Il gruppo scopre cos\u00ec un altare costruito nel Medioevo da un gruppo di monaci considerati eretici. I monaci tornano come fantasmi, e iniziano a perseguitare gli esploratori.\nProduzione.\nIl film faceva parte di una serie intitolata \"I maestri del thriller\", destinata alla televisione e all'home video. Il produttore Carlo Alberto Alfieri present\u00f2 il progetto a Luciano Martino, che lo respinse, e in seguito fece un accordo con la Scena International di August Caminito. La societ\u00e0 di quest'ultimo contatt\u00f2 quindi Distribuzione Alpha Cinematografica e Cine Duck e vendette i diritti televisivi della serie a Reteitalia. A causa dell'elevato tasso di violenza, i film furono trasmessi solo nel 1991 da syndication televisive. Usc\u00ec in videocassetta l'anno seguente, all'interno della serie \"Lucio Fulci presenta\"."}
{"id": "1151897", "revid": "1573940", "url": "https://it.wikipedia.org/wiki?curid=1151897", "title": "Gyps rueppelli", "text": "Il grifone di R\u00fcppell (\"Gyps rueppelli\" ()) \u00e8 un grande avvoltoio del Vecchio Mondo che vive in Africa centrale, con un areale che si estende dalla Guinea all'Etiopia ed alla Tanzania.\nDeve il nome all'esploratore tedesco Eduard R\u00fcppell.\nDescrizione.\nGli adulti di questa specie misurano oltre un metro di lunghezza, con un'apertura alare di 2,6 m ed un peso compreso fra 7 e 9\u00a0kg. \nNon si ha dimorfismo sessuale: ambo i sessi sono bruno-nerastri, con il ventre bianco ed una peluria biancastra a coprire la testa ed il lungo collo, alla base del quale \u00e8 presente un collare di piume, anch'esso bianco. Gli occhi sono color giallo-ambra, le zampe brune.\nBiologia.\nQuesti animali sono molto sociali e tendono a muoversi e nidificare in grossi gruppi. Normalmente sono animali silenziosi, ma nei pressi del proprio nido o di una carcassa emettono una serie di strida e versi gutturali.\nPreferiscono le aree montagnose e secche, in particolare le zone sul limitare dei deserti.\nTendono a nidificare su dirupi inaccessibili, ed in mancanza di questi su alberi di acacia.\nIniziano a muoversi all'incirca due ore dopo il sorgere del sole, cio\u00e8 quando possono essere trasportati senza fatica dalle correnti ascensionali: iniziano quindi a girovagare per le pianure alla ricerca di carcasse da spolpare, aiutati dalla vista sviluppatissima.\nUna volta avvistata la carcassa, possono aspettare anche svariati giorni nei pressi, in attesa che gli eventuali carnivori presenti abbiano mangiato a saziet\u00e0.\nOccasionalmente, questi animali sono stati visti attaccare prede vive, ma \u00e8 un evento molto raro.\nQuesti avvoltoi hanno le caratteristiche comuni del genere \"Gyps\", che sono frutto dell'evoluzione per una dieta particolare come la loro: il becco robusto ed affilato, le ali larghe, la corta coda e la testa ed il collo allungato ricoperti da una rada peluria.\nUna volta finita la carne della carcassa, essi possono divorare anche le ossa, ingozzandosi fino al punto di riuscire ad alzarsi in volo con molta difficolt\u00e0; la loro lingua \u00e8 molto ruvida, come quella dei felini, per aiutarli a raschiare la carne dalle ossa.\nPossono volare ad una velocit\u00e0 media di 35\u00a0km/h, e percorrono una media di 150\u00a0km al giorno alla ricerca di cibo.\nPossono raggiungere altezze enormi, sospinti dalle correnti ascensionali: trovarli a 6.000 m d'altezza non \u00e8 raro, e si ha un caso di una collisione di un aereo con uno di questi animali ad 11.300 m d'altezza, in Costa d'Avorio.\nQueste altezze sono raggiungibili da questi uccelli grazie alla speciale emoglobina presente nel loro sangue, che \u00e8 in grado di trasportare ossigeno molto meglio di quella umana.\nTassonomia.\nSono note due sottospecie:"}
{"id": "1151898", "revid": "838137", "url": "https://it.wikipedia.org/wiki?curid=1151898", "title": "Marco Zambuto", "text": "Biografia.\nDiplomato al liceo classico \"Empedocle\" di Agrigento e laureato in giurisprudenza a Palermo, esercita dal 1999 la professione di avvocato. \u00c8 figlio dell'ex sindaco di Agrigento Calogero Zambuto e genero dell'ex deputato DC Angelo La Russa. Impegnato in politica sin da studente, \u00e8 stato per diversi anni rappresentante di istituto al liceo classico e rappresentante provinciale degli studenti agrigentini. Nel 1993 \u00e8 eletto consigliere comunale di Agrigento nella lista della Democrazia Cristiana. Scioltasi la DC, nel 1997 viene rieletto con il partito dei Cristiani Democratici Uniti.\nCandidato nel 2003 al consiglio provinciale, non viene per\u00f2 eletto. Nello stesso anno diventa segretario provinciale dell'UDC. Assessore comunale al bilancio del comune di Agrigento nel 2004, lascia l'amministrazione dopo circa un anno per dissidi con l'amministrazione guidata da Aldo Piazza. \u00c8 stato segretario provinciale dell'UDC dal novembre del 2003 al febbraio del 2007: in quella data si dimette dall'incarico ed annuncia la sua candidatura a sindaco di Agrigento col supporto dei Democratici di Sinistra, dell'UDEUR e di tre liste civiche.\nAlle elezioni amministrative del 2007 viene eletto sindaco dopo avere ottenuto il 35,5% dei voti al primo turno e il 62,92% al ballottaggio contro il candidato del centro-destra Enzo Camilleri. Zambuto, eletto sindaco, si trova di fronte ad un consiglio comunale composto da venticinque consiglieri di centro-destra e cinque di centro-sinistra.\nNel febbraio del 2008 la svolta con l'adesione al PdL di Silvio Berlusconi. Ai primi di marzo del 2008, con una mossa a sorpresa azzera la Giunta e presenta la sua nuova squadra in una accesissima conferenza stampa, confermando la sua volont\u00e0 a perseguire l'adesione al PdL. Nell'ottobre del 2010, deluso dalle mancate risposte del PdL alle esigenze della citt\u00e0 aderisce all'UdC di Casini.\nRicandidatosi per un secondo mandato, nel maggio 2012 ottiene il 41% dei voti, accedendo al ballottaggio contro Salvatore Pennica del PdL, dove vince con il 75% dei voti.\nNel giugno 2013 Zambuto lascia l'UDC per avvicinarsi all'area renziana del Partito Democratico. Il 23 marzo 2014 \u00e8 eletto presidente dell'Assemblea Regionale del PD in Sicilia.\nSi candida alle elezioni europee del 2014 per il Partito Democratico nella Circoscrizione Italia insulare, ma con preferenze non viene eletto.\nIl 13 giugno 2014, in seguito alla condanna a due mesi e 20 giorni di carcere per abuso d'ufficio, si dimette dalla carica di sindaco di Agrigento.\nIl 31 marzo 2015 Zambuto si dimette dalla carica di Presidente dell'Assemblea Regionale del PD in Sicilia in seguito alle polemiche scatenate dalla sua visita a Silvio Berlusconi ad Arcore.\nNel 2019 lascia il PD e aderisce a Forza Italia.\nNel 2020 Zambuto si candida nuovamente alla carica di sindaco di Agrigento, sostenuto da Forza Italia, Unione di Centro e #Diventer\u00e0Bellissima, non venendo per\u00f2 eletto .\nIl 30 dicembre 2020 viene designato dal suo partito assessore regionale alle Autonomie locali e alla funzione pubblica e il 4 gennaio 2021 viene nominato dal Presidente della Regione Nello Musumeci.\nControversie e vicende giudiziarie.\nPalazzo Lo Iacono.\nIl 24 gennaio 2012 Marco Zambuto \u00e8 indagato dalla Procura di Agrigento per concorso colposo in crollo di costruzioni e delitti colposi di danno. L'inchiesta riguarda il crollo del secentesco palazzo Lo Jacono Maraventano, avvenuto all'alba del 25 aprile 2011.\nIl 18 giugno 2013 la Procura chiede il rinvio a giudizio di Zambuto per concorso colposo in crollo.\nIl 23 aprile 2014 i legali di Zambuto rendono noto che il sindaco ha chiesto di avvalersi del rito abbreviato. La richiesta \u00e8 accolta.\nIl 17 settembre 2014 il Giudice per l'Udienza Preliminare di Agrigento assolve Zambuto dalle accuse a lui contestate \"per non avere commesso il fatto.\" \nFondazione \u00abLuigi Pirandello\u00bb.\nIl 19 gennaio 2013 viene notificato a Zambuto dalla Procura di Agrigento un avviso di garanzia per i reati di abuso d'ufficio. Il fatto viene reso noto dallo stesso Zambuto il 21 gennaio 2013.\nL'inchiesta riguarda tre episodi legati al fatto che \u00e8 presidente della fondazione teatro \u00abLuigi Pirandello\u00bb. Si tratterebbe di incarichi concessi da Zambuto in occasione della sagra del mandorlo in fiore del 2012 a figure come scenografo e regista, nonch\u00e9 un contratto pubblicitario riguardante sempre la fondazione e l'incarico dato ad un giornalista di Agrigento per il dominio internet del sito web della fondazione teatro \u00abPirandello\u00bb.\nIl 9 agosto 2013 la Procura di Agrigento chiede per tali accuse il rinvio a giudizio di Zambuto.\nIl 10 aprile 2014 i legali di Zambuto rendono noto che il sindaco ha chiesto di avvalersi del rito abbreviato. La richiesta \u00e8 accolta.\nIl 12 giugno 2014 il Giudice per l'Udienza Preliminare di Agrigento condanna Zambuto a due mesi e venti giorni di reclusione. Il giorno seguente Zambuto rassegna le dimissioni dalla carica di Sindaco di Agrigento e annuncia che ricorrer\u00e0 in appello.\nIl 6 novembre 2014 la Corte di Appello di Palermo assolve Zambuto dalle accuse a lui contestate perch\u00e9 \"il fatto non sussiste\". La richiesta di assoluzione \u00e8 stata, peraltro, condivisa anche dalla Procura Generale di Palermo."}
{"id": "1151899", "revid": "1610933", "url": "https://it.wikipedia.org/wiki?curid=1151899", "title": "Avvoltoio del Capo", "text": ""}
{"id": "1151900", "revid": "4506", "url": "https://it.wikipedia.org/wiki?curid=1151900", "title": "Vigliano di Mediglia", "text": ""}
{"id": "1151901", "revid": "1305772", "url": "https://it.wikipedia.org/wiki?curid=1151901", "title": "Museo del marmo", "text": "Con \"Museo del marmo\" ci si pu\u00f2 riferire al:"}
{"id": "1151903", "revid": "1610933", "url": "https://it.wikipedia.org/wiki?curid=1151903", "title": "Grifone del Capo", "text": ""}
{"id": "1151907", "revid": "767487", "url": "https://it.wikipedia.org/wiki?curid=1151907", "title": "Min Chueh Chang", "text": "La sua specifica area di studio era il processo fertile nella riproduzione dei mammiferi. Sebbene la sua carriera avesse provocato scoperte importanti e valide nel campo della fertilit\u00e0, inclusa la sua ricerca sulla fecondazione in vitro, nel mondo \u00e8 pi\u00f9 conosciuto per il suo contributo allo sviluppo della pillola anticoncezionale alla Worcester Foundation per la biologia sperimentale."}
{"id": "1151915", "revid": "122315", "url": "https://it.wikipedia.org/wiki?curid=1151915", "title": "Correnti ascensionali", "text": ""}
{"id": "1151920", "revid": "729019", "url": "https://it.wikipedia.org/wiki?curid=1151920", "title": "Battaglia di Lissa (1811)", "text": "La battaglia di Lissa fu uno scontro navale tra la flotta franco-veneta e quella britannica che si svolse il 13 marzo 1811 vicino all'isola omonima nel mar Adriatico.\nNon \u00e8 da confondere con la ben pi\u00f9 famosa battaglia di Lissa del 1866.\nL'11 marzo 1811, una flotta comandata dal capitano di vascello Bernard Dubourdieu (1773 - 1811), composta da fregate francesi e italiane, salp\u00f2 da Ancona in direzione di Lissa trasportando truppe destinate ad attaccare l'isola. Lissa era diventata di importanza cruciale poich\u00e9 gli inglesi nello stesso anno vi avevano fondato una base militare per consolidare il blocco continentale. Gi\u00e0 nell'ottobre del 1810 le navi francesi avevano forzato la rada di Porto San Giorgio (sull'isola stessa) e liberato alcuni prigionieri francesi ivi detenuti.\nLa battaglia.\nDubourdieu con la \"Favorite\" e la \"Flore\" attacc\u00f2 per primo cercando di abbordare l\u2032\"Amphion\", l'ammiraglia britannica, ma fu respinto dal tiro a mitraglia dei cannoni inglesi, con gravi perdite nell'equipaggio, fra cui lo stesso ammiraglio. La \"Flore\", approfittando del fatto che l\u2032\"Amphion\" era impegnata dalla \"Favorite\", era riuscita a portarsi al traverso di poppa ed a colpirla con un tiro di infilata, appoggiata in questa azione dalla \"Bellona\". La risposta dell\u2032\"Amphion\" metteva fuori combattimento entrambe le fregate nemiche, costringendo la \"Flore\" a riparare a Lesina la \"Bellona\" ad arrendersi.\nDato che la \"Favorite\" era in condizioni disperate, il colonnello De Rege di Gifflenga (che era subentrato ai deceduti Dubordieu e La Meillerie) decise di trasferire i feriti sull\u2032\"Eugenio\" e sulla \"Principessa di Bologna\" che ripararono, assieme alla \"Lodola\" ed alla \"Principessa Augusta\" a Spalato. Dopodich\u00e9 il Gifflenga si diresse verso la punta di Smocova, attacc\u00f2 il porto di Lissa, cattur\u00f2 alcune navi inglesi che utilizz\u00f2 per mettere in salvo a Lesina l'equipaggio e le truppe sopravvissute. Per paura che finisse in mano inglese incendi\u00f2 la \"Favorite\", che era gi\u00e0 stata portata all'incaglio dall'equipaggio.\nNel frattempo la \"Bellona\" aveva danneggiato gravemente il \"Cerberus\" ed aveva catturato il \"Volage\", che, per\u00f2, scapp\u00f2, riparando a Lissa, quando la \"Danae\" cannoneggi\u00f2 la \"Bellona\" scambiandola per nave nemica. Il fuoco amico mise fuori servizio la \"Bellona\" che fu catturata dagli inglesi.\nSuccessivamente anche la \"Corona\" fu catturata, mentre le navi sopravvissute batterono in ritirata a Lesina.\nOltre al \"Cerberus\" fu danneggiata gravemente anche l\"'Amphion\".\nLe fregate catturate presero poi servizio sotto la bandiera britannica col nome di:\nLa battaglia di Lissa conferm\u00f2 il predominio inglese nell'Adriatico."}
{"id": "1151922", "revid": "1610933", "url": "https://it.wikipedia.org/wiki?curid=1151922", "title": "Grifone indiano", "text": ""}
{"id": "1151923", "revid": "1610933", "url": "https://it.wikipedia.org/wiki?curid=1151923", "title": "Avvoltoio beccolungo", "text": ""}
{"id": "1151926", "revid": "1272592", "url": "https://it.wikipedia.org/wiki?curid=1151926", "title": "Corrado di Baviera", "text": "Biografia.\nFamiglia e origini.\nLe notizie principali sulla vita di Corrado si ricavano dall\"'Historia Welforum,\" testo di autore anonimo pubblicato attorno al 1170 sotto il patrocinio del duca di Spoleto Guelfo VI (fratello minore di Corrado) allo scopo di celebrare le gesta della famiglia dei Guelfi. Altri elementi sono desumibili da alcune epistole di san Bernardo di Chiaravalle, oltre che dai reperti archeologici esistenti presso il Santuario della Madonna della Grotta di Modugno (BA) e dagli antichi testi liturgici della diocesi di Molfetta.\nCorrado fu il terzogenito di Enrico IX detto il Nero e di Wulfilde di Sassonia. La sua famiglia paterna era di origine italiana in quanto il nonno paterno di Corrado era Guelfo IV d'Este che acquis\u00ec il ducato di Baviera dallo zio Guelfo III di Carinzia, morto senza eredi. Per parte di madre, Corrado discendeva da Magnus di Sassonia, appartenente alla dinastia dei Billunghi, e da Sofia di Ungheria, figlia di B\u00e9la I d'Ungheria e vedova di Ulrico I, margravio di Carniola. Enrico il Nero, sposando Wulfilde, ottenne numerosi possedimenti in Sassonia ai quali un\u00ec il ducato di Baviera che acquis\u00ec nel 1120 a seguito della morte del fratello Guelfo V. Enrico divenne cos\u00ec uno dei principi pi\u00f9 importanti di Germania. Alla famiglia dei Guelfi era appartenuto anche Corrado, vescovo di Costanza (900 c.a.- 975), che sarebbe stato canonizzato nel 1123. Si ipotizza che l'imposizione del nome \"Corrado\", volesse essere un omaggio al vescovo di Costanza di cui, in quell'epoca, la famiglia caldeggiava la canonizzazione, anche in vista del destino del terzogenito di Enrico che, secondo le consuetudini, doveva essere la carriera ecclesiastica.\nCorrado ebbe due fratelli: Enrico X detto l'Orgoglioso (che eredit\u00f2 il ducato nel 1126 alla morte del padre) e Guelfo VI (duca di Spoleto), e quattro sorelle: Giuditta (sposa di Federico II duca di Svevia e madre dell'imperatore Federico Barbarossa), Sofia (che spos\u00f2 prima Berthold III di Z\u00e4hringen e successivamente Leopoldo di Stiria), Matilde e Wulfilde, oltre ad altri fratelli morti prematuramente.\nMonaco cistercense.\nNon essendo destinato a ereditare i possedimenti del padre a causa delle usanze previste dal maggiorascato, venne avviato giovinetto alla vita ecclesiastica. Studi\u00f2 presso la scuola della cattedrale di Colonia. Obiettivo della famiglia era probabilmente quello di farlo succedere sulla cattedra arcivescovile all'arcivescovo Federico. A Colonia il giovane divenne chierico e si preparava ad accedere al sacerdozio distinguendosi per virt\u00f9 e bont\u00e0 d'animo, amato e giudicato degno di sommo onore dal clero e da tutto il popolo.\nDesideroso di condurre una vita esemplarmente cristiana, Corrado si infervor\u00f2 ascoltando la predicazione di Arnoldo, abate del monastero cistercense di Morimond (in Francia). Attratto dallo stile di vita dei monaci, senza il consenso della famiglia, il giovane abbandon\u00f2 Colonia, le ricchezze e gli agi connessi al proprio rango, e divenne monaco presso Morimond abbracciando il severo stile di vita dei cistercensi.\nIn quel periodo il neonato Ordine Cistercense era in pieno sviluppo. Sorto nel 1098 ad opera di Roberto di Molesme all'interno della congregazione cluniacense, aveva come principio ispiratore il ritorno alla stretta osservanza della regola di san Benedetto da Norcia. Prima sede dell'ordine era stato il monastero di Citeaux (in latino Cistercium), al quale si unirono altri quattro monasteri detti abbazie primigenie: La Fert\u00e9 (1113), Pontigny (1114), Morimond (1114) e Clairvaux (1115). Successivamente vennero fondati nuovi monasteri e affiliati alle abbazie preesistenti, e tanti giovani ne abbracciavano con entusiasmo la regola desiderando di vivere il Vangelo in maniera radicale. L'abate Arnoldo di Morimond organizz\u00f2 una spedizione in Terra Santa con l'obiettivo di fondarvi un monastero, suscitando per\u00f2 la disapprovazione di numerosi membri importanti dell'Ordine e della Chiesa, intimoriti dai rischi di una simile impresa e convinti della necessit\u00e0 di inviare in Terra Santa soldati pronti a combattere piuttosto che monaci in preghiera. Era infatti, quella, l'epoca delle crociate. Bernardo, abate di Chiaravalle (Clairvaux), si impegn\u00f2 molto per ostacolare il progetto del confratello Arnoldo. Scrisse diverse epistole cercando l'appoggio di personaggi influenti dell'epoca allo scopo di ostacolare l'impresa che metteva in pericolo la vita del gruppo dei monaci e in cattiva luce la dignit\u00e0 dell'Ordine. In due di esse, destinate la prima al canonico Brunone dei conti di Berg e Altena, la seconda a papa Callisto II, Bernardo fa riferimento al coinvolgimento del principe Guelfo, evidenziando la necessit\u00e0 di bloccare l'iniziativa di Arnoldo per non attirare contro i cistercensi le antipatie del potente casato dei Guelfi giacch\u00e9 tra i giovani monaci unitisi a lui nel suo peregrinare vi era anche Corrado, \"quel nobile giovinetto trascinato via da Colonia qualche anno addietro con grande scandalo\".\nAgli inizi del 1125 per\u00f2 l'abate Arnoldo mor\u00ec improvvisamente e i monaci unitisi a lui, spaesati, fecero ritorno ai loro monasteri. Ma Corrado, desideroso di visitare la terra di Ges\u00f9 Cristo, prosegu\u00ec da solo il pellegrinaggio percorrendo l'Italia fino a Bari, trovando ospitalit\u00e0 presso una comunit\u00e0 di monaci benedettini residenti nell'agro di Modugno senza probabilmente raggiungere mai la destinazione prefissata.\nA Modugno Corrado volle perfezionare la propria santit\u00e0 attraverso l'esperienza dell'eremitismo. Visse in penitenza il resto dei suoi giorni pregando, digiunando e riposando sulla roccia nuda all'interno di una grotta carsica, suscitando una forte impressione nella gente del posto, attratta dalla figura di questo giovane principe che, disprezzando le ricchezze mondane, aveva abbracciato una vita di sacrifici e stenti in una terra straniera. \nL'Historia Welforum afferma che la morte lo colse nel periodo in cui morirono in Baviera entrambi i genitori, nell'inverno tra il 1126 e il 1127. La tradizione locale ne fissa il trapasso al 17 marzo.\nCulto.\nIl corpo di Corrado venne, in un primo tempo, custodito nella stessa abbazia di Modugno, che divenne meta del pellegrinaggio di devoti, molti dei quali originari di Molfetta, paese che probabilmente ospit\u00f2 il santo nel corso del pellegrinaggio verso Gerusalemme. Quando l'abbazia venne soppressa da Roberto d'Angi\u00f2 e lasciata incustodita, i molfettesi decisero di trasportare nella propria citt\u00e0 le ossa. La data di quella traslazione, il 9 febbraio, viene celebrata ogni anno dai molfettesi. L'atto della traslazione delle spoglie mortali, secondo le consuetudini dell'epoca, sanciva la canonizzazione del servo di Dio che veniva di fatto riconosciuto ufficialmente Santo e Patrono della citt\u00e0.\nIn un primo tempo, il corpo venne sistemato in una cripta del duomo di Molfetta dedicato all'Assunta. Successivamente, a causa dell'umidit\u00e0 presente nella cripta, le reliquie vennero poste in una cappella costruita per lo scopo all'interno del duomo. Infine, il 10 luglio 1785, le ossa del santo vennero sistemate nella nuova cattedrale: il corpo venne sistemato sotto l'altare a lui dedicato e il teschio incastonato all'interno di un busto d'argento. In questa data avviene la festa patronale. Il vecchio Duomo, da quel momento, fu intitolato a San Corrado.\nAncora oggi, alcuni molfettesi si recano in pellegrinaggio a Modugno nel luogo dove il santo visse i suoi ultimi anni. A Modugno \u00e8 custodita, nella chiesa di Maria Santissima Annunziata, una reliquia di San Corrado.\nIl suo culto fu confermato da papa Gregorio XVI, il quale procedette alla canonizzazione equipollente del venerato monaco il 6 aprile 1832. Il santo \u00e8 commemorato il 9 febbraio (traslazione), il 17 marzo (\"dies natalis\"), la seconda domenica di luglio (traslazione nella nuova cattedrale).\nDal Martirologio Romano: \"A Modugno vicino a Bari in Puglia, beato Corrado, che condusse vita eremitica in Palestina, abitando fino alla morte in una misera grotta\"."}
{"id": "1151928", "revid": "2134764", "url": "https://it.wikipedia.org/wiki?curid=1151928", "title": "Antonio Porta Pernigotti", "text": "\u00c8 alto 188\u00a0cm e pesa 86\u00a0kg. Giocava come playmaker.\nCarriera.\nGiovanili e club.\nCresciuto nell'Echague Parana, in Argentina, nel 2002 viene acquistato dall'Esseti Imola, in Legadue. Gioca appena dieci partite con gli emiliani; a dicembre passa al Basket Livorno ed esordisce in Serie A il 1\u00ba dicembre contro Cant\u00f9. In Toscana gioca altre tre stagioni da titolare, con una media di punti a partita che tocca i 12 nel 2005-06. Nel 2006-07 passa all'Angelico Biella.\nIl 20 agosto 2008, dopo un'annata in Russia nello Spartak San Pietroburgo, ritorna nel campionato italiano ingaggiato dall'Air Avellino. Al termine della stagione 2009-2010 non viene riconfermato dalla societ\u00e0 irpina. Nel novembre 2010 passa alla Tezenis Verona, militante nel campionato di Legadue. Nell'ottobre 2012 inizia la stagione allo Scafati Basket, nel campionato di Legadue, ma a febbraio viene tagliato. Vola cos\u00ec in Spagna per una parentesi al Valladolid.\nNel novembre 2013 firma in Danimarca con i Svendborg Rabbits, rimanendovi per pi\u00f9 stagioni. Con gli scandinavi gioca la sua ultima partita nel gennaio 2016, poi si libera per accettare la chiamata dell'Amici Pallacanestro Udinese, contribuendo alla promozione dalla Serie B alla A2.\nNazionale.\nHa preso parte alla spedizione olimpica dell'Argentina ai Giochi di Pechino. Nel torneo di pallacanestro ha ottenuto con la sua nazionale un significativo terzo posto. Gli argentini hanno guadagnato la medaglia di bronzo nella finale 3/4 posto contro la Lituania dopo aver combattuto alla pari e perso contro gli Stati Uniti in semifinale."}
{"id": "1151929", "revid": "124123", "url": "https://it.wikipedia.org/wiki?curid=1151929", "title": "Optato", "text": "Optato era insegnante del figlio di Licinio, Liciniano. In seguito alla vittoria di Costantino I su Licinio, Optato fece carriera sotto il nuovo imperatore, divenendo console per l'anno 334 oltre che il primo \"patricius\" nominato da Costantino.\nMor\u00ec nel 337, durante le purghe dei candidati al trono avvenute dopo la morte di Costantino per mano dell'esercito e permesse da Costanzo II."}
{"id": "1151934", "revid": "3082", "url": "https://it.wikipedia.org/wiki?curid=1151934", "title": "Flavio Optato", "text": ""}
{"id": "1151937", "revid": "39224", "url": "https://it.wikipedia.org/wiki?curid=1151937", "title": "Johann Heidenberg", "text": ""}
{"id": "1151941", "revid": "1610933", "url": "https://it.wikipedia.org/wiki?curid=1151941", "title": "Grifone di Ruppell", "text": ""}
{"id": "1151950", "revid": "767487", "url": "https://it.wikipedia.org/wiki?curid=1151950", "title": "Demoni 3", "text": "Demoni 3 (\"Black Demons\") \u00e8 un film del 1991, diretto da Umberto Lenzi.\nGirato in Brasile a basso costo, il film non ha nulla a che vedere con la serie inaugurata da \"D\u00e8moni\" di Lamberto Bava e Dario Argento negli anni ottanta.\nTrama.\nIn Brasile un gruppo di schiavi ritornano in vita sotto forma di zombi, dopo un rito voodoo, e assalgono alcuni giovani turisti. I morti viventi erano un tempo schiavi che vennero sadicamente maltrattati dal loro bianco schiavista. Cos\u00ec la loro vendetta dall'oltretomba si consumer\u00e0 ai danni di questi ragazzi, giunti in Sud-America per una vacanza studio.\nDistribuzione.\nIl film non venne distribuito nelle sale cinematografiche italiane. Negli Stati Uniti fu invece distribuito col titolo \"Black Demons\"."}
{"id": "1151951", "revid": "767487", "url": "https://it.wikipedia.org/wiki?curid=1151951", "title": "Piazza della Sala", "text": "Piazza della Sala si trova nel centro storico di Pistoia ed \u00e8 una delle pi\u00f9 suggestive della citt\u00e0. \nStoria e descrizione.\nDeriva il nome dal ruolo che rivest\u00ec in epoca longobarda, quando vi sorgeva la \"curtis domini regis\", ovvero il palazzo del Gastaldo. \nIn et\u00e0 successiva divenne il mercato giornaliero degli alimenti. Su tutti i lati della piazza e nelle vie vicine si svilupp\u00f2 una teoria continua di piccole botteghe con sportelloni in legno, bancali in pietra e tettoie fortemente sporgenti sorrette da mensoloni in legno. L'organizzazione del mercato delle cibarie fu compito dell'Opera di San Jacopo che concedeva i permessi di esercizio e legalizzava i registri dei commercianti, controllando perfino la posizione e l'allineamento dei banchi, che venivano assegnati ogni anno per sorteggio nel mese di aprile. \nNel 1451 l'Opera viet\u00f2 di macellare le bestie all'aperto e fece costruire delle beccherie nelle adiacenze. Stabil\u00ec che il pozzo fosse configurato all'esterno in modo da agevolare il sollevamento dell'acqua: di conseguenza il parapetto fu sostituito da un parapetto marmoreo di forma circolare che fu affiancato da due colonne ioniche sormontate da un architrave per il sostegno di una carrucola. L'architrave, suddiviso in tre fasce di marmo bianco e verde, fu ornato di stemmi, iscrizioni e cornici.\nAlla vendita del pesce fu riservata la loggia \"con il lastrone dove si vende il pescio\", oggi scomparsa, che ha lasciato il nome all'attuale Via del Lastrone. Nel 1452 la piazza della Sala fu lastricata. \nNel 1529 un leoncino in pietra arenaria che tiene la zampa sinistra sopra lo stemma a scacchiera della citt\u00e0 fu collocato al di sopra dell'architrave del pozzo, per ricordare, attraverso il Marzocco fiorentino, il dominio definitivo di Firenze su Pistoia. Da quel momento il pozzo assunse il nome di Pozzo del Leoncino.\nNel 1564 casette e botteghe dell'opera di San Iacopo furono abbattute per costruire un nuovo palazzo sul lato sud. Lo spazio residuo fu riservato ai venditori di ortaggi. Nel 1891 furono realizzati dei banchi fissi coperti senza preoccuparsi di dotare il mercato di servizi igienici. Fra il 1936 e il 1938 i banchi fissi furono sostituiti da stand in muratura con rotolanti, che furono danneggiati dai bombardamenti durante la guerra, cosiccome il pozzo. \nNel 1954, mentre il Pozzo del Leoncino era in restauro, al centro della piazza fu eretta una struttura in cemento armato da utilizzare come mercato coperto che suscit\u00f2 molte polemiche. Nel 1989 il \"gabbione\" fu demolito e al centro della piazza, di nuovo adibita alla vendita degli ortaggi, venne riportato il Pozzo del Leoncino."}
{"id": "1151954", "revid": "345405", "url": "https://it.wikipedia.org/wiki?curid=1151954", "title": "Groppo (meteorologia)", "text": "In meteorologia, con il termine groppo di venti o, semplicemente, groppo si indica un incremento violento e veloce della velocit\u00e0 media del vento che \u00e8 associato di solito a tempo perturbato come rovesci di pioggia, temporali o bufere di neve. Un groppo pu\u00f2 durare parecchi minuti e comprendere molte raffiche, brevi incrementi della forza del vento della durata di pochi secondi.\nI groppi si formano in genere con un colpo di vento improvviso lungo le superfici di discontinuit\u00e0 che si creano tra masse d'aria differenti per provenienza e temperatura, e procedono secondo una linea estesa anche per centinaia di chilometri, detta linea dei groppi (o linea dei temporali ciclonici).\nGeneralmente i groppi sono segu\u00ecti da forti precipitazioni; esistono tuttavia i cosiddetti groppi bianchi che si verificano in condizione di tempo stabile e vengono spesso preceduti da piccole nuvole bianche che salgono velocemente."}
{"id": "1151957", "revid": "114752254", "url": "https://it.wikipedia.org/wiki?curid=1151957", "title": "Rifugio citt\u00e0 di Chivasso", "text": "Il rifugio citt\u00e0 di Chivasso \u00e8 un rifugio situato nel comune di Valsavarenche (AO), in Valsavarenche, nelle Alpi Graie, a 2.604\u00a0m s.l.m.\nStoria.\nCostruito per uso militare nel 1938, il rifugio passa sotto la gestione del CAI dal 1950 al 2010. Dal 2010 \u00e8 di propriet\u00e0 del comune di Valsavarenche.\nCaratteristiche e informazioni.\nSi trova all'interno del parco nazionale del Gran Paradiso, nei pressi del Colle del Nivolet, colle che separa la Valle dell'Orco in Piemonte dalla Valsavarenche in Valle d'Aosta.\nAccessi.\nIn auto, solo nei periodi estivi o quando l'innevamento permetta l'apertura della strada, da Ceresole Reale lungo la strada che conduce al Colle del Nivolet. A piedi dalla frazione \"Pont\" in Valsavarenche (AO) in 2,30-3,00 ore o da Ceresole Reale seguendo il sentiero \"Renato Chabod\"\nCuriosit\u00e0.\nBench\u00e9 il rifugio si trovi a nord dello spartiacque montano, quindi fisicamente e amministrativamente in Valle d'Aosta, il collegamento con la rete telefonica avviene dal lato piemontese, per cui il prefisso del suo numero telefonico \u00e8 0124, facente riferimento al distretto di Rivarolo Canavese, quando i prefissi assegnati alla Vall\u00e9e sono 0125 (parzialmente), 0165 e 0166."}
{"id": "1151960", "revid": "1543377", "url": "https://it.wikipedia.org/wiki?curid=1151960", "title": "Gyps himalayensis", "text": "Il grifone dell'Himalaya (Gyps himalayensis ) \u00e8 un avvoltoio del Vecchio Mondo della famiglia degli Accipitridi. Strettamente imparentato con il grifone eurasiatico (\"G. fulvus\"), tanto da essere un tempo considerato una sua sottospecie, \u00e8 presente lungo tutta la catena dell'Himalaya e nell'altopiano tibetano a essa adiacente. \u00c8 una delle due specie pi\u00f9 grandi di avvoltoi del Vecchio Mondo, nonch\u00e9 della famiglia degli Accipitridi.\nDescrizione.\nSi tratta di un avvoltoio di grandi dimensioni ed \u00e8 forse l'uccello pi\u00f9 grande e pi\u00f9 pesante presente nell'Himalaya. Gli adulti hanno un folto collarino di colore marrone chiaro con strie bianche. Le penne che lo costituiscono sono lunghe e lanceolate. La testa \u00e8 ricoperta di un sottile piumino, giallastro negli adulti ma biancastro negli esemplari immaturi. La regione ventrale e le copritrici del sottoala sono di un marrone molto chiaro o color camoscio, o addirittura quasi bianche in alcuni esemplari. Le zampe sono ricoperte da piume color camoscio e i piedi sono di colore variabile dal grigio-verdastro al bianco. La regione dorsale ha una colorazione uniforme, camoscio chiaro, con le penne della coda, le grandi copritrici esterne e le remiganti di un contrastante colore marrone scuro. Le secondarie interne sono pi\u00f9 chiare all'estremit\u00e0. La pelle facciale color azzurro chiaro \u00e8 pi\u00f9 chiara di quella azzurro scuro di \"Gyps fulvus\", ma come in quest'ultimo il becco \u00e8 giallastro. In volo le lunghe remiganti primarie vengono distese e sul sottoala appare evidente una striscia chiara sulle copritrici. Le penne delle ali e della coda sono scure e contrastano nettamente con il colore chiaro delle copritrici e del corpo, caratteristica che consente di distinguere facilmente questa specie dal grifone, di dimensioni leggermente inferiori. Le piume del corpo presentano strisce chiare sul rachide. Si distingue dal grifone indiano (\"G. indicus\"), che pu\u00f2 presentare una colorazione simile, per le dimensioni maggiori e il becco pi\u00f9 tozzo e robusto. Gli esemplari pi\u00f9 giovani hanno il becco di colore chiaro e tendono ad avere strie bianco-camoscio sulle scapolari e le copritrici che contrastano nettamente con il marrone scuro della regione ventrale. Ha dimensioni simili a quelle dell'avvoltoio monaco (\"Aegypius monachus\"), che, pur avendo una lunghezza totale leggermente inferiore, presenta, negli esemplari pi\u00f9 grandi, un peso superiore a quello del grifone dell'Himalaya. Nel grifone dell'Himalaya il peso \u00e8 stato variabilmente riportato dai 6\u00a0kg degli esemplari pi\u00f9 piccoli ai 12,5\u00a0kg di quelli pi\u00f9 grandi. In seguito a una serie di misurazioni, il peso medio della specie \u00e8 stato stimato sui 9\u00a0kg, ma pu\u00f2 variare, a seconda delle condizioni, dagli 8 ai 12\u00a0kg. I dati riguardanti l'apertura alare variano moltissimo a seconda del metodo impiegato per la misurazione e si aggirano sui 2,56-3,1 m, lunghezza simile a quella rilevata nell'avvoltoio monaco.\nDistribuzione e habitat.\nLa specie \u00e8 presente prevalentemente nelle regioni pi\u00f9 elevate dell'Himalaya, nel Pamir, in Kazakistan e nell'altopiano tibetano (vale a dire in Cina); i confini nord-occidentali dell'areale riproduttivo sono situati in Afghanistan e quelli meridionali in Bhutan. I giovani esemplari, tuttavia, possono disperdersi molto pi\u00f9 a sud, ed esemplari erratici sono stati registrati in Thailandia, Birmania, Singapore e Cambogia.\nBiologia.\nIl grifone dell'Himalaya si incontra prevalentemente in prossimit\u00e0 dei dirupi, e i siti preferiti assumono la colorazione bianca dovuta alla regolare defecazione. Tende a non spingersi al di sotto dei 1215 m di quota. Spesso resta immobile sulle rocce, con le ali aperte, per scaldarsi al sole. Si sposta grazie alle correnti termiche e non \u00e8 in grado di sostenere voli battuti. Gli stormi possono seguire le mandrie al pascolo su per le montagne alla ricerca di animali morti. Questo avvoltoio emette un suono simile a un sonaglio quando scende su una carcassa e pu\u00f2 emettere grugniti o sibili presso i dormitori o quando si nutre di una carogna. \u00c8 stato visto nutrirsi esclusivamente di carogne, e alcune di queste vengono consumate quando sono pressoch\u00e9 putrescenti. Sull'altopiano tibetano il 64% della dieta \u00e8 costituito da yak domestici (\"Bos grunniens\") morti. Predilige le vecchie carcasse, talvolta aspettando un paio di giorni in prossimit\u00e0 di un animale morto. Disdegna le interiora, che vengono prontamente mangiate da altri avvoltoi, e infatti mangia generalmente solo altre parti carnose. In passato, i grifoni dell'Himalaya si nutrivano con regolarit\u00e0 dei corpi umani lasciati esposti nei siti di sepoltura celeste. Il grifone dell'Himalaya tollera poco la vicinanza di spazzini appartenenti ad altre specie e generalmente assume una posizione dominante sugli altri saprofagi accorsi attorno a una carogna, ma a sua volta \u00e8 subordinato a lupi (\"Canis lupus\"), leopardi delle nevi (\"Panthera uncia\") e avvoltoi monaci. Durante un grosso festino, questi avvoltoi sono stati visti ripulire di tutta la carne una carcassa umana o di pecora in 30 minuti o uno yak in circa 120 minuti. Alcuni esemplari sono stati visti mangiare aghi di pino (\"Pinus roxburghii\"); la causa di questo comportamento \u00e8 ignota, ma potrebbe essere correlata all'assunzione di nutrienti.\nLa stagione riproduttiva ha inizio in gennaio. Il nido \u00e8 una piattaforma di ramoscelli posta sulla parete inaccessibile di una falesia. Nell'India nord-orientale sono stati registrati nidi tra 1215 e 1820 m di quota, mentre in Tibet queste strutture sono state trovate anche a 4245 m. Varie coppie possono nidificare sullo stesso fronte di una falesia, e ciascuna colonia comprende di solito tra cinque e sette coppie. I nidi sono relativamente piccoli nonostante le grandi dimensioni di questi uccelli e, sebbene divengano pi\u00f9 grandi in seguito al ripetuto utilizzo, generalmente non diventano cos\u00ec imponenti come quelli di altri grandi Accipitridi. \u00c8 stato registrato almeno un caso di un grifone dell'Himalaya che ha utilizzato un nido costruito da una coppia di avvoltoi barbuti (\"Gypaetus barbatus\"). Sull'altopiano tibetano, grifoni dell'Himalaya e avvoltoi barbuti sono stati visti nidificare a stretto contatto senza conflitto alcuno, il che \u00e8 piuttosto sorprendente, dal momento che in casi simili riguardanti altri avvoltoi del Vecchio Mondo (avvoltoi barbuti compresi) si sono riscontrati numerose aggressioni e attacchi interspecifici. Ogni nidiata \u00e8 costituita di solito da un unico uovo bianco segnato da macchioline rosse. Nell'India settentrionale le prime deposizioni sono state registrate il 25 dicembre e le ultime il 7 marzo. L'uovo ha guscio ruvido e forma ovale e misura 87-103,6\u00a0mm di altezza e 65\u201374\u00a0mm di larghezza, con una dimensione media di 94,8 \u00d7 70,1\u00a0mm. In cattivit\u00e0 il periodo di incubazione \u00e8 risultato di 54-58 giorni. Il piccolo rimane con i genitori per sei o sette mesi.\nConservazione.\nI grifoni dell'Himalaya sono suscettibili alla tossicit\u00e0 causata dal diclofenac, un farmaco i cui residui nelle carcasse degli animali domestici hanno rapidamente portato sull'orlo dell'estinzione le popolazioni di altri avvoltoi del genere \"Gyps\" in tutta l'Asia.. Le popolazioni di grifone dell'Himalaya, tuttavia, non mostrano segni di rapido declino, sebbene riduzioni nel numero di esemplari nidificanti siano state notate in alcune zone del Nepal."}
{"id": "1151967", "revid": "1258", "url": "https://it.wikipedia.org/wiki?curid=1151967", "title": "Torresano di Breganze", "text": ""}
{"id": "1151973", "revid": "339392", "url": "https://it.wikipedia.org/wiki?curid=1151973", "title": "Slavia Friulana", "text": ""}
{"id": "1151976", "revid": "33689", "url": "https://it.wikipedia.org/wiki?curid=1151976", "title": "Polemio", "text": "Biografia.\nPolemio fu console nel 338, sotto l'imperatore Costanzo II. \u00c8 stato suggerito che la nomina di Polemio e del suo collega Flavio Urso a consoli per il 338 sia stata in qualche modo una ricompensa all'esercito, di cui erano comandanti, per il sostegno dato a Costanzo in occasione delle purghe del 337, che avevano eliminato i pretendenti al trono dopo la morte di Costantino I.\n\"Itinerarium Alexandri\" e \"Romanzo di Alessandro\".\nCostanzo si dovette occupare della turbolenta frontiera orientale dell'impero, oltre la quale c'erano i Sasanidi. In occasione di una delle campagne condotte dall'imperatore, intorno al 340, venne composto e dedicato a Costanzo l'\"Itinerarium Alexandri\" (\"Il viaggio di Alessandro\"), che conteneva le imprese di Alessandro Magno durante la sua campagna contro i Persiani. L'opera, un palese parallelo tra le imprese del re macedone e dell'imperatore romano, contiene anche una traduzione del \"Romanzo di Alessandro\".\nGli studiosi moderni ritengono che Polemio sia stato il traduttore del \"Romanzo\"; meno sostegno ha oggi l'ipotesi che abbia anche composto l'\"Itinerarium\"."}
{"id": "1151980", "revid": "3082", "url": "https://it.wikipedia.org/wiki?curid=1151980", "title": "Flavio Polemio", "text": ""}
{"id": "1151982", "revid": "599013", "url": "https://it.wikipedia.org/wiki?curid=1151982", "title": "Ron-Robert Zieler", "text": "Carriera.\nClub.\nZieler inizia a giocare a calcio con la formazione della sua citt\u00e0 natale, il , per poi passare nel 2001 ai pi\u00f9 blasonati concittadini del . Nel luglio del 2005 si trasferisce in Inghilterra al .\nNella prima stagione a Manchester gioca con la formazione Under-18 dei \"Red Devils\", con la quale colleziona 22 presenze. L'annata successiva debutta nel campionato riserve inglese, nella partita contro lo del 15 marzo 2007. Nella stagione 2007-2008 Zieler emerge come uno dei migliori elementi della formazione riserve dei mancuniani. All'inizio dell'annata 2008-2009 il portiere viene inserito in prima squadra; debutta in Football League Cup il 23 settembre 2008, nella partita giocata contro il .\nIl 26 novembre 2008 Zieler passa in prestito al fino alla fine dell'anno; successivamente, il prestito viene prolungato dapprima fino al 31 gennaio e poi al 25 febbraio 2009. Il tedesco debutta con i \"Cobblers\" il successivo 21 febbraio. Alla fine del prestito torna a Manchester e si aggrega alla squadra riserve.\nIl 22 aprile 2010, a seguito di un periodo di prova, Zieler si accorda con la squadra tedesca dell'. Le buone prestazioni inducono l'allenatore dei \"Roten\" a farlo debuttare in Bundesliga il 16 gennaio 2011, contro l'. Dopo sei anni ad Hannover, il 1\u00ba luglio 2016 torna in Inghilterra passando al per 3,5 milioni di euro.\nTuttavia la sua esperienza a Leicester termina dopo un anno in quanto l'11 luglio 2017 torna in patria firmando per il neopromosso Stoccarda.\nIl 17 giugno 2019 fa ritorno all'Hannover 96.\nIl 13 agosto 2020 viene ceduto in prestito al Colonia.\nNazionale.\nDebutta con la nazionale tedesca l'11 novembre 2011 a Kiev contro L'Ucraina.\nConvocato per il Mondiale 2014, il 13 luglio 2014 si laurea campione del mondo dopo la vittoria in finale sull'Argentina per 1-0, ottenuta grazie al goal decisivo di G\u00f6tze durante i tempi supplementari.\nStatistiche.\nPresenze e reti nei club.\n\"Statistiche aggiornate all'10 maggio 2016.\""}
{"id": "1151989", "revid": "474175", "url": "https://it.wikipedia.org/wiki?curid=1151989", "title": "Fasana", "text": "Fasana (in croato Fa\u017eana; in veneto \"Faxana\") \u00e8 un comune croato di 3.569 abitanti dell'Istria meridionale che si affaccia sul mare Adriatico. Fa parte della Regione istriana.\nGeografia fisica.\nFasana, posta ad 8\u00a0km a nord-ovest di Pola, \u00e8 un piccolo porto di pescatori affacciato al \"canale di Fasana\" e protetto dal mare aperto dall'arcipelago delle isole Brioni.\nIl paese \u00e8 situato sulla strada regionale tra Dignano e Pola.\nIl paesaggio \u00e8 pianeggiante e dominato da boschi di pini marittimi, mentre nell'interno s'intravedono le prime dolci ondulazioni coltivate ad ulivi e vigneti.\nStoria.\n\u00c8 un paese di origine romana che port\u00f2 il nome latino \"Vasianum\" e poi \"Phasiana\", per via della presenza in epoca romana di manifatture di ceramiche e terrecotte come tegole, vasi ed anfore. Per questo motivo il simbolo del paese \u00e8 proprio un'anfora.\nLa vicinanza di Pola ha sin dagli albori influenzato la storia di questa comunit\u00e0 che ha quasi sempre seguito le sorti e le vicende della vicina citt\u00e0.\nNel 1379 la flotta di Venezia, sotto l'egida di Vettor Pisani si scontr\u00f2 con la flotta di Genova comandata da Luciano Doria nel canale di Fasana.\nSociet\u00e0.\nLa presenza autoctona di italiani.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Fasana \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nStoricamente circa la met\u00e0 dei fasanesi \u00e8 stata di madrelingua italiana (il 53,6% secondo il censimento austriaco del 1910, che divenne il 100% secondo il censimento italiano del 1921, considerato in seguito poco rappresentativo della realt\u00e0 dell'epoca). Come altrove in Istria, la gran parte della popolazione \u00e8 esodata negli anni successivi al 1945.\nOggi \u00e8 presente una larga una maggioranza croata che si \u00e8 sempre rafforzata a partire dagli anni \"cinquanta\". Gli italiani costituiscono una minoranza, radunati nella locale \"Comunit\u00e0 degli Italiani di Fasana\", fondata nel 1948 e Secondo il censimento croato del 2011, la minoranza autoctona italiana nel comune \u00e8 il 4,76% della popolazione complessiva. A Fasana il bilinguismo \u00e8 ufficiale.\nLocalit\u00e0.\nIl comune di Fasana \u00e8 diviso in due insediamenti (\"naselja\"):\nEconomia.\nL'economia si basa in particolare sul turismo ed il suo indotto, sopravvivono ancora attivit\u00e0 tradizionali legate alla pesca e alla costruzione di piccole imbarcazioni oltre che ad alcune coltivazioni agricole.\nMonumenti e luoghi d'interesse.\n\u00c8 presente un centro storico di origine medievale che si \u00e8 sviluppato attorno alla chiesa parrocchiale dei Santi Cosma e Damiano del XV secolo. Sono inoltre presenti alcune chiese:"}
{"id": "1151991", "revid": "1652635", "url": "https://it.wikipedia.org/wiki?curid=1151991", "title": "Don Giovanni o sia Il convitato di pietra", "text": "Don Giovanni o sia Il convitato di pietra \u00e8 un'opera lirica in un atto di Giuseppe Gazzaniga.\nIspirata a \"L'ingannatore di Siviglia e il convitato di pietra\" di Tirso de Molina, \u00e8 andata in scena per la prima volta il 5 febbraio 1787 al Teatro San Mois\u00e8 di Venezia.\nAgli inizi del 1787, verosimilmente sull'onda del successo di quest'opera, il Nationaltheater di Praga commission\u00f2 a Wolfgang Amadeus Mozart la composizione del celebre \"Il dissoluto punito ossia il Don Giovanni\", rappresentato sul palcoscenico il 29 ottobre 1787.\nLa trama.\nNotte, di fronte alla villa del Commendatore. Pasquariello attende il suo padrone, Don Giovanni, che si \u00e8 introdotto in casa del nobile per sedurne la figlia (\"La gran bestia \u00e8 il mio padrone\").\nMa la tentata violenza non riesce: Don Giovanni fugge inseguito dalla donna che lo vuole smascherare. Il trambusto attira l'attenzione del Commendatore, che si precipita per soccorrere la figlia. L'uomo sfida a duello lo sconosciuto, ma ne viene mortalmente ferito. Don Giovanni e Pasquariello fuggono.\nRientrata, Donna Anna scopre il cadavere del padre; il Duca Ottavio, suo promesso sposo, la soccorre e le promette di vendicarla (\"Vicin sperai l'istante\").\nNel frattempo, Don Giovanni e Pasquariello sono giunti nei pressi del casino di Donna Ximena fuori delle mura di Villena. Poco dopo giunge una carrozza da cui smonta una donna accompagnata da due servi (\"Povere femmine\").\nQuando Don Giovanni le si avvicina riconosce in lei Donna Elvira da lui gi\u00e0 sedotta e che ora lo cerca disperata d'amore, si trova in imbarazzo e scappa all'interno del villino. Si allontana in fretta lasciando il povero Pasquariello a tentare di placare la donna: egli non pu\u00f2 far altro che rivelarle la natura del carattere di costui e l'infinita serie delle sue conquiste (\"Dell'Italia ed Alemagna\"). Donna Elvira per\u00f2 non vuole arrendersi.\nIntanto nel Casino Don Giovanni si dichiara a Donna Ximena e si dichiara il pi\u00f9 fedele e il pi\u00f9 costante uomo che vi sia al mondo (\"Per voi nemmeno in faccia\").\nIntanto, un gruppo di contadini festeggia le nozze di Maturina e Biagio (\"Bella cosa per una ragazza\"). Intenzionato a sedurre la fresca sposina, Don Giovanni litiga con Biagio e lo prende a schiaffi per il suo sdegno (\"A me schiaffi sul mio viso!\"). Rimasto solo con la giovine la invita a seguirlo e le si dichiara. Maturina infine cede alle proposte del libertino (\"Se pur degna voi mi fate\") e lo porta nella sua casa.\nNonostante il successo delle sue nuove conquiste, Don Giovanni si trova nella spinosa situazione di dover fronteggiare tutte e tre le donne, alle quali non riesce a tenere nascosta l'esistenza delle altre: tra Donna Elvira e Maturina, infatti scoppia un litigio (\"Per quanto ben ti guardo\").\nPresso un bosco, il Duca Ottavio ha fatto riporre il corpo del Commendatore nel mausoleo che lui stesso si era creato in vita: nello stesso luogo arrivano Don Giovanni e Pasquariello. Il cavaliere, al colmo della sua empiet\u00e0, fa invitare a cena dal servo la statua del Commendatore. Ma la statua, tra lo stupore dei due, accetta l'invito (\"Signor Commendatore\").\nI due decidono di ritornare a casa, dove il servo Lanterna ha introdotto Donna Elvira, che tenta di convincere l'amato a pentirsi dei suoi peccati (\"Sposa pi\u00f9 a voi non sono\"). La donna, vedendo che le sue richieste non hanno effetto, se ne va, lasciando cos\u00ec mangiare in pace Don Giovanni. Ma a un certo punto qualcuno bussa alla porta: Lanterna, cameriere di Don Giovanni, dopo aver visto chi ha bussato, fugge via spaventato, e anche Pasquariello rimane spaventato. \nAlla porta \u00e8 apparso nientemeno che il Commendatore, il quale vuole invitare lui stesso Don Giovanni a cena da lui (\"Di vil cibo non si pasce\"). Il cavaliere accetta, ma il tocco freddo della mano della statua lo fa raggelare: Don Giovanni, inorridito, viene trascinato dalle furie all'inferno.\nLanterna ritorna alla villa, accompagnato da Maturina, Donna Elvira, Donna Ximena e il Duca Ottavio, e trovano Pasquariello sconvolto, che racconta loro la fine del suo padrone. Gli astanti rimangono stupiti e sconvolti dal racconto, e, per rallegrarsi dopo una vicenda cos\u00ec torbida, si lanciano in una furibonda tarantella."}
{"id": "1151998", "revid": "232", "url": "https://it.wikipedia.org/wiki?curid=1151998", "title": "Fa\u017eana", "text": ""}
{"id": "1152007", "revid": "1573940", "url": "https://it.wikipedia.org/wiki?curid=1152007", "title": "Polycerella", "text": "Polycerella \u00e8 un genere di molluschi nudibranchi della famiglia Polyceridae.\nTassonomia.\nIl genere comprende due specie:"}
{"id": "1152010", "revid": "147489", "url": "https://it.wikipedia.org/wiki?curid=1152010", "title": "Tales to Astonish (terza serie)", "text": ""}
{"id": "1152011", "revid": "287204", "url": "https://it.wikipedia.org/wiki?curid=1152011", "title": "Gioco simbolico", "text": "Il gioco simbolico \u00e8 una modalit\u00e0 di gioco, nel quale il bambino rappresenta mediante simboli qualcosa che non \u00e8 realmente presente. \nCaratteristiche del gioco di finzione.\nIl gioco del \"far finta\" ha caratteristiche specifiche. In tale modalit\u00e0 di gioco, il bambino utilizza un oggetto al posto di un altro, assume ruoli diversi, il tempo e lo spazio sono modificati. Il bambino pu\u00f2 parlare con persone immaginarie e materializzare oggetti inesistenti: ad esempio, bere una bibita con la tazza, in realt\u00e0, vuota. Fingere di dormire non \u00e8 dormire realmente. Affinch\u00e9 possano essere considerate azioni ludiche, \u00e8 necessario che esse siano contrassegnate in quanto tali. Il bambino che gioca, spesso, premette un \"facciamo finta che...\", con il quale spiega e segnala che le sue future azioni sono \"per gioco\". Secondo la visione di Anna Bondioli e Donatella Savio il gioco di finzione \u00e8 simulazione. I bambini, infatti, quando \"fanno finta\" non imitano, ma interpretano a loro piacimento. Le due studiose al riguardo affermano che \n\"\u00ab il \"far finta\" ha a che fare con le emozioni e con i sentimenti che i bambini provano pi\u00f9 che la \"realt\u00e0\" oggettiva. Esprime la soggettivit\u00e0 infantile, un modo di intendere e di sentire le cose\u00bb.\"\nI bambini impegnati a far finta creano e inventano situazioni fittizie e mettono in atto emozioni vere. Infatti, grazie al gioco, essi possono esprimere i propri sentimenti, le proprie emozioni. La finzione permette loro di conoscere se stessi e la propria emotivit\u00e0, rielaborando esperienze vissute e attribuendogli nuovi significati, imparando a mediare tra la realt\u00e0 e i desideri, a esprimere le proprie angosce ricercandovi una soluzione. A conferma di ci\u00f2, Clara Pagnotta sostiene, infatti, che \n\"\u00ab \u00e8 questo che fa del gioco una palestra di benessere emotivo e permette di ridurre le ansie e le tensioni dei bambini\u00bb.\"\nE' importante, anche, che il bambino instauri un rapporto di fiducia e di amicizia sia con gli adulti che con gli altri compagni, al fine di poter esternare le proprie emozioni nel gioco.\nIl gioco simbolico, il gioco del \"far finta\", si manifesta e raggiunge livelli elevati, fra i 3 e i 6 anni, quando i bambini frequentano la scuola dell'infanzia e \n\"\u00abil \"far finta\" insieme agli atri \u00e8 un \"valore aggiunto\"\u00bb.\" \nIl bambino \u00e8 in grado di riferirsi anche ad oggetti assenti, di comunicare con il linguaggio, di rappresentare una realt\u00e0 non attuale. All'inizio sono gli oggetti stessi a suggerire la finzione ludica e il bambino mette in atto comportamenti ed azioni gi\u00e0 sperimentate realmente: ad esempio, mangia da un piatto vuoto pur essendo consapevole che sta \"facendo finta\". A seguire, con il passare del tempo, le varie azioni di gioco iniziano ad essere guidate dalle idee piuttosto che dagli oggetti e il bambino manifesta un'intenzionalit\u00e0 muovendosi alla ricerca di ci\u00f2 di cui ha bisogno. Combina insieme oggetti che hanno una relazione funzionale e poi ordina azioni pi\u00f9 complesse tra loro. Un ulteriore cambiamento si ha quando egli passa dall'applicare azioni su se stesso a compierle sugli altri per arrivare ad attribuire la capacit\u00e0 di agire agli oggetti con cui gioca. Cos\u00ec facendo, il bambino trasforma gli oggetti di gioco e gli attribuisce un altro significato dando sfogo alla sua fantasia ed entra nel cuore del \"gioco simbolico\", \"gioco dl far finta\".\nI vari elementi che caratterizzano il gioco simbolico, permettono di affermare che giocare a far finta \u00e8 un'attivit\u00e0 complessa. I bambini devono creare tra loro un'intesa, accomunare i propri desideri, le proprie intenzioni e trovare un accordo sui significati da attribuire alla finzione ludica per poter condividere una \"realt\u00e0\" che creano nel corso del gioco. Il gioco simbolico non prevede che i bambini seguano un copione, ma sono proprio loro stessi ad improvvisare le loro azioni, partendo da idee vaghe. Il gioco di finzione permette di cogliere i livelli di sviluppo del bambino, essendo un'attivit\u00e0 spontanea. Lev Sem\u00ebnovi\u010d Vygotskij (1996) affermava che nel gioco il bambino \u00e8 sempre al di sopra della propria et\u00e0 media, del proprio comportamento quotidiano. \nEmma Baumgartenr, nella sua analisi riguardante il gioco dei bambini, afferma che \"\u00ab il gioco simbolico e il linguaggio costituiscono le prime precoci manifestazioni delle competenze simboliche dei bambini\u00bb.\" Ci\u00f2 che rende unico il gioco del far finta \u00e8 il rapporto con la realt\u00e0, che viene alterata, distorta. Il bambino entra nel mondo tramite il gioco di finzione, il quale gli permette di conoscere ed \u00e8 per questo che \u00e8 stato osservato e studiato da numerosi psicologi dello sviluppo, tra cui Jean Piaget. Il gioco simbolico \u00e8 il risultato della combinazione di tanti elementi, diversi fra loro, ad esempio, le componenti biologiche e psicologiche del bambino (et\u00e0, sesso, abilit\u00e0 motorie, abilit\u00e0 di rappresentazione mentale degli stimoli, ecc).\nTeorie e gioco di finzione.\nIl gioco simbolico si riconosce perch\u00e9 il bambino assume comportamenti di finzione, di simulazione, opposti ai consueti comportamenti da cui provengono. Talvolta, gioco simbolico, di finzione o immaginativo, sono termini utilizzati in modo interscambiabili per riferirsi ad una stessa tipologia di gioco.\nLa letteratura sull'evoluzione del gioco simbolico ha come modello di riferimento quello proposto dallo psicologo Jean Piaget. Egli affermava che il gioco simbolico, imitazione differita e linguaggio sono manifestazioni di una funzione simbolica: la capacit\u00e0 di agire \"come se\", di simulare situazioni, azioni della realt\u00e0, rappresenta una capacit\u00e0 di rappresentazione mentale del bambino, assente nel periodo dello sviluppo senso motorio. In particolare, secondo Piaget (1945), il gioco simbolico compare quando il bambino sviluppa le capacit\u00e0 di rappresentazione mentale. \nPiaget ritiene che il gioco abbia 2 caratteristiche importanti: d\u00e0 modo al bambino di consolidare le conoscenze acquisite con la ripetizione e l'esercizio, e rafforza la capacit\u00e0 del bambino di agire sulla realt\u00e0 perch\u00e9 nel mondo della fantasia non ci sono successi o vincoli e, quindi, il bambino che gioca conserva un rapporto con la realt\u00e0, ma al tempo stesso se ne distacca e la modifica in base alle proprie motivazioni.\nDi recente, \u00e8 stata proposta una versione aggiornata dell'approccio cognitivista nell'ambito degli studi sullo sviluppo della teoria della mente nell'infanzia. Si \u00e8 pensato che il gioco simbolico rappresentasse un indicatore di quanto i bambini sono capaci di pensare la mente propria e altrui: alla base dell'agire per finta c'\u00e8 un meccanismo di\n\"\u00ab \"distaccamento\" della percezione dalla rappresentazione mentale che consente ai bambini di mantenere separati il mondo dell'immaginazione e quello della realt\u00e0, senza confonderli\u00bb.\"\nUn altro modello teorico considera l'evolversi del gioco di finzione come conseguenza dello sviluppo della conoscenza sociale tramite il concetto di \"script\". Gli autori che sostengono questo modello affermano che le conoscenze dei bambini sono organizzate in schemi, in cui i vari eventi sono collegati per mezzo di legami temporali e causali.\nLev Sem\u00ebnovi\u010d Vygotskij sostiene che il gioco implichi una rappresentazione mentale, ma si discosta da una visione dello stesso in termini cognitivisti e si concentra sugli \n\u00abaffetti e sulle circostanze interpersonali all'origine di questo\u00bb. Il gioco, secondo Vygotskij, nel passaggio dall'infanzia all'et\u00e0 prescolare, permette al bambino di affrontare la tensione tra i suoi desideri e la mancata possibilit\u00e0 di realizzarli immediatamente: con la crescita, il bambino comprende che non tutto pu\u00f2 essere soddisfatto nell'immediato. Quindi, il gioco rappresenta una risposta ai bisogni non soddisfatti. Inoltre, per Vygotskij il gioco d\u00e0 modo al bambino di allontanarsi dalla realt\u00e0 e dai vincoli delle situazioni reali perch\u00e9 nel gioco il pensiero si separa dagli oggetti e le azioni del bambino provengono pi\u00f9 dalle idee che dalle cose. Per Vygotskij il gioco \u00e8 fondamentale nello sviluppo perch\u00e9 crea una \"zona di sviluppo prossimale\", in cui la funzione ludica e l'immaginazione permettono al bambino di operare trasformazioni sulla realt\u00e0, manipolandola ed introducendo nuove interpretazioni. \nDonald Winnicott, pediatra e psicoanalista infantile, sostiene che il gioco nasce e si sviluppa nella relazione madre-bambino, e chiama questa condivisione \"area transazionale\" e, inoltre, afferma che \"\u00abil gioco \u00e8 il prototipo dell'esperienza creativa\u00bb.\" \nLe teorie finora trattate hanno considerato il gioco nell'ambito dello sviluppo della capacit\u00e0 del bambino di costruire significati. Altri studiosi, tra cui George Mead e Gregory Bateson, hanno studiato la funzione del gioco nella realt\u00e0 impersonale, mentre, invece, Jerome Bruner si \u00e8 focalizzato nell'esaminare le potenzialit\u00e0 del gioco nei processi di apprendimento, studiando il rapporto tra il gioco e le strategie di risoluzione dei problemi.\nIn particolare, lo studioso George Mead analizza il gioco come una \"\u00abcondizione sociale all\u2019interno del quale emerge il S\u00e9\u00bb\". Uno degli aspetti importanti nel gioco, secondo il filosofo, \u00e8 quello dellinterazione sociale, in quanto attraverso essa, il bambino riesce a relazionarsi con i propri coetanei e a notare che tra s\u00e9 stesso e laltro vi sono molte somiglianze, ma soprattutto anche molte divergenze. Infatti, lo studioso analizza il gioco come una modalit\u00e0 all\u2019interno della quale il bambino si immagina di essere al posto dell\u2019altro, avendo, in questo modo, la possibilit\u00e0 di interpretare diversi ruoli. Si parla di role-taking: il bambino pu\u00f2 rivolgersi a s\u00e9 stesso come se in quel momento fosse un insegnante, un poliziotto o un commerciante. Un altro aspetto molto importante, \u00e8 quello della prospettiva, in quanto il bambino identificandosi in altri, riesce anche ad assumere il punto di vista del personaggio immaginario, abbandonando momentaneamente il suo. Dunque, il bambino mette in pratica un processo di azione-reazione che lo porta a comprendere meglio i concetti di s\u00e9 e di altro.\nSi pu\u00f2, dunque, sostenere l'esistenza di una vasta letteratura riguardante il gioco, di indirizzo etologico, cognitivista, psicoanalitico, che pur assumendo vari punti di osservazione, concorda nel considerare il gioco un importante fattore di sviluppo.\nAnche l'industria ludica approfitta del gioco simbolico introducendo giochi che svolgono la funzione dell'oggetto della finzione nei giochi dei bambini. Un esempio chiaro \u00e8 dato dalle cucine giocattolo o altri pezzi che aiutano i bambini a emulare le mosse degli adulti."}
{"id": "1152016", "revid": "74801", "url": "https://it.wikipedia.org/wiki?curid=1152016", "title": "Achern", "text": "Achern \u00e8 una citt\u00e0 tedesca situata nella parte sud-occidentale dello stato del Baden-W\u00fcrttemberg circa a sud-ovest di Baden-Baden e a nord-est di Offenburg.\nDopo la citt\u00e0 circondariale di Offenburg e le citt\u00e0 di Lahr/Schwarzwald e Kehl \u00e8 la quarta citt\u00e0 pi\u00f9 popolosa del circondario dell'Ortenau.\nDal 1\u00ba gennaio 1974 \u00e8 classificata come \"Gro\u00dfe Kreisstadt\"."}
{"id": "1152018", "revid": "1573940", "url": "https://it.wikipedia.org/wiki?curid=1152018", "title": "Polycera", "text": "Polycera \u00e8 un genere di molluschi nudibranchi della famiglia Polyceridae.\nTassonomia.\nIl genere comprende le seguenti specie:"}
{"id": "1152023", "revid": "4506", "url": "https://it.wikipedia.org/wiki?curid=1152023", "title": "Fitness darwiniana", "text": ""}
{"id": "1152029", "revid": "1851848", "url": "https://it.wikipedia.org/wiki?curid=1152029", "title": "Mario Barluzzi", "text": "\u00c8 spesso citato anche come Dario Barluzzi.\nCarriera.\nClub.\nCrebbe nel e pass\u00f2 nel 1954 al dove disput\u00f2 ben 7 campionati, quasi tutti in Serie C. Nel 1961 arriv\u00f2 in Serie A al , ma non esord\u00ec nella massima serie. L'anno successivo pass\u00f2 al Milan, dove rivest\u00ec inizialmente il ruolo di riserva di Giorgio Ghezzi. Negli anni successivi, complici alcuni infortuni del portiere titolare, ottenne la maglia numero 1.\nNel novembre del 1967 venne ceduto all', con cui gioc\u00f2 solo una partita in Coppa Italia. La carriera di Barluzzi continu\u00f2 in Serie B con il e successivamente al Varese. Con i biancorossi raggiunse nuovamente la Serie A dove gioc\u00f2 all'et\u00e0 di 36 anni le ultime 7 partite.\nIn carriera ha totalizzato complessivamente 92 presenze in Serie A e 11 presenze in Serie B.\nAllenatore.\nNella stagione 1982-1983 subentr\u00f2 a Eugenio Fascetti alla guida del Varese, in Serie B."}
{"id": "1152034", "revid": "1573940", "url": "https://it.wikipedia.org/wiki?curid=1152034", "title": "Rifugio Federico Chabod", "text": "Il rifugio Federico Chabod \u00e8 un rifugio situato nel comune di Valsavarenche (AO), in Valsavarenche, nelle Alpi Graie, a \"2.710\"\u00a0m s.l.m.\nStoria.\n\u00c8 intitolato a Federico Chabod storico ed alpinista della Valle d'Aosta.\nCaratteristiche e informazioni.\nSi trova in localit\u00e0 \"C\u00f4te Savol\u00e8re\" ai piedi della parete nord-ovest del Gran Paradiso e all'interno del Parco nazionale del Gran Paradiso.\nAccessi.\nDa \"Pravieux\", frazione di Valsavarenche \u00e8 raggiungibile in circa 2 ore e 45 minuti."}
{"id": "1152035", "revid": "36426", "url": "https://it.wikipedia.org/wiki?curid=1152035", "title": "Lattaia", "text": "La Lattaia \u00e8 un dipinto a olio su tela (45,4x40,6\u00a0cm) di Jan Vermeer, databile al 1658-1660 circa e conservato nel Rijksmuseum di Amsterdam.\nStoria.\nL'opera \u00e8 certamente quella inventariata nell'asta della collezione Dissius ad Amsterdam (16 maggio 1696) come: \u00abuna cameriera che travasa il latte, estremamente ben fatto, dello stesso [Vermeer]; fiorini 175.0\u00bb. L'alta quotazione raggiunta in quella vendita (seconda solo ai 200 fiorini della \"Veduta di Delft\") testimonia come gi\u00e0 all'epoca fosse apprezzata l'opera, oggi ritenuta uno dei capolavori dell'artista e dell'arte dei Seicento europeo in generale.\nIl dipinto pass\u00f2 per varie collezioni private olandesi, tutte documentate, finch\u00e9 dalla raccolta Six di Amsterdam non fu acquistato dallo Stato nel 1907, arrivando nel museo nel 1908.\nDescrizione e stile.\nIl tema delle scene di cucina ebbe una notevole diffusione nei Paesi Bassi fin dal Cinquecento, con le opere di Pieter Aertsen e Joachim Beuckelaer. In seguito l'interesse verso queste rappresentazioni era scemato, restando per\u00f2 vivo a Delft.\nVermeer rappresent\u00f2 una donna robusta, probabilmente una cuoca, intenta a versare il latte in un interno domestico spoglio. A differenza dei suoi predecessori, all'artista non interessava rappresentare una pittoresca scena di genere o una natura morta di cibi e pietanze pi\u00f9 o meno arricchita dalla presenza di figure umane di contorno: sebbene infatti questi temi siano riecheggiati e in parte sviluppati nel dipinto (soprattutto la bella descrizione degli oggetti), quello che colpisce soprattutto \u00e8 l'atmosfera rarefatta e silenziosa, carica di un'acuta osservazione psicologica della realt\u00e0 quotidiana, senza enfasi retorica.\nLa lattaia \u00e8 infatti colta mentre fa un gesto quotidiano, eseguito quasi con sacralit\u00e0 silenziosa. Nella stanza, illuminata da una finestra sulla sinistra e caratterizzata da una parete spoglia come sfondo (alla Carel Fabritius), gli oggetti immobili rifrangono la luce svelando le loro diverse caratteristiche materiche: in primo piano, sul tavolo, una brocca con coperchio appare lucida e smaltata, mentre il pane sembra croccante e il cestino di vimini assorbe la luce con maggiore opacit\u00e0. Questi effetti sono ottenuti variando sapientemente la tecnica pittorica, ora liscia e velata, ora ruvida e fatta di piccoli puntini. Accanto alla finestra un'attenzione analoga \u00e8 riposta nella rappresentazione di una gerla appesa e un paiolo d'ottone. In basso, sul pavimento, si vede poi uno scaldino, tra briciole sparse sul pavimento, vicino a una fila di mattonelle di Delft sporche che fanno da battiscopa. Anche la parete \u00e8 resa vibrante da alcune semplici ma efficaci notazioni realistiche dell'ambiente: alcune macchie, un chiodo a cui non sta appeso niente, i segni dell'intonaco scrostato sul lato pi\u00f9 umido, che d\u00e0 all'esterno. Sullo sfondo, come hanno evidenziato le radiografie, l'artista aveva inizialmente dipinto una cartina geografica, eliminandola per\u00f2, assieme ad altri pentimenti, poich\u00e9 non consona all'ambientazione. Ad accrescere il senso di modestia di questo angolo di cucina, un vetro della finestra \u00e8 rotto.\nProtagonista resta comunque la donna, forte e robusta, leggermente inclinata per bilanciare il peso del contenitore e controllare, con espressione concentrata, la sua azione. Il volto appare inondato di luce e incorniciato dalla cuffia bianca. Il suo busto giallo, il grembiule blu, la gonna rossa, assieme ai colori della brocca e del bacile della terracotta, del bianco del latte, del verdognolo della tovaglia e del drappo azzurro sul tavolo, compongono un mirabile concerto cromatico, in cui le varie note sono fuse senza prevalere l'una sull'altra. Vermeer ha infatti il dono rarissimo di far nascere la pittura, nello stesso istante, come luce e come colore.\nNon \u00e8 da escludere che l'artista abbia nascosto dei messaggi simbolici attraverso alcuni oggetti: lo scaldino, per il calore che emana, pu\u00f2 essere letto come un simbolo amoroso, metafora possibilmente confermata dalla presenza di piccoli cupido sulle piastrelle dello zoccolo."}
{"id": "1152049", "revid": "287204", "url": "https://it.wikipedia.org/wiki?curid=1152049", "title": "Jordi Tarres", "text": ""}
{"id": "1152054", "revid": "66387", "url": "https://it.wikipedia.org/wiki?curid=1152054", "title": "Nightmare beach", "text": ""}
{"id": "1152056", "revid": "767487", "url": "https://it.wikipedia.org/wiki?curid=1152056", "title": "Dothan (Alabama)", "text": "Dothan \u00e8 una citt\u00e0 degli Stati Uniti d'America situata nel sud-est dello Stato dell'Alabama. \u00c8 il capoluogo della Contea di Houston, e parti della citt\u00e0 si trovano sul territorio delle contee di Dale e Henry.\n\u00c8 la citt\u00e0 principale della zona che comprende tutte le contee di Geneva, Henry e Houston. Dal momento che circa un quarto di tutte le arachidi raccolte negli Stati Uniti proviene da quest'area, Dothan si \u00e8 data il soprannome altisonante di \"Capitale mondiale delle arachidi\" (\"The Peanut Capital of the World\").\nIl nome della citt\u00e0 deriva da un passo della Bibbia, \"Genesi\" 37:17 - \u00ab\"E quell'uomo gli disse: \"Son partiti di qui, perch\u00e9 li ho uditi che dicevano: Andiamocene a Dotan\".\u00bb\""}
{"id": "1152057", "revid": "1762097", "url": "https://it.wikipedia.org/wiki?curid=1152057", "title": "Springfield", "text": ""}
{"id": "1152059", "revid": "76963", "url": "https://it.wikipedia.org/wiki?curid=1152059", "title": "Sonny Shroyer", "text": "Ha recitato in diverse serie televisive ma quella che gli ha dato pi\u00f9 notoriet\u00e0 \u00e8 stata la serie televisiva \"Hazzard\" in cui interpretava il ruolo del vice-sceriffo della Contea Enos Strate.\nDal suo ruolo di Enos fu creata una serie televisiva di 18 puntate parallela ad Hazzard chiamata \"Enos\".\nDalla moglie, Paula, ha avuto due figli: Chris e Mark."}
{"id": "1152060", "revid": "1573940", "url": "https://it.wikipedia.org/wiki?curid=1152060", "title": "Palio (zoologia)", "text": "Palio \u00e8 un genere di molluschi nudibranchi della famiglia Polyceridae.\nSpecie.\nIl genere comprende 6 specie:"}
{"id": "1152063", "revid": "53669", "url": "https://it.wikipedia.org/wiki?curid=1152063", "title": "Harry Kirkpatrick", "text": ""}
{"id": "1152064", "revid": "1573940", "url": "https://it.wikipedia.org/wiki?curid=1152064", "title": "Limacia", "text": "Limacia \u00e8 un genere di molluschi nudibranchi della famiglia Polyceridae.\nTassonomia.\nIl genere comprende le seguenti specie:"}
{"id": "1152072", "revid": "767487", "url": "https://it.wikipedia.org/wiki?curid=1152072", "title": "Karate (gruppo musicale)", "text": "I Karate sono stati un gruppo musicale rock statunitense formatosi a Boston, Massachusetts nel 1993, dall'incontro del cantante e chitarrista Geoff Farina, vera anima del gruppo, con il bassista Eamonn Vitt e il batterista Gavin McCarthy. Nel 1995 il trio diventer\u00e0 un quartetto con l'arrivo del nuovo bassista Jeff Goddard.\nIl gruppo era caratterizzato dall'amore per l'improvvisazione e per il rock classico, rendendone difficile la classificazione che risulta essere una fusione tra indie rock, punk, jazz e post-rock.\nStoria.\nIl gruppo si \u00e8 sciolto nel luglio del 2005, contando 6 album in studio e quasi 700 concerti in 20 nazioni, a causa dei problemi all'udito di Farina, che non era pi\u00f9 in grado di sopportare il rumore sul palco. L'ultimo show \u00e8 stato a Roma, Italia il 10 luglio del 2005.\nIl perfezionismo e l'attenzione per i dettagli dei Karate sono ben noti nella panorama musicale. Il loro comportamento compulsivo si \u00e8 manifestato anche nel dare il nome al loro ultimo album, il quale fu originariamente intitolato \"594\" poich\u00e9 pensavano sarebbe coinciso con il loro 594\u00ba show. Quando Gavin scopr\u00ec un volantino di uno show precedente che era stato in qualche modo dimenticato, il gruppo cambi\u00f2 il titolo in \"595\". Infine, nel 2007, i membri del gruppo, decisero di pubblicare l'album live 595.\nSpesso i Karate ricevevano registrazioni live delle loro performance (principalmente dai tecnici del suono). Ci\u00f2 accadde anche dopo il loro show del 5 maggio a Stuk, Lovanio, Belgio. I Karate furono cos\u00ec sorpresi dalla qualit\u00e0 della registrazione che decisero di pubblicare questa \"postumo\" 595\u00ba live."}
{"id": "1152073", "revid": "123900821", "url": "https://it.wikipedia.org/wiki?curid=1152073", "title": "Donaueschingen", "text": "Donaueschingen (in alemanno \"Eschinge\") \u00e8 una citt\u00e0 tedesca di abitanti, situata nella parte sud-occidentale dello stato del Baden-W\u00fcrttemberg.\n\u00c8 la seconda citt\u00e0 pi\u00f9 popolosa del circondario della Foresta Nera-Baar, dopo il capoluogo Villingen-Schwenningen.\nNelle sue vicinanze i fiumi Breg e Brigach si uniscono formando il Danubio.\nDal XVIII secolo \u00e8 stata la residenza stabile dei Principi di Casa F\u00fcrstenberg di cui furono i feudatari fin da tempi antichi.\nCultura.\nNella cittadina si tiene l'omonimo festival di musica contemporanea."}
{"id": "1152078", "revid": "767487", "url": "https://it.wikipedia.org/wiki?curid=1152078", "title": "HCalendar", "text": "hCalendar \u00e8 uno standard Microformat per includere in un documento (X)HTML informazioni su eventi in formato iCalendar.\nConsente l'analisi con dei tool (per esempi altri siti web, l'estensione per Firefox Operator) per estrarre i dettagli, e per esempio visualizzarli usando altri siti web, indicizzarli o caricarli su un calendario o diario elettronico."}
{"id": "1152079", "revid": "253269", "url": "https://it.wikipedia.org/wiki?curid=1152079", "title": "James Best", "text": "In sei decenni di carriera televisiva ha recitato in diverse serie quali \"Bonanza\" e \"Perry Mason\", ma il ruolo che lo ha reso famoso \u00e8 stato quello dello sceriffo Rosco P. Coltrane nella serie televisiva \"Hazzard\" della CBS. Lavor\u00f2 anche come acting coach, artista, docente universitario e musicista.\nBiografia.\nNato come Jewel Franklin Guy a Powderly in Kentucky, nel 1929 a soli 3 anni l'attore rimase orfano di madre, che era sorella di Ike Everly, fondatore degli The Everly Brothers. Venne cos\u00ec mandato in un orfanotrofio e successivamente fu adottato da Armen (1897-1984) ed Essa Best (1896-1988), i quali gli cambiarono il nome in \"James K. Best\" e lo portarono a vivere con loro a Corydon, Indiana. Durante la Seconda guerra mondiale combatt\u00e9 come artigliere per le United States Army Air Forces a bordo di un bombardiere B-17.\nCarriera cinematografica.\nBest cominci\u00f2 la sua carriera di attore nel 1950 con un ruolo non accreditato nel film \"Appuntamento con la morte\". Tra i suoi ruoli principali si ricordano quello di Jason Brown nel dramma storico \"I sette ribelli\" (1955), incentrato sulla figura dell'abolizionista John Brown e quello di Kit Caswell nel western \"Cole il fuorilegge\" (1958), basato sulla storia di Cole Younger, ex confederato divenuto bandito. Sempre nel 1958 fu il soldato Rhidges nell'adattamento cinematografico del romanzo \"Il nudo e il morto \"di Norman Mailer. In seguito imperson\u00f2 il fuorilegge Billy John ne \"L'albero della vendetta\" (1959), poi il dottor Ben Mizer nella commedia \"3 sul divano\" (1966), il pistolero Drew in \"L'ora della furia\" (1968) con James Stewart ed Henry Fonda, e ancora il trasformista Dewey Barksdale nel dramma \"Ode to Billy Joe\" (1976).\nOltre alla carriera cinematografica, Best fece pi\u00f9 di 280 apparizioni come guest-star in numerose serie televisive. Nel 1954 fu il fuorilegge Dave Ridley, opposto a Gloria Winters in un episodio di \"Stories of the Century\". Sempre nel 1954 Best apparve nella serie in syndication \"Annie Oakley\" con Gail Davis e Brad Johnson. Recit\u00f2 nell'episodio \"White Carnatio\" della serie antologica di ispirazione religiosa \"Crossroads\". Partecip\u00f2 anche ad un episodio di una delle prime sitcom della NBC, \"The People's Choice\" con Jackie Cooper e nella serie poliziesca \"Richard Diamond \" con David Janssen.\nNel 1960 apparve in \"Love on Credit\", ottavo episodio della seconda stagione della serie \"June Allyson Show \"della CBS, in cui recit\u00f2 accanto a Carolyn Jones. Recit\u00f2 anche nell'episodio 23 della terza stagione di \"Ai confini della realt\u00e0\". Nel 1963 interpret\u00f2 il coraggioso guardiacaccia del Wisconsin, Ernie Swift, nell'episodio \"Open Season\" di un'altra serie CBS, \"G.E. True\", diretto da Jack Webb: nella trama, Swift deve affrontare la rappresaglia della criminalit\u00e0 organizzata dopo aver sanzionato il gangster Frank MacErlane (David McLean) per pesca illegale.\nNel 1962 interpret\u00f2 la parte di Art Fuller nell'episodio \"Incident of El Toro\" della serie (CBS) \"Gli uomini della prateria\" (con Clint Eastwood), alla quale torn\u00f2 nel 1963 per interpretare la parte di Willie Cain nell'episodio \"Incident at Spider Rock\". Fece due apparizioni da guest-star in altrettanti episodi di \"Perry Mason\": nel 1963 interpret\u00f2 il personaggio di Martin Potter in \"The Case of the Surplus Suitor\" e nel 1966 il petroliere imputato Allan Winford in \"The Case of the Unwelcome Well\".\nRecit\u00f2 inoltre in una lunghissima serie di altre produzioni televisive, tra cui \"Carovane verso il West\" (tre volte), \"The Adventures of Kit Carson\" (due volte come Henry Jordan) e soprattutto in serie western come \"Frontiere\" (due volte), \"Bonanza\", \"Pony Express\", \"The Texan\", \"Gunsmoke\", \"Have Gun - Will Travel\", \"The Barbara Stanwyck Show\", \"Whispering Smith\", \"Trackdown\" (con Robert Culp), \"Carovana\", \"Ai confini della realt\u00e0\" (in tre episodi), \"Ricercato vivo o morto\", \"Bat Masterson\", \"Alfred Hitchcock presenta\", \"L'uomo e la sfida\", \"Combat!\", \"Il calabrone verde\", \"Mod Squad, i ragazzi di Greer\", \"Le spie\" (con Robert Culp e Bill Cosby), e \"Il fuggiasco\".\nHazzard.\nDall'inizio nel 1979 fino alla sua conclusione nel 1985, Best imperson\u00f2 lo sceriffo Rosco P. Coltrane nella serie televisiva della CBS \"Hazzard\", interpretazione che rappresent\u00f2 il maggior successo della sua carriera. In seguito Best rivel\u00f2 che per il personaggio caricaturale dello sceriffo Coltrane si era ispirato al modo di parlare da lui comunemente usato quando giocava con il figlio piccolo. Sul set, Best svilupp\u00f2 un particolare affiatamento con Sorrell Booke, interprete del personaggio di Boss Hogg, allo stesso tempo il superiore ed il cognato di Rosco. I due attori divennero amici stretti e, a quanto riportano le interviste rilasciate dai creatori della serie, spesso improvvisavano le loro battute e sviluppavano i loro dialoghi in presa diretta. Best rest\u00f2 molto legato fino alla morte anche all'attrice Catherine Bach, interprete del personaggio di Daisy Duke, la quale, anche molti anni dopo la fine dello show, continuava ad essere un'assidua visitatrice del sito web dedicato ai dipinti di Best.\nGli ultimi anni.\nNel 1991, cambiando registro rispetto alla comicit\u00e0 del personaggio di Rosco Coltrane, Best interpret\u00f2 un ruolo drammatico nell'episodio \"Sweet, Sweet Blues\" de \"L'ispettore Tibbs\", diretto da Vincent McEveety e scritto da William James Royce: vinse il \"Crystal Reel Award\" come migliore attore per il ruolo di Nathan Bedford, uno sceriffo in pensione nonch\u00e9 assassino pentito, coinvolto nella morte del nonno del giovane ufficiale di polizia di Sparta, Wilson Sweet (Geoffrey Thorne).\nIn seguito Best si trasfer\u00ec in Florida, dove insegn\u00f2 alla University of Central Florida di Orlando. Ormai prossimo al pensionamento, Best avvi\u00f2 una propria compagnia di produzione cinematografica (la Best Friend Films) e continu\u00f2 a recitare in piccoli ruoli saltuari. Si fece anche un nome come artista e, in particolare, come pittore. Trascorse un certo periodo a Lake Murray, nella Carolina del Sud, prima di trasferirsi definitivamente ad Hickory, nella Carolina del Nord.\nPer oltre venticinque anni Best svolse anche l'attivit\u00e0 di \"acting coach\" a Los Angeles, vantando tra i suoi allievi anche figure di spicco di Hollywood. Insegn\u00f2 inoltre teatro alla University of Mississippi (Oxford) nei due anni precedenti all'ingresso in \"Hazzard\". Nel 2009 complet\u00f2 la sua autobiografia, \"Best In Hollywood: The Good, The Bad and The Beautiful\". Il libro, pubblicato nello stesso anno da Bear Manor Media, fu presentato alla \"Mid Atlantic Nostalgia Convention\" di Aberdeen (Maryland).\nIl 9 novembre 2014 Best e Robert Fuller (con le rispettive mogli) parteciparono al centesimo compleanno dell'attore e amico di lunga data Norman Lloyd. Best disse: \"\u00abHo avuto l'onore di essere diretto da Norman in un episodio di Hitchcock dal titolo \"The Jar\". Ho lavorato con centinaia di registi nella mia carriera e molto pochi di loro avevano le qualit\u00e0 di Norman. Era assolutamente gentile, cortese e paziente con i suoi attori. \u00c8 a tutti gli effetti un gentiluomo nella vita privata ed io ho tratto un vero piacere anche solo nell'essere in presenza di un uomo di cotanto talento. Sono anche doppiamente onorato per poterlo considerare un amico. Siamo veramente fortunati di avere tra noi un uomo come lui da cos\u00ec tanto tempo\u00bb\".\nVita privata.\nDopo aver avuto un figlio, Gary, dal primo matrimonio, nel 1959 Best spos\u00f2 la sua seconda moglie, Jobee Ayers, da cui divorzi\u00f2 nel 1977 e dalla quale ebbe due figlie, Janeen e Jojami. Spos\u00f2 la sua terza (ed ultima) moglie, Dorothy Collier, nel 1986.\nMor\u00ec il 6 aprile 2015, dopo un ricovero di alcune settimane, a Hickory (Carolina del Nord), all'et\u00e0 di 89 anni, a seguito del complicarsi di una polmonite."}
{"id": "1152084", "revid": "11959", "url": "https://it.wikipedia.org/wiki?curid=1152084", "title": "Udhra ibn Abd-Al\u00b7lah al-Fihr\u00ed", "text": ""}
{"id": "1152092", "revid": "122788953", "url": "https://it.wikipedia.org/wiki?curid=1152092", "title": "Denver Pyle", "text": "Biografia.\nRecit\u00f2 in diverse serie televisive, ma il ruolo che gli diede pi\u00f9 notoriet\u00e0 fu quello dello zio Jesse Duke nella serie statunitense \"Hazzard\". In Italia \u00e8 apparso anche fra i protagonisti del telefilm \"Grizzly Adams\", dove, oltre al co-protagonista Jack il Matto interpretava anche il ruolo di voce narrante.\nMor\u00ec di cancro a Burbank, California, ed \u00e8 stato seppellito nel cimitero della citt\u00e0 di Forreston, Texas."}
{"id": "1152094", "revid": "3115", "url": "https://it.wikipedia.org/wiki?curid=1152094", "title": "Donna in azzurro che legge una lettera", "text": "La Donna in azzurro che legge una lettera \u00e8 un dipinto a olio su tela (46,6x39,1\u00a0cm) di Jan Vermeer, databile al 1663 circa e conservato nel Rijksmuseum di Amsterdam.\nStoria.\nForse il dipinto \u00e8 quello citato al n. 22 del catalogo dell'asta di Pieter van der Lip tenutasi ad Amsterdam nel 1712. Opera molto ammirata nel Settecento, pass\u00f2 per varie collezioni private finch\u00e9, nel 1839, venne acquistato dal banchiere Adriaan van der Hoop, socio della Hope &amp; Co., che poi lo don\u00f2 alla citt\u00e0 di Amsterdam, con l'intera sua raccolta di 225 dipinti (tra cui anche la \"Sposa ebrea\" di Rembrandt). Al museo arriv\u00f2 nel 1885, primo quadro di Vermeer nelle sue collezioni.\nDescrizione e stile.\nIl dipinto rappresenta una donna, presumibilmente incinta data la forma delle vesti, intenta a leggere una lettera davanti a una finestra, di cui si intuisce la presenza a sinistra grazie alla luce. Forse l'arrivo della missiva ha interrotto le sue attivit\u00e0 quotidiane, come farebbe pensare la collana di perle posata sul tavolo che stava magari per indossare.\nSono state notate le analogie con il dipinto della \"Lattaia\", nello stesso museo: la figura statuaria della protagonista \u00e8 inondata dalla luce mentre compie un'azione quotidiana, in un'atmosfera silenziosa e concentrata, di quieta immobilit\u00e0. Assenti sono implicazioni sentimentali, senza alcun suggerimento sullo stato d'animo della donna, sebben alcuni abbiano voluto leggere, nella carta geografica e nella sedia vuota, un riferimento a qualcuno di assente e lontano.\nLa ragazza \u00e8 in piedi vicino a un tavolo, parzialmente coperto da un drappo, e due sedie con borchie, sullo sfondo di una parete su cui \u00e8 appesa una grande carta geografica: si tratta della descrizione della Frisia e dell'Olanda occidentale realmente esistita (disegnata nel 1620 da Balthasar Florisz. van Beckenrode e pubblicata da Willem Jansz. Blaeu qualche anno dopo), che compare anche nel \"Soldato con ragazza sorridente\".\nSul tavolo la ragazza ha appoggiato un libro e la collana di perle, per dedicarsi interamente alla lettura. Temi simili si trovano in altri lavori di artisti dell'epoca (come nella \"Giovane contadina che riflette su una lettera\" di Gerard ter Borch nello stesso museo), senza tuttavia arrivare alle raffinatezze tecniche e psicologiche di Vermeer, che \u00e8 stato capace di creare un equilibrio perfetto tra l'ambiente e la figura.\nGli accordi cromatici sono tutti giocati su un ristretto numero di colori, sui toni dell'azzurro, del giallo e dell'ocra: anche le ombre sulla parete hanno toni bluastri, che dimostrano l'accuratissimo studio ottico."}
{"id": "1152097", "revid": "1680832", "url": "https://it.wikipedia.org/wiki?curid=1152097", "title": "Tanka", "text": "Il tanka (\u77ed\u6b4c, letteralmente, in giapponese, \"poesia breve\"), anche chiamato waka, \u00e8 un componimento poetico d'origine giapponese di 31 morae. \nNato nel V secolo d.C., grazie alla sua versatilit\u00e0 e alla pratica ininterrotta, non ha subito variazioni nel corso dei sedici secoli della sua storia. \nA partire soprattutto dal XVII secolo, i primi tre versi iniziarono ad essere usati come una poesia a s\u00e9, dando cos\u00ec vita all'haiku. \nStruttura.\n\u00c8 formato da 5 versi di 5 e 7 morae cos\u00ec disposti: 5, 7, 5, 7, 7.\n\u00c8 diviso in due parti: i primi tre versi formano il \"kami no ku\" (\u4e0a\u306e\u53e5, strofa superiore), gli ultimi due lo \"shimo no ku\" (\u4e0b\u306e\u53e5, strofa inferiore); le due parti devono produrre un effetto contrastante.\nDiffusione.\nIl tanka, come l'haiku, \u00e8 molto diffuso e praticato in Giappone sia da letterati, sia da gente comune; in tale nazione, infatti, ancora adesso l'imperatore indice annualmente una competizione per il miglior tanka dell'anno, fornendo il tema a cui attenersi. Tra i migliori poeti si pu\u00f2 menzionare Rof\u016b Miki.\nIl genere del tanka \u00e8 stato praticato anche da autori occidentali, come ad esempio Jorge Luis Borges, Jacques Roubaud and Nicolas Grenier."}
{"id": "1152099", "revid": "287204", "url": "https://it.wikipedia.org/wiki?curid=1152099", "title": "Alcazaba", "text": "La alcazaba (, ossia \"cittadella\") era un recinto fortificato all'interno di una citt\u00e0 cinta di mura, la cui funzione era quella di difesa militare.\nNel sud della Spagna, sotto l'influenza araba tra i secoli VIII e XV, esistono alcazaba a M\u00e1laga, la pi\u00f9 importante d'Europa, Almer\u00eda, Antequera, Badajoz, Granada, Guadix e M\u00e9rida."}
{"id": "1152100", "revid": "729019", "url": "https://it.wikipedia.org/wiki?curid=1152100", "title": "900\u00aa Brigata di fanteria &quot;Kfir&quot;", "text": "La brigata Kfir (in ebraico:\u05d7\u05d8\u05d9\u05d1\u05ea \u05db\u05e4\u05d9\u05e8, precedentemente conosciuta come brigata 900) \u00e8 una delle brigate entrate a far parte pi\u00f9 di recente del corpo di fanteria della 162\u00aa divisione (Utzvat Ha'Plada) del comando regionale centrale delle Forze di Difesa Israeliane.\nI battaglioni di fanteria (conosciuti come \u201cbattaglioni 90\u201e), creati negli anni novanta come forze in affiancamento alla fanteria leggera, sono stati unificati il 6 dicembre 2005 in una singola brigata di servizio comandata dal colonnello Eyal Nosovski.\nAnche se la brigata Kfir \u00e8 formalmente parte della 162\u00aa divisione, ogni suo battaglione \u00e8 in realt\u00e0 subordinato operativamente alle brigate regionali della divisione di Cisgiordania, nelle quali occupano il ruolo di forze di intervento rapido:"}
{"id": "1152104", "revid": "1632387", "url": "https://it.wikipedia.org/wiki?curid=1152104", "title": "Gypohierax angolensis", "text": "L'avvoltoio delle palme (Gypohierax angolensis ) \u00e8 una specie di uccello della famiglia degli Accipitridi originario di gran parte dell'Africa subsahariana. \u00c8 l'unica specie del genere Gypohierax .\nDescrizione.\nCon il piumaggio prevalentemente bianco e le penne nere di ali e coda, gli esemplari adulti possono essere talvolta scambiati per aquile pescatrici africane o capovaccai, dai quali si differenziano per non avere il corpo color castano delle prime e la coda bianca dei secondi. Sebbene la testa, la gola e il collo siano interamente ricoperti di piume, la vasta zona di pelle nuda rossastra che si estende attorno alla faccia e agli occhi \u00e8 chiaramente vulturina. I sessi sono quasi identici nell'aspetto, essendo la femmina solo leggermente pi\u00f9 grande del maschio (1,2-1,8\u00a0kg). I giovani, d'altro canto, sono prevalentemente marroni con ali parzialmente nere, e impiegano tre o quattro anni prima di indossare il piumaggio proprio degli adulti.\nDistribuzione e habitat.\nL'avvoltoio delle palme \u00e8 una specie localmente abbondante che occupa un vasto areale esteso su gran parte dell'Africa, dal Gambia fino al Kenya, spingendosi a sud fino al Sudafrica nord-orientale.\nCome indica il nome, l'areale dell'avvoltoio delle palme si sovrappone perfettamente a quello delle palme da olio (\"Elaeis\" sp.) o delle palme rafia (\"Raphia\" sp.). Di conseguenza, \u00e8 maggiormente comune nelle foreste costiere e nelle paludi di mangrovie al di sotto dei 1500 metri, ma \u00e8 presente anche nelle savane umide.\nBiologia.\nAlimentazione.\nL'avvoltoio delle palme \u00e8 uno dei pochissimi rapaci che consuma regolarmente sostanze vegetali. Il rivestimento carnoso dei frutti della palma da olio e della palma rafia, assieme a datteri selvatici e altri frutti, costituisce straordinariamente il 58-65% della dieta degli esemplari adulti e fino al 92% della dieta dei giovani. Questo insolito avvoltoio ricava le sostanze nutritive mancanti da fonti di cibo pi\u00f9 convenzionali, quali pesci, granchi e invertebrati, ma pu\u00f2 consumare anche piccoli mammiferi, uccelli e rettili, sia dando loro la caccia che, occasionalmente, sotto forma di carogne. Di conseguenza, non pu\u00f2 essere considerato rigorosamente frugivoro, ma solo raramente viene avvistato attorno alle carcasse di grossi animali che costituiscono il nutrimento fondamentale degli altri avvoltoi africani.\nRiproduzione.\nLe coppie riproduttive costruiscono grandi nidi di ramoscelli sulla sommit\u00e0 di alberi elevati e spesso mostrano un forte attaccamento al sito di nidificazione, rimanendo nelle sue vicinanze per tutto l'arco dell'anno. Agli inizi della stagione riproduttiva, i partner si alzano in volo per effettuare una parata aerea fatta di rotazioni e picchiate, molto pi\u00f9 acrobatica di quella della maggior parte degli avvoltoi. Durante ogni ciclo riproduttivo, viene deposto un unico uovo bianco e marrone-cioccolato, che viene covato da entrambi i genitori per un periodo di quattro-sei settimane. Generalmente attorno a 85-90 giorni dopo la schiusa, il piccolo, ricoperto da un piumaggio marrone, si invola."}
{"id": "1152107", "revid": "74801", "url": "https://it.wikipedia.org/wiki?curid=1152107", "title": "Ben Jones (attore)", "text": "Carriera.\nCome attore.\n\u00c8 diventato famoso soprattutto per aver interpretato il ruolo del meccanico Cooter Davenport nella serie televisiva \"Hazzard\".\nCome politico.\n\u00c8 uno dei pochi politici americani che ha tentato di essere eletto in diversi stati.\nAlla fine della serie televisiva \"Hazzard\" nel 1986 si candid\u00f3 senza successo in Georgia nelle file dei democratici.\nRicandidatosi nel 1988 fu eletto e rieletto nel 1990.\nNel 1998 ruppe i contatti con molti democratici dopo aver chiesto spiegazioni all'allora Presidente degli Stati Uniti Bill Clinton circa l'impeachment.\nNel 2002 si ricandid\u00f3 come rappresentante della Casa Bianca nello stato della Virginia ma perse le elezioni."}
{"id": "1152116", "revid": "30753", "url": "https://it.wikipedia.org/wiki?curid=1152116", "title": "Regno d\u2019Etruria", "text": ""}
{"id": "1152118", "revid": "767487", "url": "https://it.wikipedia.org/wiki?curid=1152118", "title": "Takahama Kyoshi", "text": "Fu il principale discepolo di Masaoka Shiki e uno dei pi\u00f9 importanti \"haijin\" (autore di \"haiku\") del periodo Sh\u014dwa. \nBiografia.\nKiyoshi nasce nella citt\u00e0 oggi conosciuta come Matsuyama (prefettura di Ehime) dall'ex-\"samurai\" Masatada Ikeuchi; il cognome Takahama viene da lui ereditato all'et\u00e0 di nove anni in quanto beneficiario dei lasciti della famiglia della nonna (la famiglia Takahama, appunto).\nContro la volont\u00e0 del padre, lascia la scuola nel 1894 e si reca a Tokyo per studiare la letteratura del periodo Edo. L'anno successivo si immatricola alla \"Tokyo Senmon Gakko\" (oggi conosciuta come universit\u00e0 Waseda), ma la lascia in seguito per un lavoro come editore e critico letterario per la rivista \"Nihonjin\".\nIn questo periodo inizia le sue sperimentazioni sugli \"haiku\", specialmente utilizzando un numero irregolare di sillabe.\nNel 1897 prende moglie.\nNel 1910 si trasferisce a Kamakura, nel distretto di Kanagawa, per preservare la salute dei figli e la sua propria ispirazione. Vivr\u00e0 qui fino alla morte.\nLa sua tomba si trova nel tempio di \"Jufuku-ji\", a Kamakura.\nProduzione letteraria.\nNel 1898 diventa direttore della rivista di poesia \"Hototogisu\" (cuculo) (prendendo il posto di Masaoka Shiki), e ne trasferisce la sede da Matsuyama a Tokyo. Nella rivista viene mantenuto uno stile di \"haiku\" in linea con la tradizione, a differenza di quanto stava avvenendo nella scuola di Hekigo. Takahama dava molta importanza alla funzione simbolica del \"kigo\" (la parola che si riferisce ad una stagione), e tenta di escludere totalmente dalla rivista le poesie di tendenze pi\u00f9 moderne e prive di esso. Oltre a contribuire lui stesso con suoi \"haiku\" e storie brevi, su \"Hotogisu\" pubblica per la prima volta quella di Natsume S\u014dseki intitolata \"Io sono un gatto\" (\"Wagahai wa Neko de aru \").\nLe storie brevi di Takahama sono state raccolte nel 1908 nell'antologia \"Keito\" (\"Cresta di gallo\"), con una prefazione di Natsume (che parla di \"storie canticchiate\"). Sempre del 1908 \u00e8 la sua prima novella lunga, \"Haikaishi\" (\"Il maestro di haiku\"), seguita da \"Bonjin\" (\"Una persona qualunque\", 1909) e da \"Ch\u014dsen\" (\"Corea\", 1912), tutte pubblicate a puntate su \"Hototogisu\".\nDopo il 1912, la sua attenzione si rivolge nuovamente agli \"haiku\", e pubblica un commentario sulla loro composizione, \"Il sentiero che un haiku deve prendere\" (\"Susumubeki haiku no michi\", 1915-1917). Continua comunque nel suo lavoro di editore, e nella produzione di novelle brevi e lunghe (\"Futatsu Kaki\", ovvero \"Due cachi\", 1915); si interessa inoltre al \"teatro Noh\", per cui scrive alcune opere.\nDurante la sua vita, scrive fra i 40.000 e i 50.000 \"haiku\", raccolti in antologie (fra cui \"\"Kyoshi Kushu\" e \"Ghoyaku Ku\"\"). Nel periodo post-bellico, la novella principale \u00e8 probabilmente \"Niji\" (\"Arcobaleno\", 1947).\nIl suo lavoro come direttore di \"Hototogisu\" ha permesso l'entrata nel mondo letterario di scrittori come Mizuhara Shuoshi, Yamaguchi Seishi e Takano Suju. Ha inoltre incoraggiato la sua seconda figlia e discepola Hoshino Tatsuko a fondare una sua rivista di \"haiku\",\"Tamamo\".\nOnori.\nNel 1954 il governo giapponese gli assegna l'\"Onorificenza alla cultura\"; ad essa va aggiunta anche ll'\"Onorificenza del Tesoro Sacro\" di prima classe, assegnata postuma.\nGli \u00e8 stato dedicato un asteroide, 58707 Kyoshi."}
{"id": "1152119", "revid": "834", "url": "https://it.wikipedia.org/wiki?curid=1152119", "title": "Beavis and Butthead", "text": ""}
{"id": "1152120", "revid": "46291", "url": "https://it.wikipedia.org/wiki?curid=1152120", "title": "Gypohierax", "text": ""}
{"id": "1152131", "revid": "21880", "url": "https://it.wikipedia.org/wiki?curid=1152131", "title": "Salvinia natans", "text": "L'erba pesce (\"Salvinia natans\" ) \u00e8 una piccola felce acquatica della famiglia Salviniaceae, che cresce sulla superficie di acque dolci stagnanti o lentamente fluenti.\nDescrizione.\n\u00c8 una pianta acquatica idrofita natante costituita da un sottile fusto orizzontale lungo 8-10 cm, da cui partono 6-14 foglioline ellittiche, opposte. La pagina superiore di ogni foglia \u00e8 ricoperta da una fitta peluria che le conferisce un aspetto vellutato e che svolge una funzione idrofuga e protettiva. Dal nodo di ogni coppia di foglie parte verso il basso una radice con funzione assorbente.\nSi riproduce mediante sporocarpi (foglie modificate contenenti le spore) immersi nell'acqua e per riproduzione vegetativa mediante frammentazione.\nDistribuzione e habitat.\nLa specie ha un areale eurasiatico, che si estende dall'Europa centrale sino alla Cina, al Giappone e al sud-est asiatico.In Europa \u00e8 diffusa dalla valle del Reno sino alla Russia e a sud dall'Italia settentrionale sino alla Grecia settentrionale.\nCresce in acque calme o con leggera corrente."}
{"id": "1152132", "revid": "1745361", "url": "https://it.wikipedia.org/wiki?curid=1152132", "title": "Precipitevolissimevolmente", "text": "Precipitevolissimevolmente \u00e8 la parola d'autore (non appartenente al linguaggio scientifico e/o matematico) pi\u00f9 lunga della lingua italiana con le sue 26 lettere e 11 sillabe. \nNella lingua italiana esistono parole pi\u00f9 lunghe, come psiconeuroendocrinoimmunologia, che ha 30 lettere e 13 sillabe, ma \u00e8 una parola appartenente al lessico medico-scientifico e non una parola d'autore. \nStoria.\nOrigine.\nL'avverbio (che significa \"in modo assai rapido, precipitevole\") fu coniato nel 1677 da Francesco Moneti per esigenze poetiche ne \"La Cortona convertita\":\nLo scopo del Moneti era di ottenere una parola che fosse di per s\u00e9 un endecasillabo, stravolgendo le norme grammaticali della lingua italiana, infatti il superlativo corretto dell'avverbio \"precipitevolmente\" sarebbe \"precipitevolissimamente\", che ha tre lettere e una sillaba in meno.\nUn antecedente di avverbio endecasillabo, costruito nella stessa falsariga, \u00e8 \"sovramagnificentissimamente\", citato da Dante Alighieri nel \"De vulgari eloquentia\", di 27 lettere, il quale per\u00f2 non appare nel vocabolario della lingua italiana.\nDiffusione.\nLa parola fu poi riutilizzata per la prima volta da Andrea Casotti nell'opera burlesca \"La Celidora, ovvero Il governo di Malmantile\" del 1734:\nAnche Carlo Goldoni nella commedia \"Il teatro comico\" del 1750 (atto I, scena 11) la utilizza come espediente \"buffo\":\nL'avverbio fu accettato, nei secoli XVIII-XIX, esclusivamente come uno \u00ab\"scherzo, il quale, bench\u00e9 giudiziosamente omesso dalla Crusca, in tutte le edizioni, tuttavia pot\u00e9 essere graziosamente ripetuto\"\u00bb, come ricorda ancora nel 1831 il noto linguista Giacinto Carena.\nNel 1949 venne riutilizzato da Guido Martina nella versificazione in terzine dantesche della storia a fumetti \"L'inferno di Topolino\", precisamente nell'ultima tavola della prima puntata:"}
{"id": "1152134", "revid": "44638", "url": "https://it.wikipedia.org/wiki?curid=1152134", "title": "Angelico Biella", "text": ""}
{"id": "1152135", "revid": "196390", "url": "https://it.wikipedia.org/wiki?curid=1152135", "title": "Esseti Imola", "text": ""}
{"id": "1152139", "revid": "287204", "url": "https://it.wikipedia.org/wiki?curid=1152139", "title": "Donna con brocca d'acqua", "text": "La Donna con brocca d'acqua \u00e8 un dipinto a olio su tela (45,7x40,6\u00a0cm) di Jan Vermeer. databile al 1664-1665 circa e conservato nel Metropolitan Museum of Art di New York.\nStoria.\nIl dipinto \u00e8 noto con sicurezza solo dal 1877, quando pass\u00f2 in un'asta di Christie's a Londra. All'epoca veniva attribuito a Gabriel Metsu, e fu in seguito assegnato anche a Pieter de Hooch. Pass\u00f2 per varie collezioni in Irlanda e in Francia, prima di approdare a New York, nella collezione di Henry G. Marquand, che lo don\u00f2 al museo nel 1889. Nonostante le vicende attributive altalenanti, gi\u00e0 nel 1878 era stato esposto alla Royal Academy di Londra con attribuzione a Vermeer, nome che anche nella critica recente \u00e8 dato ormai unanimemente per sicuro.\nLa datazione si basa su motivi stilistici: alla fase matura degli anni sessanta rimandano alcune caratteristiche (essenzialit\u00e0, ampio respiro nel trattamento di luce e colore) che fanno accostare l'opera alla serie di figure femminili singole, sebbene alcuni dettagli iconografici (il vestito della donna o il tappeto) possano anche indirizzare verso un periodo pi\u00f9 giovanile.\nDescrizione e stile.\nIn una stanza di un'agiata casa olandese, una donna sta aprendo una finestra sulla sinistra, mentre con l'altra mano impugna la brocca in metallo di un acquamanile, appoggiata su una bacinella dello stesso materiale, forse ottone. Vari oggetti rivelano lo stato benestante della casa: la vetrata elaborata alla finestra, il prezioso tappeto orientale che copre il tavolo, il cofanetto aperto da cui sporge un nastrino e un filo di perle, la sedia intagli e schienale in pelle fissato con borchie, la carta geografica delle Diciassette Province appesa alla parete. Il drappo azzurro che compare a sinistra \u00e8 invece una giustapposizione creata per far risaltare ad arte il rosso del tappeto e della fodera del cofanetto. A occhio nudo si pu\u00f2 vedere un pentimento, con una sedia sulla sinistra che fu eliminata in favore dello spiovere pi\u00f9 diretto della luce sulla figura.\nLa donna ritratta \u00e8 una domestica, come si evince dal capo velato e dalla mantellina in cotone bianco ben inamidato, indossante un bell'abito. Probabilmente sta preparando la toeletta mattutina per la sua signora. Un'altra lettura \u00e8 che stia aprendo la finestra per annaffiare dei fiori al davanzale. In ogni caso essa ha un'attitudine umile e meditativa, con lo sguardo rivolto verso il basso.\nEccelsa \u00e8 la resa luminosa e gli effetti dei vari materiali, dal soffice tappeto alla trasparenza semiopaca del vetro, fino al lustro del metallo di brocca e bacile, che riflette ad esempio il motivo tessuto che copre il tavolo. La cromia \u00e8 dominata dai toni del giallo e dell'azzurro, con la vivace nota di contrasto rossa nell'angolo inferiore sinistro. Il tutto \u00e8 risaltato dallo sfondo neutro dell'intonaco, in cui impercettibili note rivelano una leggera usura. Riverberi colorati confermato la straordinaria attenzione al dato ottico."}
{"id": "1152141", "revid": "287204", "url": "https://it.wikipedia.org/wiki?curid=1152141", "title": "Fanciulla con flauto", "text": "Fanciulla con flauto \u00e8 un dipinto a olio su tavola (20x17,8\u00a0cm) attribuito a Jan Vermeer, databile al 1665-1670 circa e conservato nella National Gallery of Art di Washington. Esistono forti dubbi sulla sua autenticit\u00e0.\nStoria.\nTra i generi della pittura olandese i \"tronien\", ovvero i ritratti in costumi storici o esotici usati spesso per raffigurare personaggi storici, biblici o antichizzanti, erano abbastanza frequenti, e risulta che Vermeer vi si dedic\u00f2 diverse volte. Nell'inventario dei beni della sua famiglia nel 1676 figurano \"\"tronien\" dipinte alla moda turca\" e ancora nel catalogo dell'asta Dissius (1696) si parla di \"tronien\" di sua mano ai numeri 38, 39 e 40.\nNessuna di queste tracce \u00e8 per\u00f2 collegabile con sicurezza al dipinto che anzi, rispetto alle opere tipiche dell'artista, \u00e8 inconsuetamente su tavola anzich\u00e9 su tela. Molte sono le similitudini con la \"Fanciulla con cappello rosso\" nello stesso museo, tanto che alcuni hanno ipotizzato che i due dipinti facessero \"pendant\", o che comunque fossero stati prodotti in un periodo ravvicinato. Tuttavia il peggior stato conservativo della \"Fanciulla con flauto\", forse dovuto a ritocchi e ridipinture successive, rende pi\u00f9 incerta l'attribuzione, tantomeno coi pareri negativi alla sua autenticit\u00e0 di Blanhert (1981), Larsen (1996), Arasse (2006) e altri, che parlano di un falsario francese dell'Ottocento, specializzato nella realizzazione di soggetti del Seicento olandese, per quanto la tavola e i pigmenti si siano dimostrati antichi. Valutazioni pi\u00f9 ottimistiche notano una discrepanza tra uno strato di abbozzo iniziale e alcune parti compiute successivamente, come se il dipinto fosse stato a lungo lasciato non finito: \u00e8 stato ipotizzato che magari alla morte del pittore fosse incompleto e che solo in seguito sia stato completato da altri, facendo il nome di Jan Coelenbier che compr\u00f2 dalla vedova dell'artista l'intero lotto di quadri ancora di sua propriet\u00e0, tra cui c'erano appunto due \"tronien\".\nLa tavoletta \u00e8 nota con certezza dal XIX secolo quando si trovava nella collezione di Jan Mahie van Boxtel en Liempde a 's-Hertogenbosch, la cui figlia lo vendette a Bruxelles nel 1911. Portato a Parigi, pass\u00f2 per le mani di vari antiquari di Amsterdam, di Londra e di New York, finch\u00e9 nel 1923 venne acquistato da Peter Arrell Brown Widener, la cui collezione conflu\u00ec poi nel museo dalla sua apertura nel 1942.\nDescrizione e stile.\nIl dipinto ricorda per alcuni particolari (l'arazzo sullo sfondo, il volto della donna, il copricapo esotico, al luce da destra) la \"Fanciulla con cappello rosso\". Anche in questo caso la fanciulla \u00e8 ritratta a mezzo busto, rivolta per\u00f2 frontalmente verso lo spettatore, col capo leggermente inclinato di lato. Poggia le braccia su un tavolino e tiene in mano un oggetto che ricorda un taglierino. \u00c8 seduta su un seggiolone foderato in cuoio e decorato da teste leonine che spesso compare nelle opere di Vermeer. \u00c8 leggermente sfocato, facendo pensare all'uso di uno strumento ottico per osservare la modella, come in voga tra gli artisti di quel periodo, probabilmente un telescopio rovesciato. La luce viene catturata dalla pelliccia bianca che orna il petto e i polsini della casacca azzurra, aperta sul collo facendo vedere la camicia bianca sottostante. Illumina inoltre un quarto del viso, mentre il resto \u00e8 in ombra, anche per la presenza del cappello largo alla cinese, in questo caso coperto di una stoffa rigata. Due orecchini di perla accendono due gocce di luce ai lati del volto."}
{"id": "1152142", "revid": "36426", "url": "https://it.wikipedia.org/wiki?curid=1152142", "title": "Astronomo (Vermeer)", "text": "Astronomo \u00e8 un dipinto a olio su tela (50x45 cm) di Jan Vermeer, datato 1668 e conservato nel Museo del Louvre di Parigi. \u00c8 firmato e datato sull'armadio: \"IV Meer MDCLXVIII\".\nStoria.\nContesto.\nIl Secolo d'oro olandese, il favoloso Gouden Eeuw, nel 1668 \u00e8 al suo culmine: l'ottenuta indipendenza dalla Spagna, nel 1648, con la pace di Vestfalia, non rappresenta altro che la certificazione internazionale dei Paesi Bassi come potenza economica, marittima e commerciale. \u00c8 vero che tutto questo sta per finire: tra pochi anni Luigi XIV invader\u00e0 le sette ricche province olandesi e, anche se esse riusciranno a respingere l'invasore e mantenere l'indipendenza, l'evento segner\u00e0 l'inizio di un lungo, tranquillo declino.\nPer ora, tuttavia, nulla fa presagire la crisi: i commerci in terre lontane assicurano alla madrepatria agi e ricchezza. Si ha il tempo e il modo di dedicarsi all'arte e alla scienza. Astronomia e geografia sono evidentemente le scienze del momento, essenziali per la navigazione (da cui dipendono i guadagni delle Compagnie olandesi delle Indie Orientali e delle Indie Occidentali) e la determinazione della latitudine in terra e in mare. Non sorprende perci\u00f2 la scelta del soggetto e il fatto l'opera fosse concepita per essere appesa insieme al suo \"pendant\", il \"Geografo\" nella ricca casa di qualche cultore della materia.\nLa tela.\nLa tela \u00e8 uno dei tre dipinti datati da Vermeer; firma e data: \u00abIVMeer MDCLXVIII\u00bb (IVM in monogramma) sono impresse sull'anta dell'armadio, in corrispondenza della mano dello scienziato. Molto si \u00e8 discusso in passato sull'autenticit\u00e0 di tale firma: diversi critici pensavano infatti che fosse invece stata apposta da una mano postuma. In verit\u00e0 i dati tecnici pubblicati nel 1997 sembrano aver dissipato ogni possibile dubbio sull'autenticit\u00e0 della data e della firma dell'artista.\nIl dipinto comparve per la prima volta nel 1713, acquistata a Rotterdam ad un'asta in cui venivano venduti dipinti appartenuti ad un consigliere comunale ed esperto d'arte della citt\u00e0, Adrian Paets. Successivamente, fino alla fine del secolo, fu sempre venduta in coppia con il \"Geografo\", dipinto l'anno successivo. I nomi dati alle due tele, in verit\u00e0 sono abbastanza moderni, perch\u00e9 in passato sono stati chiamati in vario modo. All'asta del 1713 furono venduti come \u00abUn lavoro che rappresenta un matematico, di Vander Meer\u00bb, il primo, e \u00abLo stesso del primo\u00bb, il secondo. Qualche anno pi\u00f9 tardi erano diventati \u00abAstrologo\u00bb e \u00abLo stesso\u00bb, classificati come \u00abextra scelta\u00bb. Ancora pi\u00f9 tardi questo dipinto era diventato \u00abFilosofo\u00bb, mentre l'altro \u00abArchitetto\u00bb o \u00abTopografo\u00bb.\nLa produzione di Vermeer ha sempre privilegiato, come si sa, la figura femminile; quella maschile svolge solitamente un ruolo di supporto: il pretendente, il pedagogo, il musico. Questo \u00e8 vero, in generale, per tutta la pittura d'ambiente olandese: quando l'attenzione del pittore \u00e8 concentrata sulla figura maschile, questa viene per lo pi\u00f9 rappresentata come prototipo di una professione o di un'arte: cos\u00ec Gerrit Dou, uno dei pi\u00f9 pagati, ha rappresentato un astronomo come immagine stessa della conoscenza; e anche Cornelis de Man, di Delft, ha dipinto diversi studiosi nel loro ambiente. Nel caso di Vermeer \u00e8 probabile che, accanto a questi due dipinti che conosciamo se ne possano aggiungere anche altri \u2013 perduti \u2013 con queste caratteristiche. In particolare sappiamo che nell'asta del 1696 ad Amsterdam (la vendita Dissius, in cui furono venduti 21 lavori di Vermeer), viene descritto un quadro \u00abin cui un signore attraverso un vetro si sta lavando le mani in camera con sculture, perfetto e unico, del predetto (Vermeer)\u00bb, ed un altro come \u00abil ritratto di Vermeer in una stanza con vari accessori, straordinariamente belli, dipinto da lui\u00bb.\nPer tutte queste caratteristiche peculiari e per le misure simili si pensa che i due lavori siano stati eseguiti probabilmente su commissione di una stessa persona: il nome di Antoni van Leeuwenhoek \u00e8 stato fatto pi\u00f9 volte, e non a caso. Il drappiere appassionato di scienza, coetaneo di Vermeer, avrebbe potuto ben rappresentare una icona della scienza (come la ragazza della \"Allegoria della pittura\" rappresenta la musa della Storia): in un dipinto di alcuni anni successivo, del ritrattista Jan Verkolje, viene rappresentato con caratteristiche per molti aspetti simili a quelle del \"Geografo\" (anche lo stesso tipo di abito). Mancano del tutto, tuttavia, prove documentarie al riguardo. Inoltre il comportamento dello studioso, successivamente alla morte del pittore, come amministratore dell'eredit\u00e0, non sembra improntato ad amicizia n\u00e9 a benevolenza, come un tempo si credeva.\nUna piccola svastica.\nL\"Astronomo\" \u00e8 una delle tele cui Hitler ambiva di pi\u00f9 nel grande saccheggio perpetrato dalle truppe naziste in tutta l'Europa occupata durante il secondo conflitto mondiale. Nelle intenzioni del F\u00fchrer, notoriamente pittore fallito, doveva costituire il fulcro, con l\"Allegoria della pittura\", di un museo \u2013 il \u00abF\u00fchrermuseum\u00bb \u2013 da costruire a Linz, sua citt\u00e0 natale, perch\u00e9 rappresentativo delle conquiste scientifiche germaniche, insieme, come sempre, al \"Geografo\".\nIl dipinto fu sequestrato, insieme ad altre 5000 tele, dalle propriet\u00e0 del finanziere ebreo Edouard de Rothschild, alla cui famiglia apparteneva da mezzo secolo. Il 3 febbraio 1941 fu chiuso in una cassa etichettata H13 (H sta per Hitler) e spedito in treno da Parigi per la Germania. Nel maggio 1945 il dipinto fu rinvenuto in una miniera di salgemma in Altaussee, in Austria. Il merito del ritrovamento \u2013 insieme ad altri 8000 lavori, come la \"Madonna di Bruges\" di Michelangelo e \"Polittico di Gand\" di Jan Van Eyck \u2013 \u00e8 da ascrivere ai cosiddetti \u00abMonuments Men\u00bb, 345 ufficiali dell'esercito americano specialisti esperti d'arte che facevano parte del corpo \"Monuments, Fine Arts, and Archives\" (\"MFAA\"), con il compito preciso della tutela del patrimonio artistico e che riuscirono nel recupero nonostante l'ordine perentorio di Hitler di distruzione della cava e del suo contenuto.\nDue ingegneri minerari riuscirono a chiudere con la dinamite la bocca della miniera per impedire il passaggio ai soldati. Dopo la guerra il dipinto fu restituito ai legittimi proprietari, che lo cedettero al Louvre nel 1983. Ricordo di questa avventura \u00e8 una piccola svastica impressa sul retro della tela.\nDescrizione.\nIn una stanza illuminata da una finestra a sinistra, un uomo sta seduto a un tavolo rivolto verso la luce e coperto da un pesante drappo istoriato su cui stanno appoggiati vari oggetti. Tra questi un mappamondo celeste attira l'attenzione dell'uomo, che vi rivolge lo sguardo e lo tocca, come a farlo ruotare, con la mano. Facendo questo gesto si avvicina sollevandosi leggermente.\nIl nostro astronomo, in una modalit\u00e0 caratteristica del ritratto di sapiente, non \u00e8 al telescopio, che non \u00e8 neanche raffigurato; egli invece sembra ricercare sul globo le costellazioni o i corpi celesti che trova descritti nel libro che ha davanti a s\u00e9, sulla scrivania. La naturalezza del gesto sembra ricordare l'immediatezza raccolta della \"Fantesca che porge una lettera\". Dietro al grande tappeto del tavolo si pu\u00f2 vedere un astrolabio piano, strumento principe dell'astronomia e della navigazione, in quanto permette di ricavare, in base alla posizione degli astri, le proprie coordinate.\nAd ulteriore riprova del concepimento di quest'opera come elemento di una coppia con il \"Geografo\" sta l'analogia del soggetto e l'equivalenza del formato. In ambedue le tele Vermeer ritrae un intellettuale dai capelli lunghi e raccolti, con un abito piuttosto particolare, a prima vista simile ad una toga: forse \u00e8 anche quest'abito a dare ai personaggi un'aria di persone fuori dal comune. Naturalmente sono ritratti all'interno della propria stanza e intenti nella loro occupazione. Si \u00e8 anche supposto che possa trattarsi della stessa persona, forse lo stesso autore.\nLibri, strumenti e oggetti.\nCome nella maggior parte dei dipinti di Vermeer \u00e8 presente la finestra: in questo caso \u00e8 decorata con motivi policromi. Il globo celeste ritratto da Vermeer \u00e8 quello fabbricato da Jodocus Hondius nel 1618, riprodotto in modo straordinariamente fedele: lo ritroviamo anche sull'armadio del \"Geografo\". Come sempre in Vermeer gli oggetti non sono inseriti a caso o inventati: la realt\u00e0 non pu\u00f2 essere inventata, ma filtrata e interpretata. Le costellazioni che l'astronomo sta studiando su di esso sono l'Orsa Maggiore sulla sinistra, il Dragone ed Ercole al centro e la Lira a destra. Il libro che ha sulla scrivania \u00e8 invece la seconda edizione de \"Institutiones astronomicae Geographicae, fondamentale ende grondelijkcke Onderwysinghe van de Sterrekonst ende Beschryvinghe der Aerden door het Gebruyck van de Hemelsche ende Aerdtsche Globen\" (\"Sull'esplorazione e l'osservazione delle stelle\"), di Adriaen Metius.\nSopra l'armadio dietro di lui si vedono almeno una decina di libri di varie dimensioni, e applicato sulle ante \u00e8 un diagramma curioso con un cerchio grande e due cerchi pi\u00f9 piccoli agli angoli superiori, ma il suo significato \u00e8 oscuro: alcuni hanno suggerito che le tre forme circolari possano indicare una sorta di proiezione stereoscopica. Altri studiosi ritengono che possa essere un planisfero, un grafico a forma di stella a due dischi rotanti regolabili su un perno comune, utilizzato per visualizzare le stelle visibili a qualsiasi data e ora. Il panneggio che copre il tavolo \u2013 sembra essere lo stesso della \"Merlettaia\" \u2013 ha motivi floreali che lo caratterizzano come prodotto locale piuttosto che esotico. A ben vedere, invece \u00e8 l'abito del personaggio a conferire al tutto un tocco di esoticit\u00e0. Si tratta, secondo molti, di un kimono giapponese, che veniva portato nei Paesi Bassi dai mercanti. Veniva spesso indossato da magistrati e dotti spesso ritratti nei loro studi.\nIl compasso nel linguaggio iconografico convenzionale indica precisione e rigore. La mancanza di un cannocchiale invece potrebbe sorprendere. In effetti negli stessi anni in cui Vermeer creava questi lavori c'erano stati grandi mutamenti in questo campo. Luigi XIV stava facendo costruire un osservatorio a Parigi (1667-1672); dieci anni prima Christian Huygens aveva scoperto, proprio con un telescopio, gli anelli di Saturno. Il giovane Newton, in questo stesso anno, aveva migliorato il telescopio a riflessione che James Gregory aveva ideato nel 1663.\nTutto questo non sembra interessare il nostro astronomo, che, in verit\u00e0, non osserva nemmeno il cielo dalla finestra. Egli sembra pi\u00f9 dedicarsi all'antica scienza dell'astrologia. Forse sta redigendo un oroscopo: astronomia e astrologia erano all'epoca ancora confuse tra di loro.\nAnche il quadro appeso al muro sembra una conferma di quanto detto. Essa raffigura \"Mos\u00e8 salvato dalle acque\", prefigurazione della nascita di Cristo. Cos\u00ec il tema della nascita, tanto importante nella formulazione dell'oroscopo, potrebbe trovare conferma proprio dalla presenza di questa tela, che tra l'altro l'artista riprodurr\u00e0 un paio d'anni pi\u00f9 tardi anche nella \"Donna che scrive una lettera alla presenza della domestica\", ma con diverso significato. D'altronde Mos\u00e8 \u00e8 anche in relazione con l'astronomia in quanto \u00abistruito nella sapienza degli egiziani\u00bb e cio\u00e8 in particolar modo nell'astronomia.\nCos\u00ec il quadro \u00e8, come spesso in Vermeer, null'altro che la realistica rappresentazione dello stato dei fatti: il vecchio e il nuovo coesistono, giustapposti ma non in opposizione. Dato matematico e antica saggezza nel XVII secolo sono appena all'inizio del loro divergere: l'occhio dell'artista riesce a cogliere questa ancora intima connessione, come forse non accadr\u00e0 mai pi\u00f9 in futuro. E comunque, nel microcosmo di Vermeer cogliamo ancora una volta lo sguardo interessato ad un mondo pi\u00f9 grande, terrestre e celeste insieme, ben al di l\u00e0 di Delft.\nStile.\nPer suscitare nell'osservatore senso di ordine e di raccoglimento pur nell'istantaneit\u00e0 dell'immagine, Vermeer tiene accuratamente insieme gli elementi pittorici delle sue tele in una eccezionale unit\u00e0 dello stile, che si avvale della rigorosit\u00e0 prospettica, e del ricorso ad alcune tipiche caratteristiche: la provenienza della luce, sempre da sinistra, il senso di raccoglimento dovuto all'ambientazione nell'angolo di una stanza, con una barriera (un tavolo, una sedia) che separa il quadro dall'osservatore.\nCos\u00ec avviene anche in questa tela, se si vuole in misura anche pi\u00f9 rigorosa: la costruzione prospettica, in questo caso, \u00e8 messa in relazione con le caratteristiche geometriche del dipinto. Le linee prospettiche (in grigio nel diagramma), infatti, cadono nello stesso punto del centro geometrico (incrocio delle diagonali gialle) della tela. \u00c8 improbabile che si tratti di un caso; nella stessa produzione pittorica di Vermeer troviamo la stessa caratteristica solo in una delle sue prime opere, la \"Pesatrice di perle\". Questo dona alla scena un grande senso di equilibrio e di serenit\u00e0.\nIl rispetto della regola dei terzi accentua questa impressione: il primo terzo superiore \u00e8 occupato dallo sfondo, mentre la figura umana occupa i due terzi inferiori (linee rosse). In tal modo la sezione centrale (in blu) viene a delimitare il campo dell'azione, cogliendo il gesto dell'uomo, vero centro concettuale del dipinto.\nQuesta \u00e8 anche la zona in piena luce, che illumina il globo, il volto, le mani, il panneggio del tessuto sul tavolo: e sotto l'apparente realismo della composizione \u00e8 facile cogliere, come sempre nelle sue opere, un senso di vicinanza distaccata che ci restituisce, a distanza di secoli, la realt\u00e0 sommessa e ordinata, illuminata da una sua luce interiore, di una casa borghese..\nCollegamenti esterni.\n L\"Astronomo\" al Louvre"}
{"id": "1152143", "revid": "287204", "url": "https://it.wikipedia.org/wiki?curid=1152143", "title": "Suonatrice di liuto", "text": "La Suonatrice di liuto \u00e8 un dipinto a olio su tela (51,4x45,7\u00a0cm) di Jan Vermeer, databile al 1664 circa e conservato nel Metropolitan Museum of Art di New York. Parzialmente leggibile \u00e8 la firma \"Meer\" sulla parete, al di sotto della tovaglia.\nStoria.\nL'opera \u00e8 ricordata nel catalogo di un'asta ad Amsterdam del 1817, quando venne venduto come opera di \"Vermeer van Delft\" per 65 fiorini. Fin\u00ec in Inghilterra, nelle collezioni di Collins B. Huntington, che poi lo trasfer\u00ec a New York dove, nel 1897, pass\u00f2 al museo.\nLa datazione del dipinto \u00e8 incerta: se il tema e alcuni oggetti ricorrono in opere pi\u00f9 giovanili (1660 circa), lo stile e la composizione, con un oggetto in controluce in primo piano, farebbero pensare invece a un'opera pi\u00f9 matura, vicina al 1664 (\"Pesatrice di perle\" e \"Donna con collana di perle\").\nDescrizione e stile.\nIl dipinto si presenta in un cattivo stato di conservazione, fortemente abraso. La scena si svolge in una stanza, nella quale si trova una giovane suonatrice di liuto, che accorda lo strumento rivolgendo temporaneamente lo sguardo alla finestra da cui entra la luce, verso sinistra, oltre la tenda azzurra scostata. La sua figura \u00e8 ben illuminata, mentre appare scura in controluce una sedia in primo piano, su cui si trova una massa di stoffa scura. La ragazza \u00e8 probabilmente la moglie di Vermeer, e indossa la mantella di seta gialla bordata di pelliccia che in effetti possedette (lo rivelano gli inventari), che compare anche in altri dipinti dell'artista. Indossa un orecchino di perla, che raccoglie una goccia brillante di luce, e un filo sempre di perle al collo. Notevole \u00e8 la resa psicologica che cattura l'espressione del momento, legata a un momento di distrazione, come se qualcosa di interessante stesse passando proprio in quell'istante in strada.\nLa stanza \u00e8 arredata, oltre che dal tavolo, coperto da una stoffa su cui stanno poggiati alcuni libri, forse di musica, da una seconda sedia poggiata alla parete, coperta di pelle fissata con borchie, e da una carta geografica dell'Europa, come se ne producevano ad Amsterdam e nelle altre citt\u00e0 olandesi in quegli anni. In particolare si tratta di una riproduzione di quella pubblicata da Jodocus Hondius nel 1613 e ripubblicata da Willem Jansz. Blaeu nel 1659. In terra si intravedono una viola da gamba e qualche altro libro.\nProtagonista, come negli altri capolavori dell'artista, \u00e8 la luce, accentuata dai forti contrasti con le zone d'ombra che scandiscono pi\u00f9 piani di profondit\u00e0. La sproporzione della sedia in primo piano si spiega con l'utilizzo di strumenti ottici che aiutavano i pittori ad analizzare i loro soggetti, in questo caso probabilmente un telescopio rovesciato."}
{"id": "1152146", "revid": "81195", "url": "https://it.wikipedia.org/wiki?curid=1152146", "title": "Antiaromaticit\u00e0", "text": ""}
{"id": "1152150", "revid": "1305772", "url": "https://it.wikipedia.org/wiki?curid=1152150", "title": "Regimi di umidit\u00e0 del suolo secondo USDA", "text": "L'utilizzo dei regimi di umidit\u00e0 come carattere diagnostico consente di prendere in considerazione, nella descrizione del suolo, il fattore climatico e i rapporti fra suolo e acqua. Per questo motivo, i regimi di umidit\u00e0 vengono utilizzati fin da livelli gerarchici elevati; nella maggior parte dei casi a partire dal sottordine (ad esempio \"Udalf\", \"Torrert\", \"Perox\"), anche se esiste addirittura un ordine (\"Aridisol\") contraddistinto dal suo regime di umidit\u00e0.\nModalit\u00e0 di definizione.\nNella tassonomia del suolo secondo USDA, i \"regimi di umidit\u00e0\" in un suolo sono definiti in base al livello raggiunto dalla falda acquifera e in base alla presenza/assenza stagionale di acqua ritenuta ad una tensione maggiore di 1.500 kPa. \u00c8 ovvio che ci possono essere delle variazioni dipendenti da eventuali irrigazioni o drenaggi artificiali praticate su alcuni suoli; questi casi non vengono generalmente presi in considerazione.\nIl calcolo del regime di umidit\u00e0 di un suolo viene effettuato riferendosi ad una apposita \"sezione di controllo\", vale a dire una porzione di profilo, ben identificata, nella quale si esamina, in tutto l'anno, il contenuto idrico. Tale sezione di controllo \u00e8 uno strato in cui:\nQueste profondit\u00e0 variano in dipendenza della tessitura del suolo: a grandi linee, la sezione di controllo va dai 10 ai 30\u00a0cm di profondit\u00e0 per \"classi granulometriche\" franche, limose e argillose, dai 20 ai 60\u00a0cm per classi franco-grossolane e, infine, da 30 a 90\u00a0cm per classi granulometriche sabbiose.\nNella tassonomia del suolo secondo USDA vengono individuati sette distinti regimi di umidit\u00e0:\nRegime aquico e peraquico.\nDal latino \"aqua\", indica che un suolo \u00e8 privo di ossigeno disciolto in virt\u00f9 del fatto che \u00e8 temporaneamente saturo d'acqua lungo tutto il profilo; il periodo di saturazione idrica minimo necessario per far ricadere un suolo nel regime \"aquico\" \u00e8 di almeno alcuni giorni continuativi.\nSuoli saturi in cui \u00e8 presente ossigeno disciolto non ricadono in questo regime di umidit\u00e0. Dal momento che l'ossigeno disciolto viene rimosso dall'attivit\u00e0 biologica ad opera di microrganismi anaerobi, appare evidente che questa attivit\u00e0 ci deve essere; per questa ragione, si pone un limite termico di 5\u00a0\u00b0C, identificato come una temperatura basale per l'attivit\u00e0 dei microrganismi. Un suolo che presenta anossia pur in presenza di temperature inferiori a questa non viene dunque considerato come interessato da regime \"aquico\".\nNon c'\u00e8 relazione, almeno a livello teorico, tra un regime di umidit\u00e0 \"aquico\" e le cosiddette condizioni aquiche; un suolo che presenta condizioni aquiche pu\u00f2 anche non avere questo tipo di regime di umidit\u00e0. \u00c8 evidente, per\u00f2, che ad un livello pratico le due condizioni ricorrano spesso insieme.\nEsistono suoli quasi perennemente saturati d'acqua: si parla, in questo caso, di regime \"peraquico\".\nRegime aridico e torrico.\nDal latino \"aridus\", arido, e \"torridus\", torrido. Questi due qualificativi fanno riferimento allo stesso regime di umidit\u00e0; viene utilizzato l'uno o l'altro a seconda del livello tassonomico che vanno a definire.\nIn un suolo con questo regime di umidit\u00e0, la sezione di controllo soddisfa due condizioni:\nI suoli con regime di umidit\u00e0 aridico si osservano in localit\u00e0 a clima arido; dal momento che si tratta dell'umidit\u00e0 del suolo, per\u00f2, questo regime di umidit\u00e0 si pu\u00f2 rilevare anche in suoli con impedimenti fisici all'infiltrazione dell'acqua, come croste superficiali o pendenze elevate che favoriscono lo scorrimento superficiale e sfavoriscono, di conseguenza, l'infiltrazione. Caratteristiche dei suoli a regime di umidit\u00e0 \"aridico\" sono la scarsa o nulla lisciviazione e l'accumulo di sali.\nSuoli freddi situati in localit\u00e0 molto aride (come ad esempio alcune zone marginali dell'Antartide), dati i limiti termici imposti, non ricadono in questo regime di umidit\u00e0, ma vengono considerati come interessati da \"condizioni anidre\" (grandi gruppi degli \"Anhyturbel\" e degli \"Anhyorthel\").\nRegime udico e perudico.\nDal latino \"udus\", umido.\nLa sezione di controllo deve essere umida in ogni parte per almeno 90 giorni cumulativi in un anno medio; nei suoli in cui la temperatura media annua (a 50 cm di profondit\u00e0) \u00e8 minore di 22\u00a0\u00b0C, con escursioni tra gli estremi maggiori di 6\u00a0\u00b0C, il requisito \u00e8 che la sezione di controllo sia secca per meno di 45 giorni consecutivi nei quattro mesi immediatamente successivi al solstizio d'estate.\nInoltre, \u00e8 necessario che, fatta eccezione per brevi periodi durante l'anno, nella sezione di controllo del suolo siano presenti tutte e tre le fasi solido-liquido-gas: deve quindi esserci acqua circolante nel profilo, ma non saturante tanto da impedire la presenza dell'ossigeno e generare condizioni anossiche.\nIl regime di umidit\u00e0 \"udico\" caratterizza le regioni a clima umido, con precipitazioni discretamente abbondanti e ben distribuite nel corso dell'anno; la somma dell'acqua di precipitazione e dell'acqua immagazzinata nel suolo come riserva \u00e8 quasi sempre superiore alla quantit\u00e0 di acqua persa per evapotraspirazione.\nIn climi molto umidi la riserva non viene mai intaccata, e l'acqua viene ritenuta a tensioni mai superiori ai 100 kPa: si parla, in questo caso, di regime di umidit\u00e0 \"perudico\".\nRegime ustico.\n\u00c8 un regime di umidit\u00e0 intermedio fra l'\"aridico\" e l'\"udico\", dal momento che implica umidit\u00e0 complessivamente scarsa ma presente nel periodo di crescita delle piante; caratterizza prevalentemente le regioni della Terra a clima tropicale a due stagioni (alternanza secco/umido), ma si pu\u00f2 ritrovare anche in ambienti temperati, come ad esempio la zona delle Grandi Pianure nordamericane o le zone steppiche europee. Non si applica a zone molto fredde (regime termico \"cryico\" o a zone che manifestano permafrost).\nPer poter rientrare in questo regime di umidit\u00e0, la sezione di controllo dell'umidit\u00e0 di un suolo deve rispettare i seguenti criteri:\nI suoli con questo regime di umidit\u00e0 supportano vegetazione erbacea annua o con periodi di riposo vegetativo coincidente con la stagione secca; nei climi temperati, il periodo secco coincide con l'inverno.\nRegime xerico.\nDal greco \"xeros\", secco.\n\u00c8 il regime di umidit\u00e0 che caratterizza i suoli sviluppatisi in ambienti mediterranei. Le precipitazioni manifestano un sensibile massimo invernale e un altrettanto sensibile minimo estivo; questa distribuzione annuale delle precipitazioni le rende molto efficaci relativamente all'infiltrazione, dato che sopraggiungono quando l'evapotraspirazione \u00e8 minore.\nUn suolo a regime \"xerico\" deve avere una temperatura media (a 50\u00a0cm di profondit\u00e0) minore di 22\u00a0\u00b0C; inoltre, le differenze stagionali fra i mesi pi\u00f9 freddi e pi\u00f9 caldi devono portare ad escursioni termiche annue maggiori di 6\u00a0\u00b0C (sono pertanto esclusi i climi pi\u00f9 tipicamente tropicali). La sezione di controllo, poi, deve soddisfare i seguenti requisiti, relativi ad un anno normale:\nLa vegetazione associata a questi climi \u00e8 solitamente la macchia mediterranea; nelle zone pi\u00f9 umide compare la foresta mediterranea sempreverde. Molte zone sono sfruttate agronomicamente da lungo tempo; le colture tipiche sono la vite, l'olivo, i cereali."}
{"id": "1152151", "revid": "1573940", "url": "https://it.wikipedia.org/wiki?curid=1152151", "title": "Necrosyrtes monachus", "text": "Il capovaccaio pileato (Necrosyrtes monachus ), unica specie del genere Necrosyrtes , \u00e8 un rapace della famiglia degli Accipitridi originario dell'Africa sub-sahariana. Nonostante il nome e una certa somiglianza esteriore, non \u00e8 affatto imparentato con il capovaccaio (\"Neophron percnopterus\"), che appartiene a un'altra sottofamiglia, i Gipetini.\nDescrizione.\nIl capovaccaio pileato \u00e8 il rappresentante pi\u00f9 piccolo e meno imponente della sua sottofamiglia, i Gipini. Misura infatti 62\u201372\u00a0cm di lunghezza e ha un'apertura alare di 155\u2013165\u00a0cm. Pesa 1500-2600 g; le femmine sono leggermente pi\u00f9 grandi dei maschi. Gli adulti presentano la parte posteriore del collo ricoperta di piumino bianco, che forma una sorta di cappuccio sulla testa, e un collare di piume bianche. La pelle nuda della faccia, generalmente grigiastra, pu\u00f2 assumere una tonalit\u00e0 rosa brillante, rossa o perfino bluastra quando l'animale \u00e8 agitato, a seguito della dilatazione dei vasi sanguigni del collo e della testa. Questa reazione \u00e8 del tutto involontaria, e sembra essere una forma di allarme per i simili. Quando \u00e8 spaventato, la pelle diviene pallida o bianco-grigiastra. Il piumaggio del capovaccaio pileato \u00e8 color cioccolato con un po' di piume bianche sul petto e sulle cosce, pi\u00f9 accentuate nei giovani. Il becco, lungo e sottile, rende l'uccello facilmente identificabile. In volo, le sue ali appaiono pi\u00f9 corte, pi\u00f9 larghe e meno appuntite di quelle del capovaccaio. Alla loro estremit\u00e0 si possono distinguere sei \u00abdita\u00bb (le remiganti primarie) invece delle cinque del capovaccaio. La coda \u00e8 squadrata, non appuntita, ed \u00e8 interamente nera. Gli adulti presentano un caratteristico disegno sul sottoala, costituito dalle basi chiare delle remiganti. L'iride \u00e8 bruna e grigiazzurra o grigiastra. I giovani somigliano agli adulti, ma hanno testa e collo ricoperti da un piumino marrone, gozzo scuro, faccia e parte anteriore del collo grigio-rosea, e non presentano alcun disegno sul sottoala.\nDistribuzione e habitat.\nIl capovaccaio pileato \u00e8 diffuso in gran parte dell'Africa sub-sahariana, dal Senegal e dalla Mauritania meridionale verso est, attraverso Niger meridionale e Ciad, fino a Sudan meridionale, Sudan del Sud, Etiopia e Somalia occidentale, verso sud fino a Namibia settentrionale e Botswana, e, attraverso lo Zimbabwe, al Mozambico meridionale e al Sudafrica nord-orientale. La specie \u00e8 generalmente sedentaria, a parte alcune dispersioni registrate in esemplari non riproduttori e immaturi, e di alcuni spostamenti locali al seguito delle precipitazioni nel Sahel dell'Africa occidentale. I dati ricavati dagli studi e le osservazioni effettuate sembrano indicare che il capovaccaio pileato stia subendo un declino molto rapido in ogni parte del suo areale, tanto che gli studiosi ne stimano una popolazione massima di 197.000 esemplari.\nIn Africa occidentale e Somalia il capovaccaio pileato \u00e8 in gran parte commensale dell'uomo ed \u00e8 presente in una vasta gamma di ambienti aperti, coltivati e urbani; \u00e8 assente solamente dalla zona della foresta equatoriale. Nella parte meridionale dell'areale, \u00e8 molto meno comune, meno frequente attorno agli insediamenti umani, e relegato agli ambienti di savana all'interno di riserve di caccia e parchi nazionali. La sua distribuzione in Africa meridionale si sovrappone quasi perfettamente a quella di due specie arboree dalla chioma molto folta, \"Diospyros mespiliformis\" e \"Xanthocercis zambesiaca\", in particolare in ambienti ripariali. In Africa occidentale \u00e8 inoltre molto gregario, mentre in Africa meridionale viene generalmente avvistato da solo, in coppia, o in piccoli gruppi. In Botswana questa specie si associa ai branchi di licaoni e in Uganda si rinviene spesso in compagnia dei marab\u00f9.\nBiologia.\nIl capovaccaio pileato \u00e8 l'avvoltoio africano che ha pi\u00f9 rapporti con l'uomo. \u00c8 possibile infatti vederlo, in gruppi numerosi, nelle vicinanze dei centri abitati, e in particolare di mercati, mattatoi e in ogni altro luogo dove abbondano i rifiuti: il capovaccaio pileato \u00e8 il vero netturbino di molti paesi africani; per i servizi che presta, di solito non viene disturbato, sicch\u00e9 spesso lo si incontra mentre cammina fra la gente, senza il minimo timore dell'uomo. Fuori dei centri abitati non \u00e8 molto numeroso e non forma mai colonie.\nLe piccole dimensioni gli permettono di non dover attendere molto al mattino, prima di salire in quota, cos\u00ec \u00e8 uno dei primi nello scoprire i cadaveri degli animali uccisi nella notte. Ma, una volta sulla preda, la sua piccolezza diventa uno svantaggio, infatti non \u00e8 in grado di dilaniarla da solo e deve aspettare l'arrivo di avvoltoi pi\u00f9 grandi, che poi lo sopraffanno. Completa la dieta con locuste, termiti e altri insetti; a volte lo si vede nei campi coltivati, fra i contadini, mentre divora gli insetti che il lavoro agricolo mette allo scoperto.\nIn qualsiasi stagione dell'anno si vedono in tutta l'Africa coppie di capovaccai pileati che allevano i piccoli; la parata nuziale, come per gli altri avvoltoi, non \u00e8 vistosa: a volte il maschio fa brevi picchiate sulla femmina, che gira goffamente su s\u00e9 stessa con le zampe tese. Costruisce il nido su un albero, possibilmente un baobab. Talora utilizza il nido abbandonato da un altro uccello, rivestendolo di foglie, piume e materiali d'ogni genere; la femmina depone un solo uovo. Ambedue i genitori, ma soprattutto la femmina, covano per sei settimane e mezza. Il ruolo del maschio \u00e8 soprattutto quello di procurare il cibo, che poi rigurgita sul bordo del nido. A tre mesi e mezzo il pulcino \u00e8 in grado di arrampicarsi sui rami, e un paio di settimane dopo vola per la prima volta, anche se deve trascorrere ancora un mese prima che si emancipi. La coppia non si separa, dopo l'allevamento; conserva una stabilit\u00e0 permanente e tutti gli anni torna a covare nello stesso nido.\nConservazione.\nLa \"IUCN Red List\" classifica \"Necrosyrtes monachus\" come specie in pericolo critico di estinzione (\"Critically Endangered\").\nI principali fattori di minaccia per questa specie sono gli avvelenamenti accidentali, le catture per ricavare farmaci tradizionali e carne, e la persecuzione diretta. In alcuni luoghi, infatti, la carne di capovaccaio pileato viene venduta come carne di pollo. Gli avvelenamenti intenzionali possono essere messi in pratica dai bracconieri per tenere segreta la localizzazione delle loro vittime. In Africa orientale molti esemplari muoiono a causa di avvelenamenti accidentali dopo aver mangiato la carne di carcasse-esca di bovini domestici trattati con pesticidi al carbofurano destinate ai grandi predatori. La specie \u00e8 diminuita anche in seguito ai miglioramenti apportati dal punto di vista igienico e di smaltimento dei rifiuti in alcune aree del continente. Il capovaccaio pileato pu\u00f2 essere inoltre minacciato dal virus dell'influenza aviaria (H5N1), con il quale entra probabilmente in contatto mangiando carcasse di polli infetti."}
{"id": "1152152", "revid": "46291", "url": "https://it.wikipedia.org/wiki?curid=1152152", "title": "Necrosyrtes", "text": ""}
{"id": "1152156", "revid": "81195", "url": "https://it.wikipedia.org/wiki?curid=1152156", "title": "Legame sigma", "text": ""}
{"id": "1152166", "revid": "31886", "url": "https://it.wikipedia.org/wiki?curid=1152166", "title": "Sarcogyps calvus", "text": "L'avvoltoio calvo (\"Sarcogyps calvus\"), detto anche avvoltoio testarossa o avvoltoio reale indiano, \u00e8 una specie di avvoltoio del Vecchio Mondo diffuso principalmente nel subcontinente indiano, con piccole popolazioni disgiunte in alcune parti del sud-est asiatico. \u00c8 l'unica specie ascritta al genere \"Sarcogyps\"; in passato, \u00e8 stata ascritta ai generi \"Aegypius\" e \"Torgos\".\nDescrizione.\n\u00c8 un avvoltoio di medie dimensioni, con una lunghezza di 76-86 centimetri (30-34 pollici), un peso di 3,5\u20136,3 kg (7,7\u201313,9 libbre) e un'apertura alare di circa 1,99-2,6 metri (6,5\u20138,5 piedi). Tratto distintivo dell'animale \u00e8 la testa nuda, di colore rosso intenso-arancione nell'adulto, e di un rosso pi\u00f9 pallido nei giovani. Ha un piumaggio nero, con una fascia grigio chiaro alla base delle penne remiganti. I sessi differiscono nel colore dell'iride: i maschi hanno un'iride pi\u00f9 chiara e biancastra, mentre nelle femmine \u00e8 marrone scuro.\nTassonomia.\nL'avvoltoio calvo \u00e8 una specie di avvoltoio del Vecchio Mondo, diffusa nel subcontinente indiano. Questa specie non presenta sottospecie.\nDistribuzione e habitat.\nQuesto avvoltoio era storicamente abbondante, ed il suo areale si estendeva ampiamente attraverso il subcontinente indiano e verso est fino al sud-centro asiatico e al sud-est asiatico, estendendosi dall'India a Singapore. Oggi l'areale dell'avvoltoio calvo \u00e8 localizzato principalmente nell'India settentrionale. Questi uccelli vengono avvistati solitamente in aree di aperta campagna, aree coltivate e semi-desertiche. \u00c8 stato avvistato anche nei boschi di latifoglie, colline pedemontane e valli fluviali. Di solito si pu\u00f2 avvistare fino ad un'altitudine di 3000 metri al di sopra del livello del mare.\nConservazione.\nStoricamente, l'avvoltoio calvo era gi\u00e0 in declino, ma molto lentamente; nel 2004 la specie \u00e8 stata classificata da \"prossima alla minaccia\" a \"rischio minimo\" dall'IUCN. Tuttavia, l'uso intensivo e diffuso del FANS diclofenac in medicina veterinaria, in India, ha causato il collasso della popolazione negli ultimi anni. Il diclofenac \u00e8 un composto ora noto per essere estremamente velenoso per molti avvoltoi. La popolazione di avvoltoi calvi si \u00e8 sostanzialmente dimezzata ogni due anni dalla fine degli anni '90, e quella che una volta era una specie abbondante che contava centinaia di migliaia di individui si \u00e8 pericolosamente avvicinata all'estinzione in meno di due decenni. Di conseguenza nel 2007, la specie \u00e8 stata riclassificata come \"in pericolo critico (CR)\" dal BirdLife International, e aggiunto nella lista rossa IUCN.\n\u00c8 ora noto che diversi FANS sono letali per molti uccelli spazzini. Diclofenac, carprofene, flunixin, ibuprofene e fenilbutazone sono ora associati all'alta mortalit\u00e0 di questi uccelli. Finora, solo il meloxicam \u00e8 sicuro per gli avvoltoi, e ne viene incoraggiato l'uso nel trattamento veterinario del bestiame domestico.\nOltre all'avvelenamento e alla distruzione dell'habitat, l'avvoltoio calvo \u00e8 minacciato dalla caccia. Luoghi come la Cambogia hanno messo insieme programmi speciali per aiutare le specie di avvoltoi in pericolo di estinzione. \u00c8 stato dimostrano che i cacciatori hanno iniziato \"ad usare veleni nelle pratiche di caccia\", che hanno portato all'analisi della popolazione che mostra che \"dal 2010, le popolazioni di grifoni del Bengala (\"Gyps bengalensis\") e avvoltoi calvi (\"Sarcogyps calvus\") sono diminuite drasticamente, mentre la popolazione del grifone beccosottile (\"Gyps tenuirostris\") potrebbero aver iniziato a diminuire dal 2013\u201d.\nPer preservare la specie dall'estinzione, l'avvoltoio calvo \u00e8 un uccello relativamente comune in alcuni zoo europei e americani. L'unico parco zoologico al mondo dove questi animali si riproducono in cattivit\u00e0 \u00e8 il Parco Natura Viva di Bussolengo (Italia), dove la coppia residente per otto anni ha portato a termine con successo otto nidiate. Il Parco Natura Viva \u00e8 l'unico al mondo ad allevare, studiare e sperare di poter reintrodurre in natura questa specie. La coppia del parco \u00e8 stata anche fotografata da Joel Sartore, i cui scatti sono stati inseriti nel progetto del National Geographic \"The Photo Ark\"."}
{"id": "1152169", "revid": "7336", "url": "https://it.wikipedia.org/wiki?curid=1152169", "title": "Sette sataniche", "text": ""}
{"id": "1152170", "revid": "7336", "url": "https://it.wikipedia.org/wiki?curid=1152170", "title": "Setta satanica", "text": ""}
{"id": "1152171", "revid": "46291", "url": "https://it.wikipedia.org/wiki?curid=1152171", "title": "Sarcogyps", "text": ""}
{"id": "1152173", "revid": "2091899", "url": "https://it.wikipedia.org/wiki?curid=1152173", "title": "Utqia\u0121vik", "text": "Utqia\u0121vik, precedentemente nota come \"Barrow\", \u00e8 un comune nel nord dell'Alaska, negli Stati Uniti, capoluogo del Borough di North Slope.\nParticolarit\u00e0.\nUtqia\u0121vik, il cui nome precedente \u00e8 un omaggio al funzionario inglese Sir John Barrow, \u00e8 l'insediamento pi\u00f9 a nord di tutti gli Stati Uniti, \u00e8 una delle citt\u00e0 con pi\u00f9 di abitanti pi\u00f9 a nord del mondo. La vicina Punta Barrow (Point Barrow/Nuvuk) \u00e8 il punto pi\u00f9 a nord degli Stati Uniti d'America.\nSecondo una stima, nel 2010 la popolazione cittadina ammontava a abitanti. Tra il 18 e il 19 novembre il sole scende, e rimane sotto l'orizzonte per circa 65 giorni fino a quando non riappare, in genere il 22 o il 23 gennaio. Al 1\u00ba luglio 2014 la popolazione stimata \u00e8 di abitanti.\nStoria.\nIl 1\u00ba dicembre 2016 la citt\u00e0 ha cambiato nome da Barrow a Utqia\u0121vik, il suo nome tradizionale in lingua i\u00f1upiat; la decisione \u00e8 stata presa dopo un voto referendario effettuato nell'ottobre 2016.\nGeografia fisica.\nClima.\nIl clima di Utqia\u0121vik \u00e8 di tipo polare. Infatti le estati sono brevi e fresche con picchi massimi di . Gli inverni sono lunghi e rigidi con temperature che si trovano sempre sotto i e picchi di . Il record di Utqia\u0121vik \u00e8 di .\nSport.\nIn riva al mare \u00e8 presente un campo da football americano, dove gioca la squadra del paese, i \"Barrow Blue Turf\", formata da ragazzi del luogo che partecipa al campionato statale.\nNella cultura di massa.\nIl film \"30 giorni di buio\", non \u00e8 stato veramente girato a Utqia\u0121vik, ma in Nuova Zelanda, dove \u00e8 stato ricostruito l'ambiente descritto dagli autori nel fumetto \"30 giorni di notte\"."}
{"id": "1152175", "revid": "1926649", "url": "https://it.wikipedia.org/wiki?curid=1152175", "title": "Carsten Jancker", "text": "Caratteristiche tecniche.\nJancker era un centravanti potente, forte fisicamente, ma piuttosto lento. Era bravo nei colpi di testa e segnava spesso con un diagonale destro a incrociare dopo essere entrato in area.\nCarriera.\nClub.\nInizi\u00f2 la carriera nella stagione 1992-1993 all' senza collezionare nessuna presenza, quindi trascorse le due successive al ; nella stagione 1995-1996 pass\u00f2 al Rapid Vienna, che lo pag\u00f2 il corrispettivo di \u20ac 250.000 odierni, con cui partecip\u00f2 ad una finale della Coppa della Coppe: Jancker fu tra i protagonisti del torneo, segnando il 4-0 ai supplementari che consente agli austriaci di eliminare lo nella sfida di ritorno degli ottavi di finale, che aveva vinto 2-0 in casa all'andata. Ai quarti c'\u00e8 la : al ritorno, in Austria, Jancker realizz\u00f2 una doppietta (3-0), decidendo il match. In semifinale il Rapid affront\u00f2 il : 4-1 tra andata e ritorno, tre gol del bomber tedesco, ma in finale la spunta il PSG per 1-0.\nDal 1997 al 2002 gioc\u00f2 nel (i bavaresi sborsano circa \u20ac 770.000 odierni per ottenerne il cartellino), vincendo due campionati e una Coppa di Germania.\nNel 2002 si trasfer\u00ec in Italia, per giocare nell'Udinese: i bianconeri pagarono \u20ac 2,5 milioni al Bayern per l'attaccante, che alla fine segner\u00e0 3 gol in 38 partite tra campionato e Coppa Italia. Chiamato a sostituire il partente Roberto Sosa, Jancker inizialmente parte titolare salvo poi venire rimpiazzato da Vincenzo Iaquinta per le prestazioni deludenti. Dopo avere deluso le aspettative a giugno 2004 chiese ed ottenne la rescissione del contratto con la societ\u00e0 di Udine.\nSvincolatosi, torn\u00f2 in patria al fino alla stagione 2005-2006, durante la quale, a met\u00e0 campionato, si trasfer\u00ec al Shangha\u00ef Shenhua. Nel 2006 pass\u00f2 al Mattersburg, con cui chiuse la carriera.\nNazionale.\nCon la Nazionale tedesca ha giocato Euro 2000 e il Mondiale 2002 (in cui ha giocato le 3 partite nella fase a gironi, segnando anche nel netto successo per 8-0 contro l'Arabia Saudita), perso in finale contro il Brasile. In totale con la Germania ha segnato 10 goal in 33 partite (uno di questi lo ha segnato nella sconfitta per 1-5 contro l'Inghilterra, realizzando il momentaneo 1-0 dei tedeschi).\nDopo il ritiro.\nDal 1\u00ba febbraio 2010 diventa preparatore del Neusiedl/See.\nDal 1\u00ba luglio 2010 diventa allenatore del Rapid Vienna Under-18. Il 17 aprile 2013 diventa vice allenatore di Zoran Bari\u0161i\u0107 al Rapid.\nJancker \u00e8 diventato l'allenatore del SV Horn nel giugno 2017. \u00c8 stato licenziato il 28 novembre 2018. Nell'aprile 2019 \u00e8 stato nominato allenatore dell'FC Marchfeld Donauauen, nella Fu\u00dfball-Regionalliga a partire dal 1\u00ba maggio 2019."}
{"id": "1152187", "revid": "751106", "url": "https://it.wikipedia.org/wiki?curid=1152187", "title": "Geografo (Vermeer)", "text": "Il Geografo \u00e8 un dipinto a olio su tela (52x45,5\u00a0cm) di Jan Vermeer, databile al 1668\u20131669 circa e conservato nello St\u00e4delsches Kunstinstitut di Francoforte. \u00c8 firmato sull'armadio \"Meer\" e sul muro in alto a destra \"I. Ver Meer MDCLXVIIII\".\nStoria.\nContesto.\nI Paesi Bassi del XVII secolo costituiscono un \"unicum\" nel panorama europeo: \u00abuno dei pi\u00f9 forti impulsi del Seicento \u00e8 quello di conformarsi alle norme stabilite, dottrinarie o politiche, plastiche o prosodiche. Dominano lo splendore e la dignit\u00e0, la posa teatrale, la regola rigorosa e la dottrina chiusa; l'ideale \u00e8 il deferente rispetto per la Chiesa e per lo Stato\u00bb. Tutto questo non vale per l'Olanda: grazie al commercio marittimo, ampia parte della popolazione potr\u00e0 facilmente accedere ad agi e ricchezze: gi\u00e0 all'inizio del secolo la Repubblica delle Sette Province superava Francia e Inghilterra per grandezza della flotta e entit\u00e0 di scambi commerciali, ed erano le regioni pi\u00f9 scolarizzate d'Europa.\nLa mancanza d'ingerenza statale divenne un punto di forza; questo port\u00f2 a due evidenti conseguenze: da un lato un maggior interesse per paesi lontani, come l'Oriente e, conseguentemente, ai mezzi per arrivarci, prima fra tutti la cartografia, che nasce come scienza in quegli anni. D'altro canto, nel campo dell'arte, si afferma proprio da queste parti la pittura di genere, per celebrare la nuova classe dirigente che si afferma: la borghesia.\nLa tela.\nDovette essere proprio un agiato borghese e ritratto da Vermeer in questa tela, uno dei suoi tre dipinti datati, con doppia firma, che i recenti restauri hanno dimostrato l'autentiche.\nIl dipinto emerge dall'oblio delle prime compravendite a Rotterdam, all'asta dei dipinti di Adrian Paets, in coppia con l\"Astronomo\", nel 1713. E in coppia i dipinti passeranno di mano in mano fin quasi all'inizio del secolo successivo. Nel corso del tempo i nomi convenzionali delle due tele sono pi\u00f9 volte cambiati: \"Matematico\", \"Filosofo\", \"Architetto\", fino agli attuali.\nLa particolarit\u00e0 dei due dipinti ha sempre colpito l'attenzione degli studiosi: il soggetto \u00e8 una figura maschile, fatto insolito per Vermeer, che notoriamente privilegia nei suoi lavori la figura femminile. Anche quando dipinge uomini, sono sempre figure di contorno: il pretendente, il musicista, il precettore. Si pensa, pertanto, che il dipinto sia stato eseguito, in coppia con l'altro, su ordine di un unico committente: l'ipotesi che possa trattarsi di Antoni van Leeuwenhoek \u00e8 molto suggestiva, anche se non ci sono prove. Depongono a favore di questa congettura l'ipotetica amicizia tra i due (perch\u00e9 nati nello stesso anno e nella stessa citt\u00e0, per la nomina del Leeuwenhoek quale amministratore dei beni del pittore, alla morte di questi, e per una certa somiglianza che qualcuno ha voluto vedere tra il ritratto di Jan Verkolje, di qualche anno successivo, e dell'uomo del \"Geografo\"); a sfavore il comportamento che il Leeuwenhoek tenne successivamente alla morte dell'artista, che non farebbe supporre una precedente amicizia.\nNessuno dei modelli che han posato per gli interni di Vermeer \u00e8 mai stato individuato con certezza, anche se molti hanno supposto che la maggior parte fossero membri della sua famiglia, in particolare la moglie e le figlie maggiori. Quasi sicuramente lo stesso uomo dal naso dritto e dalle labbra carnose ha posato sia per l\"Astronomo\" sia per il \"Geografo\" e probabilmente anche per il corteggiatore in piedi della \"Lezione di musica\".\nPassaggi di propriet\u00e0.\nGovert Looten, Amsterdam (1720-1729);\nDescrizione.\nLa tela \u00e8 di lino, di cui \u00e8 ancora visibile l'orlo originale. L'imprimitura \u00e8 stata effettuata con gesso, terra d'ombra e biacca. \u00c8 visibile il punto di fuga della composizione sulla parete di fondo tra la sedia e l'armadio. Alcune abrasioni, in particolare nelle zone d'ombra della mappa, sono il risultato di passati interventi di pulizia.\nLa dimensione del dipinto, analoga a quella dell\"Astronomo\", \u00e8 un'ulteriore riprova del fatto di esser state concepite come parti di un'unica coppia.\nL'ambientazione \u00e8 la tipica stanza illuminata da sinistra tramite una finestra. Il giovane geografo, dai capelli lunghi e raccolti, \u00e8 ritratto al centro della scena, in piedi, chino su un tavolo pieno di mappe, carte, libri, e dagli strumenti della sua arte. Una mano \u00e8 poggiata su un libro, l'altra ha evidentemente appena verificato con un compasso distanze sulle grandi carte aperte di fronte a s\u00e9. L'istante colto mostra per\u00f2 una sospensione dello studio, mentre l'uomo guarda di fronte a s\u00e9, fissando un punto lontano, come se fosse stato attratto da qualcosa che avviene in strada, attraverso la finestra.\nIl suo abito \u00e8 piuttosto particolare, una vestaglia foderata di rosso e allacciata da una cintura, che gli conferisce un aspetto solenne. Riecheggia un kimono, che era comunemente indossato all'epoca da medici, magistrati, studiosi. Abiti del genere costituivano merce preziosa che veniva portata in Olanda dai primi mercanti che visitavano il Giappone. Le pieghe dell'abito, cos\u00ec contrastanti tra l'azzurro freddo e il caldo arancione suggeriscono l'eccitazione della ricerca intellettuale. Nei lavori successivi la stilizzazione del panneggio sar\u00e0 sempre pi\u00f9 accentuata.\nPer quanto riguarda il ritratto vero e proprio, occorre notare prima di tutto una vaga forma a sinistra della figura che potrebbe esser traccia di un pentimento dell'artista, che aveva probabilmente raffigurato la testa che guardava le mappe sul tavolo, quindi con una diversa inclinazione. L'attuale postura riprende esattamente quella di Faust nella famosa incisione di Rembrandt che certamente Vermeer conosceva. Anche l'attuale posizione del compasso sembra essere diversa da quella dipinta in un primo momento dall'artista: originariamente, infatti, era rivolto verso il basso piuttosto che verso il corpo dello scienziato. L'allineamento attuale segue con maggior naturalezza la direzione della luce e della pergamena.\nTende, tappeti e oggetti.\nLa stanza, come sempre, \u00e8 illuminata da una finestra a sinistra. A conferma di quanto pi\u00f9 volte ripetuto, questa finestra sembra essere la stessa dell\"Astronomo\". Tuttavia, in questo dipinto i vetri della finestra sono descritti pi\u00f9 precisamente che non nell'altro. Una grande tenda scura copre parzialmente la finestra all'estrema sinistra. Nella composizione del dipinto, questa cortina indefinibile serve come \"repoussoir\", che generalmente si trova sempre sul lato sinistro della composizione: essendo la modalit\u00e0 di osservazione occidentale condizionata dal fatto di leggere da sinistra a destra, esso indirizza la scansione dell'occhio, dirigendola dopo un breve momento di ritardo, direttamente verso il momento \"clou\" della rappresentazione, in questo caso il gesto istantaneo del geografo. Vermeer ha utilizzato il \"repoussoir\" con effetti ancora pi\u00f9 drastici nell\"Allegoria della Pittura\" e nell\"Allegoria della Fede\".\nSecondo alcuni la parte della grata della finestra superiore rappresenta in realt\u00e0 una parte di un cosiddetto \u00abbastone di Giacobbe\u00bb. Effettivamente, guardando attentamente o con una lente sono chiaramente visibili i cursori posti sul braccio orizzontale. La presenza di questo antico strumento di misurazione non fa che confermare l'occupazione del personaggio rappresentato e l'accuratezza della documentazione di Vermeer.\nIl globo terrestre di Henricus Hondius (1618) che si trova sull'armadio \u2013 \"pendant\" del globo celeste di Jodocus Hondt dell\"Astronomo\" \u2013 secondo alcuni \u00e8 rivolto in modo da mostrare l'Oceano Indiano, e questo pu\u00f2 essere interpretato come un motivo di orgoglio nazionale per i commerci olandesi che arrivavano ovunque nel mondo. Tra l'altro il cerchio si chiude con la carta riprodotta all'estrema destra del dipinto, l'Europa di Willem Janszoon Blaeu. Oriente e Occidente sono dunque presenti in questa casa: tutto il mondo si ritrova nel microcosmo di una mattina tranquilla di Delft, nell'Olanda delle grandi Compagnie che navigano verso le Indie occidentali e orientali. La carta occupa lo stesso posto sulla parete che nell\"Astronomo\" \u00e8 della tela \"Mos\u00e9 salvato dalle acque\". Evidentemente in questo caso, piuttosto che ad aspetti spirituali e celesti, il riferimento \u00e8 pi\u00f9 deciso verso la navigazione marittima, a cose pi\u00f9 pratiche e moderne rispetto all'altra tela.\nLa sedia che si trova sotto la carta \u00e8 la stessa della \"Donna con collana di perle\" e del \"Concerto a tre\", con similari motivi decorativi floreali. \u00c8 un modello di sedia verosimilmente locale, visto che non \u00e8 presente nei lavori di maestri di altre citt\u00e0. Il tappeto, che occupa tutto il tavolo, \u00e8 tipico della manifattura orientale, si vede la firma del tessitore in caratteri arabi nell'angolo in basso a sinistra ed \u00e8 simile ad altri tappeti presenti nelle opere di Vermeer, ad esempio nel gi\u00e0 citato \"Concerto a tre\".\nStile.\nLe aree in ombra sono per lo pi\u00f9 delineate da scorrevoli pennellate che disegnano i motivi geometrici sul fondo marrone; le aree illuminate ricevono pi\u00f9 colore e in questo caso abbondano i famosi \"pointill\u00e8s\", punti di luce sferici che tra l'altro per molti costituirebbero la prova dell'uso, da parte di Vermeer, della camera oscura.\nCol suo abito in stile giapponese, il geografo, ricercatore intellettuale, contrasta con le donne nei consueti dipinti di Vermeer, che sono serene e raccolte. L'atteggiamento attivo del geografo indica una mente penetrante e curiosa, e Vermeer riesce a catturare l'energia dello studioso: la luce, entrando con forza da sinistra \u2013 dove si trovano ammassati gli oggetti \u2013 attiva l'energia creando una serie di potenti ombre laterali. \u00c8 sul volto dell'uomo che si ferma la luce: Vermeer, di solito cos\u00ec abile nel ritrarre i dettagli, non ha mostrato, in questo caso, quasi nessuna caratteristica distintiva sul volto dello scienziato\u00a0\u2013 non la struttura ossea, quasi assenti le variazioni di tono della pelle \u2013 tranne l'attenzione per lo sguardo, concentrato, rivolto verso la luce della finestra. Per questa ragione si pu\u00f2 pensare che non ci si trovi in presenza del ritratto di un individuo specifico, ma dell'archetipo del ricercatore.\nCome detto, \"Astronomo\" e \"Geografo\" sono stati concepiti in coppia: alcuni hanno ipotizzato che questo possa avere un significato simbolico. La ricerca cui attendono i due sembra essere simile ma speculare: per l'uno attiene alle cose celesti, per l'altro a quelle terrestri. Terra e cielo come modalit\u00e0 dell'umana natura, del nostro essere e del nostro divenire, guidati s\u00ec, dalla Divina Provvidenza (il \"Mos\u00e8 salvato dalle acque\"), ma anche dalla forza della nostra ragione (le carte nautiche, il compasso)."}
{"id": "1152195", "revid": "879070", "url": "https://it.wikipedia.org/wiki?curid=1152195", "title": "Torgos tracheliotus", "text": "L'avvoltoio orecchiuto (\"Torgos tracheliotos\") \u00e8 un avvoltoio del Vecchio Mondo. \u00c8 l'unica specie del genere \"Torgos\", al quale precedentemente veniva ascritto anche l'avvoltoio calvo.\nVive in gran parte dell'Africa, anche se \u00e8 abbastanza raro ovunque; con una sottospecie distinta (\"Torgos tracheliotus negevensis\") colonizza anche il Sinai, il deserto del Negev e probabilmente anche l'Arabia Saudita occidentale.\nMisura fino a 1,15 m di lunghezza, con un'apertura alare di 2,5 med un peso di 8\u00a0kg; sono stati riportati casi di uccelli pesanti fino a 15\u00a0kg, ma si tratta di esemplari tenuti in cattivit\u00e0 e sovralimentati.\nCome molti avvoltoi, ha la testa nuda, per evitare di imbrattarsi col sangue ed i fluidi corporei delle carcasse di cui si ciba: il colore rosa acceso (a volte tendente al rosso) \u00e8 la caratteristica distintiva della specie.\nNonostante sia prevalentemente spazzino, vaga volando ad alte quote alla ricerca di grosse carcasse (che individua grazie alla vista molto acuta), pi\u00f9 degli altri avvoltoi tende a predare attivamente animali giovani o malati, ed a saccheggiare i nidi di altri uccelli, in particolare dei fenicotteri minori.\nSono i pi\u00f9 aggressivi e forti fra gli avvoltoi africani, infatti al loro arrivo gli avvoltoi gi\u00e0 presenti cedono il posto; da un lato, l'arrivo dell'avvoltoio orecchiuto rappresenta un beneficio anche per loro, poich\u00e9 col loro forte becco questi uccelli tagliano facilmente i tendini ed i muscoli dei grandi mammiferi, permettendo agli altri di avere via libera sulle interiora."}
{"id": "1152197", "revid": "112470652", "url": "https://it.wikipedia.org/wiki?curid=1152197", "title": "Lettera d'amore (Vermeer)", "text": "La Lettera d'amore \u00e8 un dipinto olio su tela (44x38 cm) di Jan Vermeer, databile al 1669-1670 circa e conservato nel Rijksmuseum di Amsterdam. \u00c8 firmato \"IVMeer\" sulla parete poco sopra il cesto.\nStoria.\nL'opera potrebbe essere il numero 6 nel catalogo dell'asta Dissius tenutasi ad Amsterdam nel 1696. \u00c8 documentata comunque con sicurezza solo dal 1892, quando fu acquistata in un'asta dall'Associazione Rembrandt e donata l'anno dopo al museo.\nNel 1971 la tela fu rubata tagliandola via dal telaio: ne consegu\u00ec la perdita di circa mezzo centimetro di superficie dipinta su ogni lato.\nLa datazione, alla fase tarda, si basa su questioni stilistiche. Il nitore e l'affollamento di oggetti nella stanza ricordano opere come l'\"Allegoria della Fede cattolica\", mentre la particolare composizione della sequenza di stanze fu ispirata probabilmente da opere di Pieter de Hooch degli anni sessanta, quali la \"Coppia con pappagallino\" (1668) nel museo di Colonia.\nDescrizione e stile.\nSi tratta dell'unico dipinto in cui Vermeer costruisce la scena al di l\u00e0 di una porta. Nel primo piano, in un'anticamera, stanno oggetti in ombra appoggiati su una sedia (una sciarpa, dei fogli da musica accartocciati) e una tenda scostata (un \"repoussoir\") presso quella che sembra una carta geografica scolorita appesa, mentre al centro, in un efficace taglio sui terzi, si svolge all'interno di una stanza illuminata, la scena principale. Una signora, indossante la veste da camera in raso giallo bordata di ermellino che compare in numerose altre opere dell'artista e che dovette davvero appartenere a sua moglie (stando agli inventari di casa Vermeer), ha smesso temporaneamente di suonare il liuto, che ha in grembo, per ricevere una lettera dalla servitrice in piedi dietro di lei. La ragazza, dai capelli biondi raccolti in una cuffia e indossante orecchini di perla, si volge verso la fantesca in favore di luce, e quest'ultima la riguarda portando una mano in vita e ammiccando con una certa complicit\u00e0, forse per rassicurare la signora della bont\u00e0 del messaggio contenuto. La composizione ricorda quella della \"Fantesca che porge una lettera alla signora\".\nLa luce spiove da sinistra e illumina un quieto interno domestico, raccontato come al solito con grande cura. Si vedono un alto camino classicheggiante, un fregio di tappezzeria a motivi rossi e dorati, e alcuni oggetti che alludono alla normale vita quotidiana: un cesto della biancheria, un cuscino da ricamo azzurro, uno scopino e due zoccoli in primo piano, sul pavimento a quadri bianchi e neri. Alla parete stanno appesi un paesaggio campestre e una marina. Il mare calmo di tale \"dipinto nel dipinto\" alluderebbe all'amore felice, e la barca a vele spiegate si trova talvolta nelle raccolte di emblemi col motto \"anche se sei lontano, non lo sei dal cuore\"."}
{"id": "1152198", "revid": "287204", "url": "https://it.wikipedia.org/wiki?curid=1152198", "title": "De brevitate vitae", "text": "Il De brevitate vitae (spesso tradotto in italiano coi titoli \"Sulla brevit\u00e0 della vita\" o \"La brevit\u00e0 della vita\") \u00e8 un trattato filosofico che occupa il decimo libro dei \"Dialoghi\" di Lucio Anneo Seneca.\nInquadramento.\nRientrato dall'esilio in Corsica nel 49 d.C. e prima di rientrare nel grande gioco politico con l'incarico ricevuto da Agrippina di tutore del futuro imperatore Nerone, Seneca ebbe un periodo d'isolamento in cui l'amarezza dell'esilio e il disgusto delle ritrovate pratiche sociali di Roma, dove per rientrare s'era piegato a scritti umilianti, acuirono il suo senso critico per i fondamenti politico-sociali dell'Urbe, che furono investiti da una critica integrale nei suoi presupposti ideologici. Di questo atteggiamento di Seneca tramezzo la caduta in disgrazia per Claudio e l'ascesa al potere con Nerone \u00e8 efficace esemplificazione questo dialogo, che proprio in quel torno di tempo \u00e8 per lo pi\u00f9 collocato dai suoi studiosi.\nIndirizzato al quasi coetaneo padre della tanto pi\u00f9 giovane moglie, il cavaliere Pompeo Paolino, che aveva l'importante incarico di prefetto dell'annona, cio\u00e8 d'allestire la raccolta e distribuzione di grano per l'intera citt\u00e0 di Roma, lo stoico e romano Seneca arriva a dare all'amico il consiglio epicureo e antiromano di lasciare la vita pubblica e fare vita ritirata (\"otium\"), facendo coincidere la \u201cvita breve\u201d perch\u00e9 persa in occupazioni vane con la vita sociale e politica su cui si fondava Roma, in cui le occupazioni d'ogni tipo non sono, in questa prospettiva, che spreco di tempo e dissipazione di s\u00e9, a miglioramento del quale il tempo invece dovrebbe essere dedicato.\nTutto \u00e8 messo in discussione della societ\u00e0 romana in questo dialogo: i \"negotia\" (cariche pubbliche), gli \"officia\" (obblighi sociali) e gli \"oblectamenta\" (passatempi e divertimenti). E se la critica della societ\u00e0 \u00e8 qui condotta a fondo, per giunta il risentimento del reduce da otto anni d'esilio d\u00e0 a questa critica un tono fortemente sarcastico e satirico \u2013 quasi violenta predica cinica \u2013 dei quadri e dei tipi di Roma con cui Seneca esemplifica le vite brevi per spreco di tempo.\nMali esempi di \"negotia\".\nNella galleria degli \"occupati\" entrano subito tre figure politiche, di cui si riportano frasi che esprimono tedio e nausea per l'impegno pubblico profuso e desiderio di vita ritirata, di \"otium\".\nEcco quindi Augusto, apparentemente esempio massimo di \"felix\" nel conseguire tutto ci\u00f2 che i \"negotia\" potevano dare; pure la pesantezza della vita pubblica fatta prima di guerre per conquistare il potere, poi d'intrighi e scandali di corte nel conservarlo gli fanno spesso uscire di bocca espressioni d'insofferenza del potere esercitato e voti d'un felice e dignitoso ritiro. Colui che poteva soddisfare i desideri di tutti, per s\u00e9 non desiderava che l\"otium\":\n\u00c8 una frase d'una lettera d'Augusto al senato di cui Seneca cita passi. Con \"ista\" Augusto riprende quei voti di ritiro \u201cnon discrepante dalla passata gloria\u201d di cui pi\u00f9 sopra nella lettera aveva messo a parte il senato. Voti, come la frase riportata dimostra, di cui Augusto aveva per\u00f2 piena consapevolezza, imprigionato nei meccanismi del potere di cui era, come dire, la personificazione, d'essere impotente, lui cos\u00ec potente, di conseguire.\nEcco Cicerone che, immerso nei flutti politici della repubblica pericolante cercando di trattenerla dal crollo, da ultimo rovinato con essa, come detesta e impreca a quel suo consolato \"non sine causa sed sine fine laudato\" (non senza ragione ma senza fine lodato). E confessa in una lettera ad Attico di stare \"semiliber\" nella sua villa di Tuscolo indeciso che fare nel presente, piangente il passato e disperato del futuro.\nMai un sapiente, chiosa Seneca, che ha saputo porsi al di sopra della fortuna stessa potrebbe dirsi \"semiliber\"; egli \u00e8 sempre \"integrae libertatis\" (nel pieno possesso della libert\u00e0); anche se qui la libert\u00e0 politica di cui scriveva Cicerone si tramuta in Seneca in pura libert\u00e0 morale. E la libert\u00e0 morale, l'indipendenza dagli avvenimenti esterni, l'autarchia meglio si consegue nell\"otium\" che in mezzo ai \"negotia\".\nEd ecco Livio Druso, esempio estremo invece d\"infelix\", bruciato fin dalla pi\u00f9 tenera et\u00e0 dall'ambizione che gli brucia giovane la vita; morto forse per mano propria, come alcuni dubitano, ma non troppo presto, come nessuno dubita. Il peso e fastidio d'una vita breve ma intensamente dedicata alla politica \u00e8 espresso in questa frase che Seneca riporta in forma indiretta:\nCon la figura di Livio Druso la distanza tra \"otium\" e \"negotium\" tocca il limite massimo e Seneca pu\u00f2 concludere che in fuori di momentanee esclamazioni di fastidio e insofferenza le passioni avrebbero ricondotto quei politici (e tanti altri che si sarebbero potuti citare) alle stesse azioni e abitudini dissipanti tempo a tal punto che avrebbero ridotto in limiti angusti anche una vita lunga pi\u00f9 di mille anni:\nMali esempi di \"officia\".\nSparsi per tutto il dialogo sono gli esempi di \"officia\" che formavano la rete delle relazioni sociali di Roma. Queste forme di rapporti gerarchici s'andavano sempre pi\u00f9 modellandosi sul rapporto imperatore/suddito, che a sua volta s'avviava progressivamente a ricalcare il rapporto padrone/schiavo. Volersi estraniare da rapporti cos\u00ec opprimenti era una via di fuga filosofica a cui la realt\u00e0 sociale dava forza persuasiva sempre maggiore. E se il subordinato stava al capriccio del superiore, i doveri e le incombenze del superiore che per ambizione si sobbarcava soffocavano la sua vita come la folla di \"clientes\" che lo circondano gli toglievano l'aria.\nEcco l'avvocato di grido conteso e scorrazzante in ogni parte del foro; il procuratore tignoso degli altrui, e arricchitosi, dei propri beni, mai dandosi requie; il candidato che s'arrabatta per qualche carica amministrativa com'era la prefettura dell'annona di Paolino; il \"suffragator\" che si sbatte per gli appoggi e i voti necessari al candidato; e tante altre figure di occupati ambiziosi troppo indaffarati nelle altrui necessit\u00e0 per aver tempo di volgersi a se stessi. Costoro invece di vivere \"instruunt vitam\", \u201cattrezzano\u201d la vita in vista d'uno scopo che non \u00e8 vivere; e quando non muoiono prima d'averla preparata, ormai vecchi si rendono conto d'aver vissuto solo \"in titulum sepulcri\", per avere un'iscrizione sulla tomba. Quante volte anch'essi vanamente nel folto delle attivit\u00e0 sospirano la loro cessazione o sospensione. Quasi che le avessero scelte solo per poterle abbandonare. Ma i pi\u00f9 le lasciano unicamente per impelagarsi fino al collo in altre occupazioni. Del resto, annota Seneca, il successo si paga con altro successo e \"pro ipsis quae successere vota vota facienda sunt\" (per i voti riusciti bisogna fare nuovi voti), talch\u00e9 non solo \u00e8 brevissima ma quanto mai infelice, al di l\u00e0 d'una speciosa apparenza, la vita di costoro che \"magno parant labore quod maiore possideant\" (ottengono con molta fatica qualcosa il cui possesso richiede fatica maggiore).\nQuanto alla condizione abbrutente dei \"clientes\" subordinati ai vari \"patrones\", niente meglio l'esemplifica che il quadro vivo e impressionante che Seneca d\u00e0 dell\"officium\" del saluto mattutino da porgere ai propri protettori:\n\"Convicium saeculi\".\nMa il \"convicium saeculi\" (la critica di costume, diremmo oggi, la satira dei modi e le mode caratterizzanti un tempo e una societ\u00e0) tocca il culmine nella critica sull'uso del tempo libero che si era solito fare nella societ\u00e0 romana. Questa felice espressione latina \u00e8 tratta da Seneca padre che cos\u00ec definisce il tema pi\u00f9 efficace delle declamazioni di Papirio Fabiano. Divenuto filosofo, us\u00f2 quest'ardore di critica nelle sue prediche morali di sapore cinico-stoico. E queste piacquero a Seneca figlio, che cita pi\u00f9 volte Fabiano nei suoi scritti, come anche in questo dialogo di feroce critica del suo tempo.\nDunque anche il tempo libero occupano gli \"occupati\", consumandolo in passatempi e passioni alla moda che segnano i tratti sociali dell'Urbe, citt\u00e0 cos\u00ec esplosa demograficamente da assumere caratteristiche di costume che oggi diremmo \u201cdi massa\u201d.\nNon solo coloro che bruciano l\"otium\" nella lussuria e nel bere, ma sfilano nell'impietosa galleria senecana anche i patiti della palla e dei \"latrunculi\" (gioco arieggiante gli scacchi), i maniaci delle canzoni del momento, come pure i fissati dell'abbronzatura o della capigliatura; oppure i meri perdigiorno che bighellonano nei posti affollati come la basilica (luogo del mercato e degli affari), da cui saranno scacciati solamente dai cani sguinzagliati in orario di chiusura contro chi si attarda.\nMa l'attacco pi\u00f9 deciso \u00e8 ai passatempi delle classi alte che ambiziosamente propongono le loro futili stravaganze come inimitabili modelli da imitare, i loro vizi/vezzi \u2013 spesso coltivati ad arte \u2013 \"quasi signa felicitatis\" (a dimostrazione del successo raggiunto). Ecco il fanatico collezionista di vasi artistici, il grandioso allestitore di cene sfarzosissime, gl'insaziabili cultori di curiosit\u00e0 culturali da sfoggiare con vacua pedanteria, ecco quelli per cui persino le pi\u00f9 elementari funzioni corporali sono demandate ad appositi schiavi. \u00ab\"Iam sedeo?\"\u00bb (\u00abora siedo?\u00bb), cita Seneca uno di questi campioni della storditezza fatta raffinata stravaganza, che tanto dice dopo che gli schiavi di peso l'avevano adagiato dal bagno sulla sedia. E altri ancora.\nEd \u00e8 proprio qui, nella descrizione di questi stili di vita eccezionali, che esce fuori spontaneamente, per necessaria concatenazione di cose, la miserabile condizione di vita dell'ultima classe dell'Urbe: gli schiavi. Ad essi sono infatti demandati ed essi sostengono, come cose umane, i ruoli pi\u00f9 turpi, stomachevoli e massacranti che i raffinati piaceri dei loro signori impongono. E con questa silenziosa, necessaria e infame presenza sotto lo splendore delle \"deliciae\" (godimenti squisiti) degli eleganti, il quadro sociale di Roma \u00e8 completo. Non stupisce a questo punto il consiglio dato a Pompeo Paolino: \u00ab\"Excerpe itaque te vulgo\"\u00bb (\u00abStrappati dunque dal volgo\u00bb).\nInvito all\"otium\" ovvero \"vacare sapientiae\".\nOra dunque, esorta Seneca, che ancora rimane forza e vigore, \u00e8 tempo di ritirarsi dalle tempeste della vita pubblica e mettere a frutto per cose pi\u00f9 grandi quella capacit\u00e0 d'animo dimostrata nell'incarico dell'annona. N\u00e9 \u00e8 un invito a spegnere nell'inerzia o soffocare nei piaceri volgari l'impulso a fare (\"quidquid est indolae vividae\") di Paolino. In questa vera quiete avr\u00e0 tempo e potr\u00e0 dedicarsi \u2013 concetti uniti in latino nel verbo \"vacare\" \u2013 al miglioramento di se stesso e alla conoscenza delle grandi questioni, che \u00e8 l'attivit\u00e0 pi\u00f9 degna d'un uomo, cio\u00e8 diventare sapiente:\nQui il sapiente pu\u00f2 usare tutto intero il tempo che gli \u00e8 dato e rendere lunga la vita. Che se il tempo \u00e8 diviso in tre parti, ci\u00f2 che fu, che \u00e8, che sar\u00e0, il sapiente user\u00e0 nel ricordo sereno e scevro di pentimenti e rimorsi il tempo che fu, sapr\u00e0 usare, per fuggevole che sia, il tempo che \u00e8 nella pratica della virt\u00f9, sapr\u00e0 anticipare nella premeditazione imperturbata da timori o desideri il tempo che sar\u00e0, raccogliendo in uno quanto invece sconnessi e forati nell'animo come un vaso rotto gli \"occupati\" lasciano fluire interamente via.\nMa chi si dedica alla sapienza potr\u00e0 aggiungere a tutto il suo tempo conquistato a se stesso anche il tempo di tutti i grandi del pensiero, le cui vite e realizzazioni sono per chi sapr\u00e0 e vorr\u00e0 usarle. Anzi la loro dimestichezza, a differenza dei sordidi rapporti sociali presenti, sar\u00e0 improntata ad amicizia e rispetto, e ci si accoster\u00e0 e congeder\u00e0 dal loro colloquio senza sgarbi o amarezze ma lieti d'aver ottenuto ci\u00f2 che si voleva:\nLa vita \u00e8 dunque lunga se il tempo \u00e8 bene speso; se invece \u00e8 sciupato la vita \u00e8 brevissima, e anche chi dura molto ha invero pochissimo vissuto. E mentre molti di questi sopravvissuti predispongono per s\u00e9 esequie solenni e sfarzose, meriterebbero invece \u2013 com'era usanza per i morti bambini\u00a0\u2013 funerali condotti a lume di fiaccole e ceri."}
{"id": "1152199", "revid": "15756", "url": "https://it.wikipedia.org/wiki?curid=1152199", "title": "Suonatrice di chitarra", "text": "La Suonatrice di chitarra \u00e8 un dipinto a olio su tela (53x46,3\u00a0cm) di Jan Vermeer, databile al 1672 circa e conservato a Kenwood House a Londra. \u00c8 firmato a destra (\u00abIVMeer\u00bb), sul lato inferiore della tenda\n\u00c8 uno dei migliori dipinti della fase tarda di Vermeer, e si distingue fra tutti per la libert\u00e0 compositiva ed espressiva.\nStoria.\nQuesto dipinto esprime una gioia luminosa che \u00e8 veramente difficile spiegare conoscendo le private vicissitudini dell'autore. Negli anni, infatti, in cui quest'immagine \u00e8 stata dipinta, Vermeer stava affrontando gravi difficolt\u00e0 economiche.\nIl 1672 \u00e8, per la storia dei Paesi Bassi, il \"rampjaar\" (anno disastroso). La Repubblica delle Sette Province Unite viene contemporaneamente attaccata da Inghilterra, Francia, dal principe elettore Christoph Bernhard von Galen, vescovo di M\u00fcnster e da Massimiliano Enrico di Baviera, vescovo di Colonia. Gli eserciti invasori molto rapidamente sconfiggono l'esercito olandese e conquistano gran parte della Repubblica. Il governo delle citt\u00e0 delle province costiere, in preda al panico, cadde nelle mani degli Orangisti, contrari al regime repubblicano del Gran Pensionario Johan de Witt. Questo signific\u00f2 la fine della prima fase di Statolderato della storia olandese. Un famoso detto olandese descrive la condizione della popolazione, in quel momento, come \"redeloos\" (dissennata), il suo governo \"radeloos\" (stupido) e il paese stesso \"reddeloos\" (insalvabile).\nLa crisi diventa pesante: i quadri, genere effimero, si vendono meno, e poi, per contrastare l'invasore, sono state aperte le dighe, ultima risorsa, e le ricche terre nei dintorni di Schoonhoven \u2013 le terre della ricca suocera di Vermeer, Maria Thins, notevole fonte di sostentamento per tutta la famiglia \u2013 sono state inondate. Dagli effetti del \"rampjaar\" Vermeer non si riprender\u00e0 pi\u00f9, fino a morire qualche anno dopo oppresso dall'insopportabile peso dei debiti.\nDopo la morte dell'artista, la vedova si trov\u00f2 nel 1676 a dover saldare i debiti col fornaio Hendrick van Buyten cedendo due dipinti: una \u00absignora che sta scrivendo una lettera\u00bb (probabilmente si tratta di \"Donna che scrive una lettera alla presenza della domestica\") e \u00abuna persona che suona la chitarra\u00bb, che \u00e8 probabilmente questa tela. Per questa traccia pare alquanto improbabile che la \"Suonatrice\" avesse un proprio \"pendant\", e meno che il pittore non avesse fatto in tempo a dipingerlo. Forse il dipinto fu poi rivenduto nell'asta Dissius del 1696, quarto tra ventun dipinti di Vermeer (\u00abgiovane dama che suona la chitarra, molto ben fatto\u00bb).\nNel 1889, dopo essere passato per varie collezioni, il dipinto fu acquistato da conte di Iveagh.\nIn ogni caso la datazione dell'opera si basa su un semplice computo legato a uno sviluppo stilistico ricostruito dalla critica, che mette questo dipinto nella fase pi\u00f9 avanzata, vicino alla \"Merlettaia\", che ha una protagonista del tutto simile, ma anche un'analoga impostazione, stesura pittorica e luminosit\u00e0. La libert\u00e0 compositiva nella \"Suonatrice\" appare per\u00f2 ancora maggiore, quindi successiva.\nDescrizione.\nIn una stanza in penombra, rischiarata da una luce che proviene da destra, una ragazza \u00e8 ritratta con un'inquadratura \u00e8 ravvicinata mentre suona, da seduta, una chitarra barocca. Si tratta di una fisionomia presente in altri dipinti dell'artista, coi capelli raccolti che fanno scendere alcuni riccioletti liberi ai lati della nuca (come nella \"Merlettaia\", nella \"Donna che scrive una lettera\", ecc.), e indossa una collana di perle e una celebre giacca di raso giallo bordata d'ermellino, che effettivamente dovette appartenere alla moglie dell'artista e che viene rappresentata in una dozzina di dipinti dell'autore.\nLe mani della ragazza afferrano con sicurezza lo strumento, e sono state messe in analogia con quelle della merlettaia, in quel caso affaccendate in un lavoro domestico. La chitarra ha intarsi decorativi, che suggeriscono quasi uno \u00abstaccato\u00bb musicale, una nota ritmica consona al tema del dipinto. La zona intorno alla buca \u00e8 trattata con spesse macchie di colore che descrivono la superficie lucida dello strumento. Ma \u00e8 soprattutto nel trattamento delle corde che Vermeer utilizza la pi\u00f9 raffinata delle tecniche: alcune di esse sono pi\u00f9 sfocate di altre in modo da suggerire la vibrazione; \u00e8 una modalit\u00e0 del tutto non convenzionale, che trova pochi riscontri nella pittura di questo secolo.\nIl suo sguardo \u00e8 rivolto al di l\u00e0 del quadro a sinistra, dove forse si trova forse un ascoltatore o il maestro di musica, rivolgendo un sorriso di aperta allegria. Il bordo sinistro del quadro ne taglia una parte del gomito destro, dimostrando una forte libert\u00e0 compositiva. Anche l'uso di pennelate dense e luminose, in alcuni punti non sfumate, denota una straordinaria scioltezza e una spiccata modernit\u00e0. In certi punti della mano sinistra e della doratura della cornice sullo sfondo la luce diventa abbagliante.\nA destra della ragazza si vede un mobiletto con alcuni libri ingialliti, forse religiosi, e un drappo, mentre pi\u00f9 vicino al bordo si nota una finestra chiusa da un pesante drappo nero che fa passare pochissima luce. Dietro la fanciulla si trova una rasserenante veduta di campagna, che allude pure alla \"joie de vivre\". Forse si tratta, secondo Weber, del \"Paesaggio con gentiluomo e cani\" di Pieter Jansz van Asch, che potrebbe essere stato in possesso di Vermeer al momento della morte: come molti altri pittori olandesi, anche Vermeer, infatti, era solito tenere nello studio quadri di colleghi per venderli.\nIl volto della fanciulla e il paesaggio risultano collegati visivamente, cosicch\u00e9 i riccioli della ragazza si confondono col motivo dei rami fronzuti degli alberi. Secondo Elise Goodmann tale soggetto appartiene a un costrutto definito \u00absignora e paesaggio\u00bb, molto popolare nelle stampe e nella letteratura del XVII secolo, e che mostra una liutista di fronte a un giardino, un campo o un parco. Un esempio pu\u00f2 essere rappresentato da \"Compagnia musicale al balcone\" di Jan Gerritsz van Bronckhorst.\nJohn M. Montias, esperto di Vermeer e della sua famiglia, ha notato una somiglianza tra la ragazza raffigurata in questo dipinto e quella del cosiddetto ritratto Wrightsman, accomunate dallo stesso tipo di prognatismo mascellare. Poich\u00e9 quest'ultima tela \u00e8 molto probabilmente il ritratto della figlia primogenita Maria, ne consegue che qui possa stata ritratta all'et\u00e0 di diciassette o diciotto anni. La secondogenita Elisabeth, invece, nata nel 1657, non sembra essere probabile come candidata, perch\u00e9 aveva meno di quindici anni all'epoca del ritratto di Kenwood House.\nCerto, \u00e8 difficile immaginare che il pittore abbia potuto evitare di ritrarre, prima o poi, qualcuno degli 11 figli che lasci\u00f2 vivi dopo la sua morte; molti, invece hanno notato la discrepanza tra gli interni ritratti da Vermeer, sempre perfettamente ordinati, e lo stato, invece, di una casa con tanti bambini. Se non il disordine, quantomeno culle e lettini erano probabilmente sparsi per tutta la casa, ed erano infatti presenti nell'inventario compilato dopo la morte del pittore. I dipinti di altri pittori di genere, come Jan Steen, Nicolaes Maes, Gabriel Metsu sono letteralmente invasi da bambini, mentre Vermeer riserva loro un ruolo di gran lunga minore, anche se di notevole spessore poetico.\nI dipinti di Vermeer, infatti, non vanno intesi come \u00abdichiarazioni biografiche\u00bb: essi rappresentano ambienti e costumi che, pur se contemporanei, non riflettono affatto le condizioni di vita personali dell'autore, che descrive una condizione ideale. I disagi della povert\u00e0, la morte dei bambini e altri lutti familiari, le calamit\u00e0 naturali che pure ogni tanto si abbattevano su Delft, non hanno lasciato traccia sui suoi dipinti e sui suoi soggetti, dove invece regnano la bellezza, le arti e le scienze, la vita spirituale e il moderato godimento dei piaceri del mondo.\nStile.\nLa luce, in questo dipinto, proviene inconsuetamente da destra: Vermeer ha infatti quasi sempre rispettato la diffusissima convenzione pittorica che vede, invece, la luce provenire da sinistra. Sar\u00e0 perch\u00e9 in tal modo l'ombra che si crea sulla tela non disturba il lavoro, oppure perch\u00e9 nella cultura occidentale siamo abituati a leggere da sinistra a destra, il fatto \u00e8 che nei secoli la tradizione pittorica ha sempre preferito tale disposizione della luce.\nJ\u00f8rgen Wadum ha suggerito che le poche opere di Vermeer in cui la luce entra da destra potrebbero essere state commissionate per adattarsi alla luce della galleria in cui doveva essere ospitato il quadro. Ipotesi suggestiva che trova conforto, in verit\u00e0, negli accordi\u00a0\u2013 da noi conosciuti\u00a0\u2013 tra artisti e committenti: si veda il caso, vicino a Vermeer, dei lavori di Jacob van Campen per l'Oranjezaal dell'Aia eseguiti sotto la supervisione di Constantijn Huygens.\nQuel che \u00e8 certo \u00e8 che in questo quadro va sottolineata anche la particolarit\u00e0 della composizione: il braccio della ragazza \u00e8 addirittura tagliato fuori e lo sguardo, rivolto verso un punto fuori dalla composizione, apporta ancor maggiore dinamismo alla figura, del tutto asimmetrica. Il nostro sguardo entra da destra ed \u00e8 immediatamente portato ad esplorare la parte sinistra, la chitarra, la giacca gialla, il viso fino al dipinto inscritto nella cornice dorata. Il resto della composizione resta, alla destra del nostro sguardo, drammaticamente vuoto.\nArthur Wheelock sottolinea pure come la vivacit\u00e0 dell'intera composizione, le pennellate libere, la stessa composizione fuori centro suggerirebbero un'allegria dovuta alla chitarra, in contrapposizione al pi\u00f9 contemplativo suono del liuto. La stessa espressione della ragazza \u00e8 abbastanza inusuale per Vermeer: la posa civettuola suggerisce la presenza di un ascoltatore magari di sesso maschile nelle vicinanze.\nTecnica.\nLa tecnica utilizzata \u00e8 certamente quella che caratterizza le tarde opere dell'artista. Si veda, per esempio, il particolare della mano sinistra, dove piuttosto che modellare i volumi si procede a una forte stilizzazione attraverso una serie di tratti di colore di tono diverso, che tuttavia non mancano di restituire i delicati giochi di luce che si formano sulle dita della ragazza. Tale perfetta padronanza si riscontra anche nella resa dell'ermellino e della gonna di seta. Per la parete invece us\u00f2 una grana pi\u00f9 rugosa, apparentemente semplice, ma in realt\u00e0 assai complessa, capace di rendere superbamente la ruvidit\u00e0 dell'intonaco leggermente grezzo.\nPer la collana di perle l'artista dapprima ha tracciato colpi di colore grigio chiaro, come base per il filo di perle; successivamente ha applicato una sequenza di bianco sottolineando la sfericit\u00e0 e i riflessi delle perle.\nPerch\u00e9 Vermeer abbia a un certo punto schematizzato la sua tecnica \u00e8 tutt'oggi una questione aperta. Se questo sia avvenuto (ipotesi biografica) a causa del peso delle vicende personali, ovvero per un semplice cambiamento di moda, (ipotesi stilistica) inseguendo l'influenza francese che si andava affermando in quel periodo, ovvero ancora per abbreviare i tempi, (ipotesi economica) e quindi produrre di pi\u00f9, non \u00e8 dato sapere. Quel che \u00e8 certo \u00e8 che le tarde opere sono con tutta evidenza stilisticamente e tecnicamente diverse dalle precedenti."}
{"id": "1152202", "revid": "46291", "url": "https://it.wikipedia.org/wiki?curid=1152202", "title": "Torgos", "text": ""}
{"id": "1152203", "revid": "64860", "url": "https://it.wikipedia.org/wiki?curid=1152203", "title": "Carmine Donatelli Crocco", "text": ""}
{"id": "1152206", "revid": "729019", "url": "https://it.wikipedia.org/wiki?curid=1152206", "title": "Sukhoi N", "text": "Il Sukhoi N o semplicemente N fu un progetto, mai entrato in servizio, di un aereo d'attacco a getto corazzato sovietico, sviluppato dall'ufficio tecnico di Pavel Osipovi\u010d Suchoj.\nQuando il progetto fu concepito, nel 1948, i motori a getto erano stati introdotti relativamente da poco ed i progettisti supposero che un aeroplano a getto potesse compiere missioni d'attacco con la tattica colpisci e scappa, grazie alla loro eccezionale velocit\u00e0 ed accelerazione rispetto ai tradizionali cacciabombardieri a pistoni. Inoltre la loro velocit\u00e0 li avrebbe potuti proteggere anche contro la minaccia dei caccia avversari.\nL'equipaggio doveva consistere in un pilota ed un servente al cannone posteriore. Come accennato pi\u00f9 sopra, le parti pi\u00f9 vitali dell'aereo, come l'abitacolo, dovevano essere corazzate. Il motore doveva essere un Klimov VK-1 da 2\u00a0700 kg di spinta, in piena produzione all'epoca, da montare in coda.\nIl carrello aveva una configurazione tricila con il ruotino anteriore di dimensioni 580 \u00d7 240 mm, mentre le gomme del carrello principale avevano le dimensioni di 950 \u00d7 350 mm.\nL'armamento consisteva in un cannone anteriore, una torretta posteriore, una stiva interna e piloni alari per le bombe."}
{"id": "1152208", "revid": "110157", "url": "https://it.wikipedia.org/wiki?curid=1152208", "title": "Circondario di Reutlingen", "text": "Il circondario di Reutlingen \u00e8 uno dei circondari dello stato tedesco del Baden-W\u00fcrttemberg.\nFa parte del distretto governativo di Tubinga."}
{"id": "1152210", "revid": "2039709", "url": "https://it.wikipedia.org/wiki?curid=1152210", "title": "Celtismo", "text": "Il celtismo \u00e8 un movimento religioso neopagano ricostruzionistico che appare verso la fine del XIX secolo ma emerge con forza solo negli anni Settanta del XX secolo. Tendenzialmente il celtismo pretende di riprendere l'antica religione celtica, praticata nelle antiche zone geografiche della Gallia, dell'Irlanda e della Britannia prima che sopraggiungesse il cristianesimo. Si tratta di un sistema religioso panteistico, animistico e politeistico, la cui teologia si distingue in base alle correnti principali nelle quali \u00e8 suddiviso. Con l'emersione e diffusione di gruppi misterici tra gli anni '70 e '80 il celtismo \u00e8 stato influenzato e ha influenzato a sua volta le filosofie New Age e la wicca, la quale ha inciso particolarmente sulla dottrina druidista, uno dei rami celtisti. Tra i primi gruppi pochi erano quelli di orientamento prettamente celtico; solo molto di recente le religioni celtiste hanno subito una progressiva sistematizzazione e istituzionalizzazione, e il processo \u00e8 ancora in corso.\nNomenclatura.\nIl termine \"celtismo\", derivato dal nome del popolo dei Celti, \u00e8 attualmente il pi\u00f9 utilizzato come termine ombrella ad indicare l'intero movimento di ricostruzione nelle sue sfumature culturali e spirituali. In alternativa, ampiamente ma non stabilmente diffusa in ambiente anglofono \u00e8 anche l'etichetta estesa di \"paganesimo celtico ricostruzionista\" (semplificato spesso in \"neopaganesimo celtico\" o \"ricostruzionismo celtico\") di cui il primo uso va fatto risalire a un articolo di Kym Lambert n\u00ed Dhoireann del 1992. Quest'ultimo attribuisce l'invenzione del termine a Kathryn Price NicDh\u00e0na, sebbene questa a sua volta ricolleghi i primi usi documentati del termine a semplici estrapolazioni dal libro intitolato \"Drawing Down the Moon\" della scrittrice Margot Adler. Sebbene la Adler, nel suo testo, descriva un ampio raggio di tradizioni neopagane ricostruzionistiche, nessuna di tali manifestazioni menzionate \u00e8 esplicitamente celtista. Isaac Bonewits nei suoi scritti usa spesso la frase \"Ricostruzionisti eclettici\", contestata da parecchi celtisti e criticata in quanto ossimorica; ricostruzionismo ed eclettismo stanno infatti ad indicare, nel mondo neopagano contemporaneo, due tendenze di approccio perfettamente speculari. NicDh\u00e0na e n\u00ed Dhoireann hanno dichiarato di aver utilizzato il termine in modo da fare ordine e distinzione tra le correnti specificamente eclettiche quali il druidismo o la non celtica wicca e le tradizioni ricostruzionistiche. L'affermazione del termine \"celtismo\" sta progressivamente soprassedendo tutte le versioni precedentemente utilizzate o in quanto queste eccessivamente specifiche (l'aggettivo \"ricostruzionista\" non \u00e8 pi\u00f9 idoneo per descrivere l'intero spettro celtista) o per meri motivi di semplicit\u00e0 ed immediatezza. Per quanto concerne i nomi delle sottocorrenti del celtismo, essi sono andati formandosi in base al contesto nel quale le branche stesse si sono sviluppate.\nIl termine \"druidismo\", un tempo utilizzato come alternativa allo stesso \"celtismo\"', \u00e8 oggi utilizzato solo per indicare la specifica tradizione eclettica interna al celtismo. Questo sostanzialmente per il fatto che mentre nelle altre denominazioni la definizione di druido viene attribuita ai soli ordini sacerdotali, i druidisti utilizzano il termine in senso universalistico per indicare sia il clero che gli aderenti alla religione stessa, in alternativa dunque all'etichetta di \"druidista\". Per quanto riguarda la senistrognata e il keltrianesimo, la prima branca prende il nome da un antico vocabolo in protoceltico che significa \"vecchia religione\"; la tradizione keltriana prende invece il nome dalla parola \"keltria\" utilizzata della principale organizzazione del kaltrianesimo, ovvero il cerchio di Keltria. Il lemma \u00e8 da ricondurre a \"Keltoi\", nome che i Greci davano ai Celti. \"Keltoi\" a sua volta deriverebbe da \"Kel-to\", una delle prime trib\u00f9 galliche entrate in contatto con il mondo romano insieme alla trib\u00f9 chiamata \"Gala-to\", dal nome della quale i Romani avrebbero coniato i termini \"Gallia\" e \"Galli\".\nStoria.\nLa storia del celtismo ha inizio nel XVIII secolo, per la precisione nel 1781, con la fondazione dell'Antico ordine dei druidi, un'organizzazione segreta e iniziatica. I gruppi comparsi in questo periodo presentavano raramente legami stretti con l'antica religione celtica; andrebbero infatti ricondotti allo stesso filone che accomuna la vasta gamma di religioni misteriche sotterranee che comparvero nel corso del XX secolo. I primi aderenti al neopaganesimo che si sarebbero organizzati andando a costituire una relativamente definita religiosit\u00e0 celtista furono i componenti di congregazioni comparse solo negli anni Settanta e Ottanta del XX secolo. Le dottrine di queste associazioni contenevano parecchi elementi celtici, molti dei quali sarebbero diventati il nucleo di una futura filosofia celtista unificata. Questo periodo e questi gruppi sono spesso definiti collettivamente con l'etichetta di Protoceltismo, proprio per l'ancora diffusa indeterminatezza dottrinale che li caratterizzava. Successivamente, con la diffusione dei mezzi di comunicazione di massa, i protoceltisti iniziarono a farsi sentire portando ad una rapida crescita del movimento. Sebbene la corrente senistrognatana presenti i tipici elementi del ricostruzionismo pagano, altri gruppi si rifanno meno alle radici storiche della religione, e tendono all'introduzione di elementi riformatori. Nel periodo della prima diffusione del Celtismo influenze newager e wiccane (queste le principali, ma ne sono individuabili molte altre) andarono cos\u00ec a costituire la corrente del druidismo, quella oggi maggioritaria in seno alla quale si \u00e8 formata una terza branca nel 1985, ovvero il keltrianesimo. Tendenzialmente pochi tra i celtisti moderni considerano importante il legame con la vecchia tradizione del paganesimo celtico, la maggioranza druidista riconosce infatti la necessit\u00e0 di un'innovazione e di uno sviluppo della religione celtista in armonia con il contesto della societ\u00e0 moderna, riconoscendo in questo modo l'implementazione nella propria dottrina di insegnamenti, rituali e pratiche nuovi e non necessariamente celtici.\nSviluppi.\nLa religione celtista \u00e8 suddivisa in tre branche principali che si distinguono a seconda di differenti aspetti, in primo luogo il sistema teologico e cosmologico, ma anche, generalizzando, l'intera visione del mondo e il rapporto con la societ\u00e0. La corrente pi\u00f9 ortodossa e strettamente legata ai metodi del ricostruzionismo \u00e8 la senistrognata (termine che letteralmente significa \"antica tradizione\" in protoceltico). La tradizione senistrognatana si \u00e8 impostata con la fondazione dell'associazione Imbas, sebbene di gruppi ricostruzionisti ne siano presenti in molte delle comunit\u00e0 celtiste diffuse nell'Europa nordoccidentale e in America Settentrionale.\nIn opposizione alla corrente ricostruzionistica \u00e8 presente il druidismo, la cui formazione \u00e8 andata sviluppandosi nel corso dei secoli che ricollegano la fondazione dell'Antico ordine dei druidi nel 1781 allo sviluppo moderno. Nonostante sia considerabile la branca pi\u00f9 antica del celtismo, il druidismo \u00e8 proprio la tradizione che pi\u00f9 tende ad impostarsi seguendo un orientamento eclettico. La religione druidista non pretende infatti di ricostruire una religiosit\u00e0 identica al paganesimo celtico del passato, ma al contrario opta per la formazione di una religione a tutti gli effetti nuova, solamente ispirata alle antiche tradizioni.\n\u00c8 per questo motivo che i druidisti utilizzano nuovi rituali, nuove concezioni e diffondono una teologia formata sul modello di quella wiccana.\nLa terza tradizione \u00e8 quella keltriana, separatasi da quella druidista nel 1985, quando venne ufficialmente sistematizzata dai membri della Congregazione del Druido. In seguito alla diffusione di questa nuova religione celtista emersero anche comunit\u00e0 e associazioni che la promuovessero in specifico, quali il Cerchio di Keltria (fondata sin dall'inizio dai membri della Congregazione del Druido), un'organizzazione oggi diffusa internazionalmente e dalla quale il keltrianesimo stesso ha preso il nome. La religione keltriana ha una propria visione del mondo, una propria impostazione etica \u2014 stabilita dal Cerchio di Keltria con la definizione del Canone keltriano \u2014 e soprattutto un proprio stile liturgico caratterizzato dall'officazione di due riti lunari in particolare: il rito del vischio e il rito della verbena.\nDottrina.\nLa dottrina celtista \u00e8 costituita da tutti gli insegnamenti di carattere teologico, cosmologico, etico ed escatologico che la religione offre. Tutte queste caratteristiche contribuiscono all'impostazione di una determinata Weltanschauung. Trattandosi di una religione neopagana di metodo primariamente ricostruzionistico, le varie denominazioni del celtismo tendono a mantenersi il pi\u00f9 possibile attinenti all'eventuale basamento antico. Il ricostruzionismo celtista \u00e8 tuttavia molto blando, data la scarsit\u00e0 di fonti di cui dispone per operare una ricostruzione pura. Ai gruppi che si definiscono maggiormente ortodossi o ortoprattici si alternano per questi motivi nette maggioranze orientate all'eclettismo.\nTeologia.\nIl celtismo \u00e8 una religione sostanzialmente animistica e panteistica, mantenendosi nel solco dell'antica religione pagana celtica. L'animismo sfocia in molti ambienti nel politeismo, con la raffigurazione delle divinit\u00e0 attribuendo a queste aspetto umanoide. Le raffigurazioni sono tuttavia solo simboli, dato che le divinit\u00e0 vengono concepite come forze cosmiche e identificate con i meccanismi pi\u00f9 sottili che danno origine alla base dei processi della natura che danno una forma all'energia che sta alla base dell'universo. L'energia che pervade e costituisce tutte le cose \u00e8 considerata divina, e da questo scaturisce una visione della natura come essa stessa sacra. Essendo infatti la natura costituita e vivificata dallo spirito energetico cosmico \u00e8 essa stessa parte costituente ed integrante, nonch\u00e9 manifestazione ed emanazione, di questo. Le divinit\u00e0 sono in sostanza le essenze che partendo dal sostrato energetico del mondo fanno s\u00ec che questo si vada ad aggregare dando nascita alla materia. \u00c8 in questa concezione che risiede il panteismo della teologia celtista. Quella descritta \u00e8 la visione ortodossa, ovvero accomunante tutte le varianti riconducibili alla tradizione senistrognatana; il druidismo e il keltrianesimo si discostano apertamente da questa visione, abbracciando una teologia e cosmologia che mantiene s\u00ec il panteismo, ma ingloba anche la visione parallelamente monistica e dualistica della wicca. La corrente druidista e quella keltriana del celtismo riconoscono infatti l'Uno come identificazione del Dio cosmico ed energetico che emana l'universo, ma in modo analogo alla religione wiccana (la quale sono in alcune sue correnti \u00e8 anche monistica) vedono l'Uno come la sorgente di manifestazione dei due poli opposti la cui complementarit\u00e0 d\u00e0 origine a tutte le cose; i due principi dell'eterna interazione tra tutto ci\u00f2 che esiste sono il Dio e la Dea. La Divinit\u00e0 femminile \u00e8, come nella wicca, spesso considerata manifesta in tre aspetti, rappresentanti le tre fasi della vita umana e i processi circolari e ciclici che forgiano la natura del mondo e dell'uomo (di cui uno \u00e8 la reincarnazione). La Divinit\u00e0 femminile \u00e8 in aggiunta considerata Dea Madre, dandole dunque un ruolo maggiore rispetto a quello del Dio, suo consorte e spesso figlio. La Dea \u00e8 infatti considerata in molte circostanze il principio primo effettivo, identificandosi con l'Uno e dunque emanando anche il polo speculare rappresentato dal Dio. Oltre che Madre la Divinit\u00e0 femminile \u00e8 anche Natura, essendo l'energia generatrice del cosmo e dell'intera esistenza, e viene dunque a coincidere con il naturale essere e concepirsi di tutte le cose, e i cicli il cui moto d\u00e0 vita al mondo. Il keltrianesimo presenta un'impostazione teologica parzialmente tendente al suiteismo. D\u00e0 valore infatti alla posizione dell'uomo nel mondo, e alla divinit\u00e0 dell'intera umanit\u00e0 come parte della natura. Centrali dei culti celtisti di ogni tipo sono ovviamente le divinit\u00e0 tradizionali tra le quali spiccano Tutatis, M\u00f3rr\u00edgan e, in particolare nel druidismo che lo identifica con il Dio, Cernunnos.\nCosmologia.\nIl sistema cosmologico del celtismo corrisponde alla sua Weltanschauung, ovvero la visione del mondo e delle cose che \u00e8 tendenzialmente condivisa da tutte le confessioni. Il celtismo suddivide il mondo nei cosiddetti Tre Reami, identificati come il Regno dell'Acqua, il Regno della Terra e il Regno del Cielo. Questi tre mondi non vengono interpretati come dimensioni realmente esistenti, quanto piuttosto, in senso psicologistico, come metafore dei tre stati \u2014 o tre dimensioni \u2014 dell'esistenza umana e di tutte le cose, rappresentati dal simbolo del triskele a tripla spirale, o dalla croce celtica (disapprovata in molti casi perch\u00e9 pi\u00f9 legata al Cristianesimo). Sono in fin dei conti ulteriori specificazioni di quello che \u00e8 il significato dei tre aspetti della Dea triplice wiccana e druidista. Il Regno dell'Acqua \u00e8 il simbolo dello status mentale ed emozionale dell'esistenza; il Regno della Terra corrisponde alla dimensione del presente e del fisico; mentre il Regno del Cielo rappresenta l'elevato, il futuro e il mistico della spiritualit\u00e0. Questo terzo regno \u00e8 la rappresentazione dell'obiettivo finale che il celtista deve proporsi, ovvero quello della ricerca continua e della comprensione delle cose e del mondo. I Tre Reami sono spesso concepiti come interconnessi da un albero cosmico, elemento che accomuna la cosmologia celtista a quella dell'Etenismo. L'albero mistico \u00e8 \u2014 come nella visione etena \u2014 un'ulteriore simbolizzazione dello spirito divino universale che sta alla base di tutto l'esistente. La cosmologia \u00e8 da riallacciare alla concezione teologica, dato che vi \u00e8 continuit\u00e0 tra la visione del divino e quella dell'esistenza, essendo assente una distinzione tra sacro e profano. Il panteismo fa s\u00ec infatti che i celtisti \u2014 come dopotutto la maggioranza dei neopagani \u2014 concepiscano l'universo come sacro, in quanto emanazione ed espressione dell'energia del divino. I druidisti e i keltriani in particolare personificano la forza primordiale ed unica che sta alla base dell'esistenza nella figura della Dea, madre di ogni cosa e sorgente della vita. La Senistrognata conserva una visione pi\u00f9 ortodossa, e l'animismo della sua impostazione teologica fa s\u00ec che il senistrognatano veda e associ una divinit\u00e0 o uno spirito con qualsiasi elemento naturale. Concependo la natura come un insieme di eterni processi ciclici, in simbiosi con la dottrina celtista (e neopagana in generale) pu\u00f2 entrare facilmente l'evoluzionismo, mentre risulta completamente incompatibile il creazionismo. La creazione neopagana \u00e8 infatti intesa semplicemente come il susseguirsi ininterrotto del dispiegamento dell'energia divina nella sua aggregazione a costituire il mondo (e questo concetto \u00e8 quello dell'eterna creazione), non come un intervento da parte di un'entit\u00e0 esterna e distaccata. In quanto la natura fondata su processi che la portano a formarsi e disfarsi in modo costante e armonioso, il celtismo accetta pienamente qualsiasi teoria scientifica, supportando una visione del mondo umanistica e razionalistica. La concezione del naturale come sacro rende parte integrante degli insegnamenti celtisti l'importanza del rispetto dell'ambiente e dell'ambientalismo. Un esempio di questo atteggiamento pu\u00f2 essere individuato nell'impegno che dal tardo 2006 i druidisti irlandesi stanno investendo nel supporto delle cause ecologistiche in favore della preservazione della Collina di Tara, il cui equilibrio naturale \u00e8 minacciato dalla catastrofe ambientale che seguir\u00e0 il termine della costruzione dell'autostrada M3 pianificata per l'area. Dalla cosmologia celtista, oltre all'ambientalismo, scaturiscono un codice etico e un posizionamento dell'essere umano nel mondo perfettamente concordanti con la natura personale di ogni singolo individuo e con la valorizzazione dell'umanit\u00e0 nella sua interezza. L'essere umano non \u00e8 visto \u2014 dal celtismo \u2014 come entit\u00e0 separata dal mondo, ma come parte integrante di esso. Il keltrianesimo enfatizza particolarmente questo aspetto in quanto la sua dottrina teologica tende al suiteismo. Nel celtismo l'uomo \u00e8 parte della natura, non ha uno status di superiorit\u00e0 nei confronti di tutti gli altri esseri viventi e di tutte le cose. Non esiste nessun privilegio di tipo divino, l'essere umano deve semplicemente comprendere di essere egli stesso parte costituente del divino, ed emanazione dell'energia di questo. Il keltrianesimo possiede un proprio codice etico, stabilito dal Cerchio di Keltria, vale a dire il Canone keltriano.\nEscatologia.\nL'escatologia celtista \u00e8 strettamente legata alla visione del mondo ciclica, la quale a sua volta \u00e8 interconnessa con la concezione dottrinale dei Tre Reami. Sebbene non si conosca alla perfezione la visione della vita dopo la morte presso gli antichi popoli celtici, \u00e8 risaputo che credessero in un aldil\u00e0, e che probabilmente tra i misteri tramandati dalle caste druidiche vi fosse la dottrina della reincarnazione. Oggigiorno i celtisti credono fermamente e in maggioranza \u2014 come quanto accade trasversalmente in tutto il Neopaganesimo \u2014 nel reincarnazionismo. Tipica dei celtisti \u00e8 per\u00f2 la credenza nel sistema del karma, importato dalle religioni orientali e che alcuni sostengono facente parte anche dell'antico sapere dei druidi. La natura delle cose, essendo costituita da eterni cicli, viene ad applicarsi anche alla visione della vita dell'essere umano. Dopo la morte la scintilla divina integrata nel corpo dell'uomo \u2014 l'anima \u00e8 concepita come una piccola parte della Divinit\u00e0 \u2014 va a ricongiungersi con il tutto, e da qui inizia un nuovo ciclo di incarnazione in un mondo fisico. I celtisti credono che il meccanismo karmico stabilisca la sorte dell'anima, la quale se appesantita da troppa energia negativa non trova la possibilit\u00e0 di subire un progresso spirituale notevole, in opposizione a quanto accade se l'anima \u00e8 influenzata dalla presenza di energia karmica positiva. Il sistema escatologico celtista diviene una sorta di progressivo innalzamento dell'anima verso coscienze esistenziali sempre pi\u00f9 elevate, sino a giungere all'unione beatitudinale con l'Uno.\nPer quanto riguarda il campo etico, il Paganesimo celtico dell'antichit\u00e0 mise sempre in primo piano il valore della natura e la propensione alla naturalezza che ogni individuo deve mantenere. Il precetto fondamentale del sistema etico del celtismo in ogni sua forma \u00e8 dunque quello della combinazione tra spontaneit\u00e0 e verit\u00e0, intesa quest'ultima come sfaccettatura dell'essere spontanei, ovvero l'essere sempre se stessi, e dunque veri. La centralit\u00e0 della natura si manifesta attraverso due fondamenti della dottrina etica celtista, ovvero l'insegnamento degli alberi e l'insegnamento degli animali. Questi due precetti sono le vie di ricerca che il celtista pu\u00f2 seguire e attraverso le quali pu\u00f2 comprendere l'essenza della spiritualit\u00e0. La via degli alberi passa attraverso l'amore per la natura e la preservazione di questa. L'insegnamento degli alberi \u00e8 il dettame sul quale si fonda l'attivismo ambientalistico di molte comunit\u00e0 celtiste, e legato ad esso \u00e8 il sistema filosofico dell'ogam, il quale consiste in una serie di tecniche attraverso cui interpretare metafisicamente la natura e gli eventi che la caratterizzano. L'insegnamento degli animali \u00e8 invece l'interpretazione del comportamento degli esseri viventi e il loro modo di essere come qualcosa di sacro. Il salmone \u00e8 l'essere vivente considerato pi\u00f9 sacrale dalla tradizione celtista in quanto rappresenta la saggezza e la perenne ricerca dell'uomo, che lotta contro corrente per giungere alla comprensione dell'essenza del mondo. Altro animale di conoscenza \u00e8 il corvo, considerato il simbolo del perenne legame che intercorre tra il mondo divino e il mondo umano, i quali sono coincidenti. L'etica celtista va poi a divenire pi\u00f9 elaborata, includendo sistemi complessi quali il Codice del Druido, una serie di undici massime che ribadiscono la necessit\u00e0 di condurre una vita onesta e in armonia con l'equilibrio della natura. Un ruolo centrale \u00e8 dato infine alla responsabilit\u00e0, alla fiducia, all'integrit\u00e0 morale e fisica; il Valore dell'Opposto \u00e8 un precetto etico basato sul rispetto reciproco tra le diversit\u00e0 speculari, che si conclude dunque in un'universalizzazione dell'amore verso il prossimo.\nOrganizzazione.\nIl celtismo non \u00e8 solamente un modo di vedere il mondo filosofico, fatto di ricerca e comprensione, ma anche un sistema di pratiche mistiche e sciamaniche. Nella maggior parte dei casi il celtista vede la vita di tutti i gironi come una forma di attivit\u00e0 sacra, lo stesso atto di vivere \u00e8 infatti il compimento dei processi divini che caratterizzano e fanno evolvere il mondo; la stessa quotidianit\u00e0 \u00e8 accompagnata da rituali di purificazione e protezione. In generale, dunque, il rito ha una valenza fondamentale e una presenza quasi costante. Il fedele celtista combina le pratiche di purificazione con la recitazione di inni o preghiere, spesso di origine strettamente celtica, spesso preghiere cristiane paganizzate. Un manuale di preghiere molto comune \u00e8 il Carmina Gadelica, ma popolari sono anche raccoglitori di poesie sacre in particolare originarie delle culture irlandese e gallese. I rituali comunitari sono nella maggior parte dei casi basati su liturgie sistematizzate riprese dalle testimonianze di fonti antiche e in particolare dagli scritti di autori quali Marian McNeill, Kevin Danaher o John Gregorson Campbell. Le celebrazioni involvono spesso canti, balli, rituali legati al fuoco e divinazione. Le forme pi\u00f9 misteriche del celtismo permettono agli iniziati di praticare anche rituali e tecniche di interazione con le potenze soprannaturali. Comune tra tutte le comunit\u00e0 \u00e8 invece la pratica dell'offertorio, in cui vengono presentate simbolicamente alle divinit\u00e0 offerte in cibo, bevande e composizioni artistiche. Le strutture ritualistiche celtiste sono fortemente basate sulla concezione cosmologica dei Tre Reami; vengono dunque a legarsi con i tre elementi simbolo di tali mondi, vale a dire l'acqua, la terra e l'aria. L'elemento del fuoco \u00e8 visto come trasversale, ovvero la forza unificatrice che attraversa i tre altri elementi. Parecchi celtisti praticano i culti attraverso l'allestimento di altari domestici o sale adibite a templi. Non mancano templi \"pubblici\", utilizzati spesso dalle sole comunit\u00e0 locali. In mancanza di un edificio di culto in muratura spesso vengono utilizzati semplici spazi naturali, in particolare in prossimit\u00e0 di fonti d'acqua e alberi speciali. Alcuni celtisti praticano infine tecniche divinatorie. Il metodo pi\u00f9 utilizzato \u00e8 quello dell'ogam, che permetterebbe di acquisire predizioni mediante l'osservazione delle nuvole e il comportamento di uccelli e altri animali.\nPer quanto riguarda l'istituzione ecclesiastica, il celtismo \u00e8 supportato da una serie di organizzazioni internazionali e locali la cui comparsa \u00e8 letteralmente esplosa in numero negli ultimi anni. Il clero \u00e8 sia maschile che femminile; mentre nelle denominazioni ortodosse i sacerdoti vengono chiamati \"druidi\" e \"druidesse\" (nel caso siano donne), nel Druidismo \u2014 in quanto il termine \"druido\" viene spesso utilizzato come alternativa a \"druidista\", indicando dunque tutti i fedeli \u2014 i chierici vengono chiamati semplicemente \"sacerdoti\", \"sacerdotesse\" o \"preti\". Tra le principali associazioni si possono trovare l'Obod (acronimo di \"Ordine di bardi, ovati e druidi\"), l'Associazione leale arturiana, l'Ordine druidista britannico, l'Ordine druidista secolare, l'Ordine druidista di Glastonbury, il Concilio degli ordini druidisti britannici. Nel febbraio del 2003 \u00e8 stata fondata la Rete druidista, un'organizzazione nordamericana sistematizzata come una vera e propria Chiesa, ovvero con territori amministrativi e clero fortemente organizzato. Il 2003 ha visto la nascita anche del Nuovo ordine dei druidi fondato in Belgio da David Dom; sempre belga e attivata nello stesso anno \u00e8 l'Associazione druidista Glastoratin. L'Assemblea universale dei druidi arduni, la Congregazione del druido, e il Cerchio di Keltria sono altre organizzazioni fondate tra gli anni Novanta e il periodo contemporaneo. Di rilevante importanza \u00e8 la nascita di una carica suprema riconosciuta da molti ordini druidici, vale a dire il grande druido di Bretagna o \"poellgor di Bretagna\". La carica \u00e8 emersa nel 1980 e da allora ai nostri giorni \u00e8 ricoperta da Loic Gwennglan Le Scouezec. La Bretagna \u00e8 una regione della Francia, pertanto il poellgor \u00e8 stato chiamato in causa in certi casi non solo come grande druido di Bretagna ma di tutta la Francia. Il potere spirituale del grande druido \u2014 il quale venne eletto dall'Obod, una delle Chiese certamente pi\u00f9 influenti \u2014 non sembra attualmente avere un ruolo dominante su tutte le organizzazioni druidiste, tantomeno complessivamente celtiste. Tra le organizzazioni pi\u00f9 importanti da ricordare \u00e8 l'Imbas, la quale promuove l'ortodossia senistrognatana.\nCultura.\nSebbene le contaminazioni tra la frangia ortodossa e quella druidista e keltriana del celtismo siano notevoli, oltre che notevole sia anche la trasversalit\u00e0 di molti degli aderenti alle due tendenze, esistono differenti metodologie di approccio alla religione sia da parte dei senistrognatani sia da parte dei druidisti e dei keltriani. Solitamente i senistrognatani tendono ad accettare tutto lo spettro della tradizione religiosa antica, ricostituendo il politeismo, l'iconografia e il clero nelle loro forme il pi\u00f9 possibilmente attinenti a quello che furono, nonch\u00e9 nelle loro forme strettamente pubbliche. Il druidismo tende infatti \u2014 contrariamente \u2014 all'innovazione e all'assimilazione di concetti e pratiche da religioni differenti, basando il tutto su un semplice sostrato e un'appariscenza pagani celtici. Lo stile e le iconografie del druidismo e del keltrianesimo rimandano sicuramente alla tradizione celtica, ma la sostanza di queste due correnti religiose del celtismo \u00e8 spiccatamente wiccana e sincretica. I druidisti affermano inoltre di non ambire alla ricostruzione del culto popolare dell'antica religione celtica, ma dei culti misterici praticati esclusivamente e iniziaticamente dai collegi dei druidi. Proprio nella questione del clero sta l'ulteriore differenza tra la senistrognata e le altre due tradizioni celtiste.\nMentre infatti gli ortodossi considerano con il termine \"druidi\" e \"druidesse\" i soli sacerdoti, i druidisti e i keltriani tendono a identificare i chierici con i termini non strettamente celtici di \"sacerdoti\", \"sacerdotesse\" o \"preti\", mentre identificano con l'etichetta di \"druido\" qualsiasi aderente al Druidismo, dando dunque al secolare termine un concetto totalmente nuovo e sinonimico all'altrettanto utilizzato \"druidista\". Nonostante le evidenti profonde spaccature, le due frange del celtismo continuano a mantenere buoni rapporti e ad intessere relazioni comuni. Alcune organizzazioni come la Congregazione del druido, l'Obod e il Cerchio di Keltria, pur seguenti tendenze diversificate, condividono parecchi punti di vista relativamente simili.\nProdotti.\nLa comparsa e diffusione crescente del celtismo ha portato a manifestazioni culturali di differente tipologia. Di sicuramente grande rilevanza \u00e8 la forte enfasi che viene data, dai celtisti, all'attivismo ecopagano. L'ecopaganesimo \u00e8 una tendenza culturale che combina politica e ambientalismo, vedendo la prima come un metodo vincente attraverso cui far valere il secondo. L'ambientalismo \u00e8 considerato una parte fondamentale dell'impegno di un celtista, e campagne a favore della salvaguardia di ambienti naturali si sono manifestate ovunque sia presente una comunit\u00e0 celtista. Associazioni come l'Obod organizzano progetti di riforestazione e collaborano con gruppi quali Greenpeace in osservazione del precetto etico celtista del \"rispettare gli altri e il mondo\". Il celtismo ha avuto una capillare diffusione negli ultimi anni, con la comparsa di comunit\u00e0, centri e gruppi in America settentrionale e in Europa, particolarmente nelle zone di tradizionale retaggio celtico quali la Gran Bretagna e l'Irlanda. Una ricerca del Centro studi sulle nuove religioni fa notare come la maggioranza dei convertiti al celtismo (la ricerca analizza in particolare la crescita dei membri della Congregazione del druido) siano innanzitutto ex cristiani (con il 37% di percentuale), seguiti da un 19% di neopagani che scelgono il Druidismo come via definitiva e un 11% di ex wiccani, in aggiunta ad una serie di ex atei o non categorizzati. La ricerca spiega che i convertiti sono in maggioranza cristiani in quanto il cristianesimo \u00e8 visto oggi come una religione irrazionale e in decadenza, la cui intolleranza e il cui dualismo trascendentistico hanno portato nel corso dei secoli alla demonizzazione della vita e del mondo, al degrado della natura, all'odio per il diverso e all'oppressione della donna. L'allontanamento dal cristianesimo e la conversione ad altre religioni sono viste dai convertiti analizzati dal rapporto come un processo naturale e coincidente con il risveglio illuministico dell'uomo contemporaneo. I convertiti al celtismo provenienti dalla wicca dimostrano invece un'insoddisfazione per la precedente religione in quanto questa sarebbe troppo innovativa e minimamente basata su un retaggio solido ereditato dalle tradizioni antiche. Di centrale importanza nella trattazione dei prodotti culturali portati dal celtismo \u00e8 la questione del complesso megalitico di Stonehenge, divenuto da tempo un centro di ritrovo per la celebrazione di rituali celtisti durante le feste principali del calendario, nonostante il suo utilizzo da parte dei druidi dell'antichit\u00e0 sia ancora causa di innumerevoli controversie."}
{"id": "1152224", "revid": "112962004", "url": "https://it.wikipedia.org/wiki?curid=1152224", "title": "Trigonoceps occipitalis", "text": "L'avvoltoio testabianca (\"Trigonoceps occipitalis\") \u00e8 un avvoltoio del Vecchio Mondo diffuso in Africa.\nMisura poco meno di 1 m di lunghezza, per un'apertura alare di 2 m circa.\nIl becco \u00e8 di colore rosa, inoltre, a differenza degli altri avvoltoi africani, possiede una cresa bianca sul cranio, che \u00e8 di colore grigio pallido, pur essendo nudo. Le ali ed il dorso sono bruno scuro, il petto ed il ventre sono bianchi, la coda \u00e8 nera.\nPassa gran parte della giornata a volare ad alte quote in cerca di carcasse per nutrirsi, aiutato dalla vista molto sviluppata.\nDi notte, rimane appollaiato sugli alberi alti in prossimit\u00e0 di sorgenti d'acqua. \u00c8 un uccello ad elevato rischio di estinzione."}
{"id": "1152226", "revid": "46291", "url": "https://it.wikipedia.org/wiki?curid=1152226", "title": "Trigonoceps", "text": ""}
{"id": "1152228", "revid": "287204", "url": "https://it.wikipedia.org/wiki?curid=1152228", "title": "Trattato di Vienna", "text": ""}
{"id": "1152229", "revid": "626258", "url": "https://it.wikipedia.org/wiki?curid=1152229", "title": "Sport a Grosseto", "text": "Atletica leggera.\nLo stadio di Grosseto ha ospitato i Campionati europei juniores 2001 e i Campionati mondiali juniores 2004. \nNel 2010 ha ospitato i Campionati italiani assoluti di atletica leggera, mentre nel 2013 i Campionati italiani paralimpici assoluti.\nQui si allena abitualmente il saltatore con l'asta Andrea Giannini. Grosseto \u00e8 stata scelta saltuariamente come luogo di allenamento anche da Andrew Howe e Oscar Pistorius.\nBaseball.\nNel baseball il Bbc Grosseto \u00e8 stato quattro volte campione d'Italia (1986, 1989, 2004 e 2007) e vincitore di una Coppa Campioni (2005 a Rotterdam nei Paesi Bassi) e di una Coppa CEB (nel 1997 a Pamplona in Spagna). Nel 2011, a causa della grave crisi finanziaria della societ\u00e0, la squadra si scioglie e da una sua costola nasce il Grosseto Baseball, tuttora in attivit\u00e0 (nel 2013 viene sostituita in IBL dal Bbc Mastiff, che per\u00f2 si ritira dopo una sola stagione).\nBasket.\nNella pallacanestro a Grosseto vi \u00e8 un'unica societ\u00e0, la A.S.D. Basket Grosseto, nata dall'unione del \"Gorarella Basket\", societ\u00e0 erede della scomparsa A.S. Basket Grosseto che milit\u00f2 in serie B2 alla fine degli anni ottanta, con la \"Pallacanestro Grosseto Team 90\", l'altra maggiore societ\u00e0 grossetana degli anni novanta.\nLa societ\u00e0 dispone di due principali squadre, la prima squadra, con il nome di \"Basket Grosseto\", attualmente militante in serie C regionale, e la seconda, con il nome di \"Pallacanestro Grosseto\", militante dal 2012 nel campionato di Serie D.\nBoxe.\nLa citt\u00e0 ha solide tradizioni sportive anche nella boxe, essendo la cornice di numerosi incontri di pugilato nazionali ed internazionali.\nAlcuni campioni di questo sport sono nati a Grosseto; tra questi vanno ricordati Aldo Ballerini, \"Ghigo\" Cortonesi, \"Lollo\" Polidori, Emilio Marconi, Alessandro \"Professorino\" Scapecchi e, pi\u00f9 recentemente, Emmanuele \"Toro Maremmano\" Grilli.\nCalcio.\nNel calcio, l'Unione Sportiva Grosseto disputa le partite casalinghe presso lo Stadio Carlo Zecchini.\nNel 2002-2003 la societ\u00e0 approda al campionato di Serie C2 dopo molti tornei disputati nelle categorie inferiori. Nel 2003-2004 vince il campionato di C2 ed \u00e8 promosso in serie C1. Nel campionato 2006-2007 ottiene la promozione in serie B. Nel 2008-2009 centra uno storico piazzamento nei playoff per la serie A.\nAttualmente milita in Lega Pro Prima Divisione.\nCalcio a 5.\nNel calcio a 5, l'Atlante Grosseto ha vinto due volte la Serie B.\nCricket.\nNel cricket la squadra del Maremma Cricket Club, in 22 anni di storia, \u00e8 riuscita a vincere una Coppa Italia.\nFootball americano.\nNella citt\u00e0 hanno sede i Condor Grosseto e i Veterans Grosseto, che militano nel CIF9, la terza categoria della FIDAF.\nHockey su pista.\nLa citt\u00e0 \u00e8 sede di una delle pi\u00f9 vecchie societ\u00e0 di hockey d'Italia, il Circolo Pattinatori Grosseto, nato negli anni cinquanta, che milit\u00f2 in massima serie tra gli anni settanta e gli anni ottanta del Novecento, e che annoverava tra i suoi giocatori hockeisti di fama come Giancarlo Fantozzi, Ra\u00f9l Martinazzo, i fratelli Enrico e Massimo Mariotti.\nScherma.\nGrosseto \u00e8 stata sede nel 2006 dei campionati Mondiali Militari di Scherma. Tra le numerose societ\u00e0 sportive cittadine si annovera la Societ\u00e0 Schermistica Grossetana."}
{"id": "1152234", "revid": "287204", "url": "https://it.wikipedia.org/wiki?curid=1152234", "title": "Charles Valentine Riley", "text": "La carriera.\nNel 1860, all'et\u00e0 di 17 anni, Riley emigr\u00f2 negli Stati Uniti d'America e trascorse i primi anni della sua giovinezza in una fattoria nell'Illinois. Durante questi anni s'interess\u00f2 attivamente degli insetti dannosi all'agricoltura. Nel 1864 si stabil\u00ec a Chicago per lavorare presso la rivista di agricoltura \"Prairie Farmer\", in qualit\u00e0 di giornalista e disegnatore per la sezione di entomologia.\nPer la stima acquisita nella sua attivit\u00e0 di giornalista e le promettenti doti, ottenne la nomina di Entomologo di Stato del Missouri nel 1868, ricoprendo questo incarico fino al 1877. Nel 1877 fu istituita, sotto la competenza del Dipartimento dell'Interno, la \"Grassophers Commission\" (\"Commissione Cavallette\") per la quale Riley copr\u00ec l'incarico di Presidente.\nNel 1878 ricopr\u00ec l'incarico di entomologo presso il Dipartimento dell'Agricoltura (USDA), ma dopo un anno si dimise a causa di divergenze con il Commissario per l'agricoltura. Due anni pi\u00f9 tardi, nel 1881, rientr\u00f2 nell'USDA in qualit\u00e0 di capo del \"Federal Entomological Service\" e ricopr\u00ec questa carica fino al 1894. Contemporaneamente, nel 1885 ricopr\u00ec un incarico onorario come curatore della collezione entomologica del museo nazionale presso l'attuale Smithsonian Institution.\nGli studi.\nNel corso della sua vita, Riley collabor\u00f2 con molti entomologi, studiando diversi aspetti relativi alle emergenze fitosanitarie che nella seconda met\u00e0 del XIX secolo colpirono l'agricoltura.\nFra i suoi studi si occup\u00f2 del problema delle cavallette, che dal 1873 al 1874, in diversi stati occidentali causarono gravi danni alle colture e agli insediamenti dei pionieri. Fu infatti l'opera di sensibilizzazione di Riley, attraverso tre dei suoi nove rapporti annuali redatti come Entomologo di Stato del Missouri, che port\u00f2 all'istituzione della \"Grassophers Commission\".\nAltri importanti contributi derivarono dallo studio della biologia di diversi gruppi di insetti (Rincoti, Lepidotteri, Coleotteri, Imenotteri). Nel 1885 don\u00f2 al Museo Nazionale dello Smithsonian Institution la sua collezione personale che comprendeva oltre 110.000 esemplari rappresentanti ben 20.000 specie d'insetti. Fra i suoi studi si annovera anche un contributo alla lotta contro la Fillossera della Vite in Europa.\nAttivo scrittore e disegnatore, nel corso della sua vita ha prodotto oltre 2400 pubblicazioni e pubblicato due giornali, \"American Entomologist\" (dal 1868 al 1880) e \"Insect Life\" (dal 1889 al 1894).\nIl merito pi\u00f9 grande di Riley fu tuttavia quello per cui molti entomologi oggi lo definiscono come il padre della moderna lotta biologica. Nel 1868 comparve negli agrumeti californiani una cocciniglia di provenienza australiana, l\"Icerya purchasi\". La diffusione delle infestazioni e la gravit\u00e0 degli attacchi erano tali che la fiorente agrumicoltura californiana si avviava verso un inesorabile declino. Nel 1886 Riley invi\u00f2 in Australia un suo collaboratore, Albert Koebele, allo scopo di raccogliere insetti antagonisti della cocciniglia. Nello stesso anno Koebele sped\u00ec dall'Australia un numero elevato di esemplari di molte specie, fra cui migliaia di cocciniglie parassitizzate dal Dittero \"Cryptochetum iceryae\" e circa 500 adulti del Coccinellide predatore \"Rodolia cardinalis\". La \"Rodolia\" fu moltiplicata su alcuni alberi infestati fino ad ottenere 10.000 esemplari, liberati negli agrumeti. In soli due anni la popolazione della cocciniglia fu decimata dal parassitoide e, soprattutto, dal predatore e alla fine del 1887 portata ad un livello di completa inoffensivit\u00e0. Il clamore di questa operazione fu tale che nei decenni successivi la \"Rodolia\" fu introdotta in tutte le regioni in cui compariva la cocciniglia, facendola diventare cosmopolita. Ancora oggi l\"Icerya\" \u00e8 ritenuto un fitofago poco dannoso, efficacemente controllato dalla coccinella in tutto il mondo.\nNon meno importante fu l'attiva collaborazione con il francese Jules \u00c9mile Planchon negli studi sulla lotta alla Fillossera della vite. Oltre ad inviare in Francia insetti antagonisti dell'afide, Riley fece notare che le radici di alcuni vitigni americani erano resistenti agli attacchi della fillossera. Grazie a questo contributo si concep\u00ec la tecnica dell'innesto della vite europea come mezzo biotecnico di controllo della fillossera.\nI riconoscimenti.\nGrazie agli studi, alla documentazione prodotta, alle geniali intuizioni, alle doti organizzative evidenziate nel corso dei suoi incarichi, in qualit\u00e0 di funzionario tecnico-scientifico presso l'U. S. Department of Agriculture, Riley ha dato un notevole contributo ai progressi dell'Entomologia moderna.\nCi\u00f2 ha permesso che, nel corso della sua vita, l'entomologo abbia beneficiato di diversi riconoscimenti ufficiali: due titoli accademici onorari, rispettivamente da parte della Kansas State University e dell'University of Missouri e il titolo di membro onorario della Entomological Society of London. Di grande significato sono infine altri due riconoscimenti dalla Francia come simbolo di gratitudine per il suo contributo alla lotta alla fillossera: una medaglia d'oro, da parte dei viticoltori francesi, e la Croce della Legione d'Onore da parte del governo francese.\nLa morte.\nRiley si spense tragicamente all'et\u00e0 di 52 anni a causa di un incidente: viaggiando in bicicletta urt\u00f2 su un blocco di granito perso da un carro e la conseguente caduta gli procur\u00f2 una frattura al cranio. Trasportato a casa non riprese pi\u00f9 conoscenza e mor\u00ec nello stesso giorno."}
{"id": "1152235", "revid": "1543377", "url": "https://it.wikipedia.org/wiki?curid=1152235", "title": "Orano (azienda)", "text": "Orano (ex Areva) \u00e8 una multinazionale francese che opera nel campo dell'energia, specialmente quella nucleare. \"Areva\" \u00e8 stata fondata nel 2001, per riunire insieme tutte le attivit\u00e0 nucleari (ciclo del combustibile, reattori nucleari, ecc.) sotto un'unica grande azienda. Nel 2017, a seguito di un piano di ristrutturazione, \"Areva\" cede diverse attivit\u00e0 e filiali per riconcentrarsi sul ciclo del combustibile nucleare e cambia nome in \"Orano\".\nLe sue attivit\u00e0 sono principalmente legate all'energia nucleare: estrazione mineraria dell'uranio, ciclo del combustibile nucleare, concentrazione, raffinazione, conversione e arricchimento dell'uranio, fabbricazione di assemblaggi di combustibile nucleare, trasporto del combustibile e trattamento del combustibile usato, smantellamento nucleare e gestione dei rifiuti radioattivi.\nAreva \u00e8 stata molto attiva nelle sponsorizzazioni sportive: D\u00e9fi Areva (America's Cup 2003), Areva Challenge (America's Cup 2007), 1. FC N\u00fcrnberg (2008-2012), Meeting Areva (2009-2015), ecc.\nStoria.\nIl gruppo Areva \u00e8 stato creato il 3 settembre 2001, con il raggruppamento delle due aziende principali del settore dell'energia nucleare detenute maggioritariamente (direttamente o indirettamente) dalla societ\u00e0 CEA-Industrie (nome precedente di Areva):\nLe filiali di CEA Industrie (filiale del Commissariat \u00e0 l'\u00e9nergie atomique): Cogema (diretta da Anne Lauvergeon), Framatome e Technicatome si fondono in una nuova societ\u00e0 chiamata \"Topco\", tre mesi dopo quest'ultima \u00e8 rinominata \"Areva\".\nIl 1\u00ba marzo 2006, Areva diventa il marchio unico di tutte le filiali di primo piano del gruppo: Cogema adotta il nome commerciale di Areva NC, Framatome ANP quello di Areva NP e Technicatome quello di Areva TA.\nNegli anni 2000, nell'ambito del \"rilancio\" dell'energia nucleare in Italia e della joint-venture \"Sviluppo Nucleare Italia Srl\" tra \u00c9lectricit\u00e9 de France e Enel, Areva avrebbe dovuto realizzare fino a 4 reattori nucleari EPR in Italia. Il programma nucleare italiano \u00e8 stato poi accantonato a seguito dei referendum abrogativi del 2011. Nel 2010, \"Areva T&amp;D\" \u00e8 venduta ad Alstom e Schneider Electric.\nIn seguito a delle difficolt\u00e0 economiche, imputate soprattutto alla costruzione del nuovo reattore EPR in Finlandia, Areva \u00e8 riorganizzata, in vista di un piano di salvataggio, aumento di capitale, ristrutturazione e cessione di filiali per evitare il fallimento. Tutte le attivit\u00e0 legate alle energie rinnovabili di \"Areva Renouvelables\" sono state fermate o vendute (Adwen a Gamesa) tra il 2016 e l'inizio del 2017; nel luglio 2016 \u00e8 ceduta la filiale \"Canberra\" di misurazioni nucleari e di strumenti di rilevamento di radiazioni al gruppo industriale Mirion Technologies, Inc.\nNel 2017, il gruppo Areva \u00e8 riorganizzato in due nuove \"newco\": la \"vecchia\" \"Areva S.A.\" (per completare la centrale nucleare di Olkiluoto), la \"nuova\" \"New Areva\" (o \"NewCo\", per raggruppare tutte le attivit\u00e0 legate al ciclo del combustibile nucleare) e \"New NP\" (per le attivit\u00e0 legate ai reattori nucleari).\nNel marzo 2017 \u00e8 completata la cessione di \"Areva TA\", i nuovi azionisti sono l'APE (50,32%), il CEA (20,32%), Naval Group (20,32%) e EDF (9,03%); \"Areva TA\" riprende anche il suo vecchio nome: Technicatome. Questa operazione fa parte delle 4 principali cessioni di Areva, insieme a quelle gi\u00e0 effettuate di \"Canberra\" (misure nucleari, a Mirion Technologies) ed \"Adwen\" (eolico in mare, a Gamesa) e quella successiva di \"Areva NP\".\nNel dicembre 2017, \u00e8 finalizzata la cessione del capitale di \u00abNew NP\u00bb ad EDF che diventa l'azionista maggioritario dell'azienda con il 75,5%; Mitsubishi Heavy Industries e Assystem possiedono rispettivamente il 19,5% e il 5%; nel gennaio 2018, \u00abNew NP\u00bb diventa Framatome.\nIl 23 gennaio 2018, \"New Areva\", \"Areva Mines\", \"Areva NC\", \"Areva Projets\" e \"Areva Med\" sono rinominate rispettivamente \"Orano\", \"Orano Mining\" (estrazione mineraria dell'uranio) e \"Orano Cycle\" (ciclo del combustibile nucleare), \"Orano Projets\" (ingegneria nucleare) e \"Orano Med\" (medicina nucleare).\nAttivit\u00e0.\nAreva (2001-2017) era un'azienda \"leader\" nel campo dell'energia nucleare ed era l'unica presente in ogni attivit\u00e0 industriale ad essa connessa: miniere, chimica, arricchimento, combustibili, ingegneria, propulsione nucleare e reattori, trattamento, riciclaggio, stabilizzazione e stoccaggio delle scorie nucleari.\nReattori.\nSono tre le tipologie di reattore nucleare di III generazione che facevano capo alla multinazionale Areva: due (Kerena e Atmea1) sono in fase di progettazione e uno (il reattore nucleare europeo ad acqua pressurizzata o EPR) \u00e8 in fase di avanzata costruzione in Finlandia (centrale nucleare di Olkiluoto), in Francia (centrale nucleare di Flamanville) e in Cina (centrale nucleare di Taishan).\nKerena.\nKERENA (ex \"SWR 1000\"), un reattore nucleare ad acqua bollente da 1.290MWe di III+ generazione, in progettazione insieme ad E.ON.\nIl progetto proviene dallo sviluppo del reattore del Gundremmingen Nuclear Power Plant, con notevole apporto di \"know-how\" tedesco e con utilizzo dell'esperienza operativa maturata con i reattori \"Boiling water reactor\" di seconda generazione, al fine di semplificare l'ingegnerizzazione dei sistemi.\nIl reattore, secondo la Areva, offrir\u00e0 una miglior sicurezza, con l'implementazione di sistemi di sicurezza intrinseca, con lo sfruttamento di fenomeni fisici passivi come la convezione, la gravit\u00e0 e la resistenza alla alte temperature. Il progetto prevede una operativit\u00e0 semplificata e la produzione di volumi pi\u00f9 ridotti di scorie nucleari.\nViene utilizzato del combustibile fissile ad alto \"burnup\", che permette un intervallo di funzionamento di due anni tra due rifornimenti di combustibile.\nA progetto ultimato \u00e8 prevista una vita operativa di circa 60 anni. Il design semplificato e standardizzato promette una riduzione dei costi in conto capitale e l'accorciamento dei tempi di costruzione, che si prevedono inferiori ai 48 mesi.\nAtmea1.\nATMEA1 \u00e8 un reattore nucleare ad acqua pressurizzata da 1.150-1.200MWe, di III+ generazione, in progettazione insieme a Mitsubishi Heavy Industries nella joint-venture ATMEA.\nImpianto di arricchimento dell'uranio Georges Besse II.\nSul sito di Tricastin, il 9 dicembre 2009, Areva ha testato con successo un impianto di arricchimento dell'uranio con il metodo della centrifugazione.\nL'impianto Georges-Besse II, costato circa 3 miliardi di euro, andr\u00e0 a sostituire l'attuale impianto Georges-Besse I (ex Eurodif, posto nel medesimo sito), che utilizza la tecnica della diffusione gassosa e che fornisce combustibile nucleare per un centinaio di reattori nel mondo.\nPresenza geografica.\nNel mondo, il Gruppo Areva ha una presenza industriale in 40 Paesi, mentre la sua rete commerciale raggiunge pi\u00f9 di 100 Paesi. Impiega 58.000 persone per un ricavo consolidato di 10,863 miliardi di Euro. \u00c8 socio fondatore del \"Forum Nucleare Italiano\". Areva possiede due miniere a Arlit, in Niger, dove impiega 1.600 persone; il Niger \u00e8 uno dei pi\u00f9 grandi esportatori di uranio.\nOrganizzazione.\nAll'indomani della creazione di Areva, nel 2001, il gruppo era cos\u00ec organizzato:\nNel 2008, il gruppo Areva comprendeva:\nAreva era costituita da alcune principali controllate:\nI principali partner di Areva sono Euriware, STMicroelectronics, Eramet e Safran (di cui detiene il 7,4%).\nBilancio 2010.\nAreva S.A. ha chiuso il 2010 con 9.10 miliardi di euro di ricavi, Ebitda negativo per 423 milioni di euro, Ebit negativo per 314 milioni, utili per 883 milioni grazie alla cessione ad Alstom e Schneider Electric di Areva T&amp;D S.A. per 2.29 miliardi di euro, ottenendo una plusvalenza di 1.27 miliardi. Indebitamento consolidato ridotto a 3,7 miliardi ed ordini per 44 miliardi di euro."}
{"id": "1152237", "revid": "114525136", "url": "https://it.wikipedia.org/wiki?curid=1152237", "title": "Rifugio Elisabetta Soldini Montanaro", "text": "Il rifugio Elisabetta Soldini Montanaro (talvolta ricordato pi\u00f9 semplicemente come \"rifugio Elisabetta\") \u00e8 un rifugio situato nel comune di Courmayeur (AO), in fondo alla Val Veny, nelle Alpi Graie, a \"2.195\"\u00a0m s.l.m.\nStoria.\nFu costruito nel 1953. A trent'anni di distanza, nel 1983, fu notevolmente ampliato.\nCaratteristiche e informazioni.\n\u00c8 intitolato all'escursionista Elisabetta Soldini Montanaro, tragicamente mancata in montagna. \u00c8 punto di tappa dell'Alta via della Valle d'Aosta n. 2, percorso escursionistico della Valle d'Aosta.\nAccessi.\nL'accesso avviene da Courmayeur percorrendo la Val Veny. Dapprima si percorre la valle in macchina; lasciata la macchina, si continua su un facile sentiero su strada asfaltata e si raggiunge il rifugio in circa due ore di cammino sotto il sole."}
{"id": "1152242", "revid": "78273", "url": "https://it.wikipedia.org/wiki?curid=1152242", "title": "Pavel Sukhoj", "text": ""}
{"id": "1152243", "revid": "1926649", "url": "https://it.wikipedia.org/wiki?curid=1152243", "title": "Mario Paradisi", "text": "Carriera.\nGiocatore.\nHa giocato in Serie A con le maglie di , , e ; in Serie C1 con le maglie di Catania, , e Novara.\nAllenatore.\nAbbandonata la carriera agonistica, \u00e8 diventato un preparatore dei portieri, lavorando per , , Gualdo, , Catania, San Marino, Urbino e Cagliari.\nDal settembre del 2008 al giugno del 2009 \u00e8 stato il preparatore dei portieri del di Davide Ballardini, col quale aveva gi\u00e0 lavorato a San Benedetto del Tronto ed a Cagliari. Il 15 settembre 2009 \u00e8 tornato ad essere il preparatore dei portieri dei rosanero sotto la nuova gestione di Walter Zenga.\nNella stagione calcistica 2013/14 \u00e8 stato l'allenatore dei portieri del settore giovanile della Falco Acqualagna nelle categorie Allievi e Giovanissimi. Nel gennaio del 2014 si \u00e8 trasferito al Bologna, affiancando il tecnico Davide Ballardini fino a fine stagione."}
{"id": "1152244", "revid": "599013", "url": "https://it.wikipedia.org/wiki?curid=1152244", "title": "Sacerdoti del Sacro Cuore di Ges\u00f9", "text": "I Sacerdoti del Sacro Cuore di Ges\u00f9 (in latino \"Congregatio Sacerdotum a Sacro Corde Iesu\") sono un istituto religioso maschile di diritto pontificio, fondato nel 1877 dal sacerdote francese L\u00e9on Gustave Dehon: i membri di questa congregazione clericale, detti popolarmente dehoniani, pospongono al loro nome la sigla S.C.I.\nStoria.\nLa congregazione venne fondata dal sacerdote francese L\u00e9on Gustave Dehon (1843-1925): formatosi in Italia, al ritorno in patria venne nominato cappellano della basilica di San Quintino, nell'Aisne, e inizi\u00f2 a maturare l'idea di istituire una nuova famiglia religiosa, interamente dedita alla propagazione della devozione al Sacro Cuore di Ges\u00f9 e della spiritualit\u00e0 riparatrice; Odon Thibaudier, vescovo di Soissons, diede il suo consenso l'8 giugno 1877 e il 13 luglio successivo Dehon diede formalmente inizio alla congregazione.\nL'istituto ottenne il pontificio decreto di lode il 25 febbraio 1888 e venne approvato definitivamente dalla Santa Sede il 4 luglio 1906.\nSpiritualit\u00e0, attivit\u00e0 e diffusione.\nLa spiritualit\u00e0 e l'attivit\u00e0.\nI Dehoniani si dedicano al ministero sacerdotale, alla formazione del clero e a diverse opere di apostolato missionario e sociale, sempre in spirito di riparazione delle offese dell'umanit\u00e0 al Cuore di Ges\u00f9. In sostanza, partendo dalla devozione al Cuore di Cristo, spiritualit\u00e0 che si era gi\u00e0 diffusa nel corso dell'et\u00e0 moderna grazie a Margherita Maria Alacoque e del gesuita Jean Croiset, Dehon la porta da una dimensione interiore ed esclusivamente mistica ad una invece mistica e al contempo operante nel Mondo per la risoluzione delle ferite dell'umanit\u00e0. \nCome riporta padre Dorresteijn, la spiritualit\u00e0 dehoniana si fonda su quattro fondamentali momenti che devono essere vissuti in una dimensione sociale e comunitaria:\nL'attenzione verso le fasce pi\u00f9 deboli della popolazione, la critica serrata verso i malesseri sociali e l'attenzione verso l'educazione e la promozione culturale specialmente verso i giovani sono tutte attivit\u00e0 caritative che partono dall'emblema del Cuore di Ges\u00f9 Cristo, supremo esempio dell'amore che Dio ha voluto donare al mondo per la redenzione dei peccati. Un esempio di questa coniugazione tra aspetto \"teologico-spirituale\" e aspetto concreto lo si pu\u00f2 riassumere dalle parole del \"Cat\u00e9chisme social\" del 1898 redatto dal padre Dehon:\nLa diffusione nel mondo.\nI padri dehoniani, che hanno la propria sede generalizia a Roma, sono presenti in:\nAl 31 dicembre 2005, la congregazione contava 2.321 religiosi (dei quali 1.610 sacerdoti) in 411 case."}
{"id": "1152245", "revid": "944090", "url": "https://it.wikipedia.org/wiki?curid=1152245", "title": "Dehoniani", "text": ""}
{"id": "1152246", "revid": "1543377", "url": "https://it.wikipedia.org/wiki?curid=1152246", "title": "L'illusione di Dio", "text": "L'illusione di Dio (\"The God Delusion\", 2006) \u00e8 un'opera dell'etologo britannico Richard Dawkins, professore di \"Public Understanding of Science\" presso l'Universit\u00e0 di Oxford. Il libro \u00e8 stato pubblicato in italiano nel settembre 2007.\n\"The God Delusion\" ha raggiunto nel novembre 2006 la seconda posizione nella classifica dei \"bestseller\" di Amazon.com. All'inizio di dicembre 2006 ha raggiunto la quarta posizione della \"New York Times Best Seller list\" dopo nove settimane in classifica. A partire da aprile 2007 \u00e8 elencato al decimo posto.\nSinossi.\nDawkins sostiene che la fede in un creatore sovrannaturale si qualifica come un delirio (delusion in inglese, termine presente nel titolo originale del libro), che egli definisce come una credenza falsa e persistente, mantenuta anche di fronte a forti prove contraddittorie. \u00c8 concorde con l'osservazione di Robert Pirsig secondo cui \"quando una persona soffre di delirio parliamo di pazzia, ma quando ci\u00f2 accade a molte persone parliamo di religione.\"\nDawkins scrive che \"The God Delusion\" contiene quattro messaggi che \"sviluppano la coscienza\":\nSecondo l'autore la fede religiosa \u00e8 pericolosa perch\u00e9 pu\u00f2 spingere gli uomini a compiere azioni atroci. Dawkins sostiene la tesi del fisico statunitense Steven Weinberg; secondo cui la religione \u00e8 un insulto alla dignit\u00e0 dell'uomo, senza di essa ci sarebbero persone buone che compiono buone azioni e cattive persone che compiono cattive azioni; la religione per\u00f2 pu\u00f2 fare compiere cattive azioni alle persone buone. Le guerre di religione, le crociate, il tribunale del santo uffizio, le bombe dei kamikaze islamici sono esempi di azioni che hanno creato dolore e sparso sangue. Dawkins si chiede quante persone buone hanno commesso questi omicidi a causa della loro fede religiosa.\nDawkins inoltre risponde a chi sostiene che \"Dio deve esistere, perch\u00e9 molti miliardi di persone credono in lui\", ricordando che niente diventa vero solo perch\u00e9 qualcuno crede che sia vero. In passato milioni di persone hanno creduto che la terra fosse piatta, dobbiamo forse dedurre che la terra lo fosse davvero?\nNel libro si affronta anche il tema etico, argomentando che i testi sacri non sono alla base dell'etica moderna. In essi ci sono sia episodi edificanti, che episodi contrari all'etica moderna. Chi sostiene che i testi sacri siano di guida dal punto di vista etico sta ignorando questi ultimi episodi. Secondo Dawkins il criterio in base al quale decidere cosa ignorare e cosa no non pu\u00f2 essere dedotto dagli stessi testi che li contengono, ma \u00e8 riconducibile ad idee nuove, cio\u00e8 ad un processo di modernizzazione che \u00e8 in corso da secoli e che non \u00e8 imputabile alle religioni. Fenomeni come l'abolizione della schiavit\u00f9, il progresso della democrazia, la condanna della tortura indicano che l'umanit\u00e0 sta maturando dal punto di vista morale. Tuttavia episodi come le uccisioni di medici abortisti e le stragi compiute da fanatici religiosi sembrano indicare che questa maturazione avvenga nonostante l'effetto frenante delle religioni.\nUn altro tema su cui l'autore si sofferma \u00e8 l'immunit\u00e0 di cui godono le religioni. Le religioni sono immuni da qualsiasi critica, nessuno ha il diritto di criticare o porre in dubbio le \"verit\u00e0\" di una fede religiosa. Nella nostra societ\u00e0, persino tra gli atei, si \u00e8 affermata l'idea che sia assolutamente normale muovere obiezioni a chi crede nell'astrologia, negli oroscopi, ma non a chi crede nella nascita di un bambino da una donna non fecondata, nella resurrezione di un uomo morto da tre giorni, nel fatto che la rivoluzione della terra intorno al sole sia stata temporaneamente fermata per consentire la vittoria dell'esercito di Israele ed altri episodi simili. Nel giudicare quanto riportato in un testo sacro non prestiamo alcun ascolto al buon senso, tantomeno alla ragione. Se leggiamo che un dio, offeso da un atto di insubordinazione dell'uomo, decide dopo anni di perdonare l'offesa non ci soffermiamo a riflettere su quanto sia strano che:\nChi impedisce a questo dio di scegliere un modo pi\u00f9 semplice di perdonare il genere umano? Perch\u00e9 questo dio sceglie la via del masochismo, della sofferenza, della tortura e della morte?\nSignificato del titolo.\nIl titolo originale in inglese \u00e8 \"The God Delusion\". Dawkins stesso spiega nel capitolo 1 che \"God\" (traduzione letterale del Dio cristiano) \u00e8 una metafora che indica l'idea di una o pi\u00f9 divinit\u00e0 creatrici a cui vengono attribuite caratteristiche tipicamente umane. Dawkins chiama \"personal god\" (dio umanizzato) tale idea. Nella prefazione, invece, Dawkins spiega il significato del termine \"delusion\": rifacendosi al Penguin English Dictionary, l'autore definisce \"delusion\" una \"credenza o impressione falsa\". In italiano la traduzione letterale \u00e8 delirio (da non confondersi con delirium). Tuttavia, dal momento che la parola \"delirio\" in contesti non psicopatologici ha assunto un significato diverso, l'edizione italiana utilizza \"illusione\". Il significato in italiano del titolo originale si avvicina quindi a una perifrasi del tipo \"L'illusione delirante dell'idea di divinit\u00e0 creatrice umanizzata\".\nReazioni del mondo culturale.\nIl libro ha prodotto reazioni ovviamente sia positive che negative a seconda dei vari ambienti. Il libro \u00e8 stato pubblicato con l'endorsement di ricercatori come il premio Nobel James D. Watson e lo psicologo di Harvard Steven Pinker.\nIl libro venne nominato \"Miglior Libro\" al British Book Awards, dove Dawkins fu nominato Autore dell'anno.\nIl \"London Review of Books\" critica Richard Dawkins per non condurre una ricerca appropriata dell'argomento che tratta, ossia la religione, e di creare un sofismo per sviluppare le sue conclusioni contro la validit\u00e0 del teismo.\nIl teologo dell'Universit\u00e0 di Oxford Alister McGrath (autore di \"The Dawkins Delusion (L'illusione di Dawkins)\" e \"\") afferma che Dawkins \u00e8 ignorante nell'argomento della teologia cristiana e quindi non pu\u00f2 dibattere di religione e fede in maniera intelligente. In risposta, Dawkins controbatte: \"Ma che, bisogna approfondire in materia di follettologia prima di non credere ai folletti?\" e \u2014 nell'edizione tascabile del suo libro \u2014 fa riferimento alle argomentazioni del biologo americano Paul Zachary Myers, che ha scritto una satira su questo tipo di logica addotta da McGrath, chiamandola \"La Risposta del cortigiano\" (cfr. \"I vestiti nuovi dell'imperatore\").\nIl filosofo cristiano Keith Ward, nel suo libro del 2006 \"Is Religion Dangerous?\", controbatte all'affermazione di Dawkins e di altri di come la religione sia socialmente pericolosa.\nL'eticista Margaret Somerville, suggerisce che Dawkins \"esagera nel processo alla religione\", particolarmente il suo ruolo nei conflitti umani. Molti dei difensori di Dawkins affermano che i suoi critici hanno generalmente frainteso il suo vero punto: durante un dibattito a \"Radio 3 Hong Kong\", David Nicholls, scrittore e presidente della Fondazione Atea d'Australia, ribadisce i sentimenti di Dawkins che la religione \u00e8 \"un aspetto inutile\" dei problemi globali.\nNel suo libro \"Il furore di Dio\", il filosofo tedesco Peter Sloterdijk definisce\" L'illusione di Dio\" \"un monumento imperituro alla banalit\u00e0 dell'ateismo anglicano\" e Richard Dawkins un esempio di come \"certi atei professi possano venire turlupinati dal loro stesso zelo\".\nIl 3 ottobre 2007, John Lennox, professore di matematica all'Universit\u00e0 di Oxford, dibatte pubblicamente con Dawkins all'University of Alabama at Birmingham, opponendosi alla validit\u00e0 delle sue affermazioni contro la fede cristiana.\nDawkins sostiene che \"l'esistenza di Dio \u00e8 un'ipotesi scientifica come tante altre\". Non \u00e8 d'accordo con il principio di Stephen Jay Gould sui \"magisteri non sovrapposti\" \"(NOMA)\": in un'intervista sulla rivista \"TIME\", Dawkins dice:\nPenso che i compartimenti separati di Gould siano soltanto uno stratagemma per attirare verso la scienza le persone religiose che stanno nel mezzo. Ci sono un sacco di posti in cui la religione non si tiene fuori dal campo scientifico. Qualsiasi credenza nei miracoli \u00e8 totalmente contraddittoria non solo ai fatti della scienza, ma anche allo spirito della scienza.\nL'astrofisico Martin Rees asserisce che l'attacco di Dawkins alla religione mainstream \u00e8 futile. In merito all'affermazione di Rees sul suo libro \"Our Cosmic Habitat\" che dice \"tali questioni stanno al di l\u00e0 della scienza; sono tuttavia la provincia dei filosofi e dei teologi\", Dawkins chiede \"quali competenze possono portare i teologi a profonde domande cosmologiche che gli scienziati non possono?\" Altrove, Dawkins scrive che \"c'\u00e8 tutta la differenza del mondo tra una credenza che si \u00e8 disposti a difendere citando prove e logica, e una credenza che non \u00e8 supportata da null'altro che tradizione, autorit\u00e0 o rivelazione.\""}
{"id": "1152258", "revid": "1543377", "url": "https://it.wikipedia.org/wiki?curid=1152258", "title": "Ouguiya mauritana", "text": "L'ouguiya (arabo: \u0623\u0648\u0642\u064a\u0629 lett. \"oncia\"; codice ISO 4217: MRO) \u00e8 la valuta della Mauritania. \u00c8 l'unica valuta in circolazione oltre all'ariary malgascio con frazioni non decimali: ogni ouguiya \u00e8 suddivisa infatti in 5 khoums (parola invariabile in italiano, in arabo \u062e\u0645\u0633, che significa \"un quinto\").\nL'ouguiya \u00e8 stata introdotta nel 1973, quando ha rimpiazzato il franco CFA ad un cambio di 1 ouguiya per 5 franchi.\nMonete.\nNel 1973 sono state introdotte le monete da 1 khoums, 1, 5, 10 e 20 ouguiya. Le prime, in particolare, sono state emesse solo quell'anno. Le pi\u00f9 recenti emissioni risalgono al 2003 (1 ouguiya) e al 2004 (le altre monete). Le monete vengono coniate alla Zecca di Kremnica, in Slovacchia.\nBanconote.\nNel 1973, i tagli delle banconote emesse dalla Banca centrale erano da 100, 200 e 1000 ouguiya. L'anno successivo fu emessa una seconda serie di banconote con gli stessi tagli. Nel 1979 sono state immesse in circolazione le banconote da 500 ouguiya.\nUna nuova serie di banconote \u00e8 stata emessa nel 2004 per migliorare gli standard di sicurezza: nella nuova emissione erano previsti tutti i tagli precedenti pi\u00f9 una nuova banconota da 2000 ouguiya.\nA partire dall'emissione del 1974 le banconote sono state stampate dalla Giesecke &amp; Devrient, una societ\u00e0 avente sede a Monaco di Baviera.\nInformazioni numismatiche.\nA Nouakchott, la capitale della Mauritania, molte delle monete sono in condizione buone o ottimali. Le banconote da 100 e 200 ouguiya sono in genere in condizioni scarse o accettabili, mentre i tagli pi\u00f9 grossi sono in condizioni buone o molto buone."}
{"id": "1152261", "revid": "30610", "url": "https://it.wikipedia.org/wiki?curid=1152261", "title": "Cadenza di tiro", "text": "La cadenza di tiro (o erroneamente \"rateo di fuoco\", la parola \"rateo\" in italiano ha infatti tutt'altro significato) \u00e8 il numero di colpi che un'arma da fuoco pu\u00f2 sparare in un'unit\u00e0 di tempo, tipicamente nell'arco di 60 secondi.\nVaria notevolmente a seconda del tipo di arma presa in considerazione (ad esempio pistola, fucile, cannone, mitragliatrice) ed \u00e8 determinata sia dal calibro, sia dalla complessit\u00e0 meccanica o funzionale dell'arma.\nGeneralmente a parit\u00e0 di funzionamento, nella stessa categoria di arma da fuoco, aumentando il calibro diminuisce la cadenza di tiro: ad esempio un cannone navale da 127\u00a0mm ha una cadenza di tiro nettamente superiore rispetto a quella di un 381\u00a0mm. Questo perch\u00e9 il peso globale dell'arma e quello dei proiettili utilizzati sono nettamente differenti (dai 30\u00a0kg per il 127\u00a0mm agli oltre 850\u00a0kg per il 381\u00a0mm) cos\u00ec come la complessit\u00e0 del caricamento."}
{"id": "1152262", "revid": "1446238", "url": "https://it.wikipedia.org/wiki?curid=1152262", "title": "Circondario di Ravensburg", "text": "Il circondario di Ravensburg \u00e8 uno dei circondari dello stato tedesco del Baden-W\u00fcrttemberg.\nFa parte del distretto governativo di Tubinga."}
{"id": "1152266", "revid": "287204", "url": "https://it.wikipedia.org/wiki?curid=1152266", "title": "68779 Schoninger", "text": ""}
{"id": "1152271", "revid": "104458", "url": "https://it.wikipedia.org/wiki?curid=1152271", "title": "Castell\u00f2 d'Emp\u00f9ries", "text": ""}
{"id": "1152272", "revid": "78273", "url": "https://it.wikipedia.org/wiki?curid=1152272", "title": "Luigi Durand De la Penne (cacciatorpediniere)", "text": ""}
{"id": "1152273", "revid": "104458", "url": "https://it.wikipedia.org/wiki?curid=1152273", "title": "Castell\u00f2 d'Empuries", "text": ""}
{"id": "1152278", "revid": "452415", "url": "https://it.wikipedia.org/wiki?curid=1152278", "title": "Eric Temple Bell", "text": "Visse negli Stati Uniti per gran parte della sua vita e pubblic\u00f2 varie opere di narrativa precorritrici della fantascienza con lo pseudonimo di John Taine.\nBiografia.\nBell nacque a Peterhead, in Scozia; ma suo padre, un rivenditore di pesce, nel 1884 si trasfer\u00ec a San Jose, in California, quando lui aveva solo 15 mesi; la famiglia torn\u00f2 a Bedford, Inghilterra dopo la morte del padre, avvenuta il 4 gennaio 1896. Bell torn\u00f2 negli Stati Uniti nel 1902.\nBell ha frequentato la Stanford University e la Columbia University (dove era uno studente di Cassius Jackson Keyser). Ottenuta la laurea, insegno` prima alla University of Washington e successivamente al California Institute of Technology.\nI suoi lavori di ricerca hanno riguardato soprattutto la teoria dei numeri (serie di Bell) e la combinatoria. Dopo che ci si rese conto che il calcolo umbrale era sostanzialmente equivalente al cosiddetto \"metodo simbolico di Blissard\" sviluppato a partire dal 1861, Bell nel 1940 cerc\u00f2 con poco successo di definire il calcolo umbrale su basi logicamente rigorose (la cosa sarebbe riuscita a Gian-Carlo Rota). Egli lavor\u00f2 molto anche sulle funzioni generatrici, trattandole come serie formali di potenze senza preoccuparsi della loro convergenza. Bell inoltre diede il nome anche a due entit\u00e0 di interesse per la combinatoria, i polinomi di Bell e i numeri di Bell.\n&lt;br&gt;\nUna sua affermazione:\n\"La matematica, al di sopra della sua applicabilit\u00e0 alle scienze, possiede una luce e una sapienza proprie, e ricompensa largamente ogni essere umano intelligente che arriva a cogliere un raggio di ci\u00f2 che essa \u00e8 in s\u00e9. Non si tratta della vecchia dottrina dell\u2019arte per l\u2019arte, si tratta dell\u2019arte per l\u2019umanit\u00e0.\"\n&lt;br&gt;\nNel 1924 gli venne assegnato il B\u00f4cher Memorial Prize dall'American Mathematical Society per i suoi lavori in analisi matematica.\nOpere.\nRomanzi scientifici.\nNei primi anni del 1920, Bell scrisse molti poemi lunghi. Scrisse inoltre alcuni romanzi scientifici, che posero alcune basi per la moderna letteratura fantascientifica. Di tutti i romanzi, al tempo venne pubblicato solo \"La grande razza\" (\"The Purple Sapphire\"), sotto lo pseudonimo di John Taine, poich\u00e9 questo tipo di storie non erano viste di buon occhio; in seguito, grazie all'innovazione nel campo delle pubblicazioni fantascientifiche di Hugo Gernsback, le novelle di Bell furono pubblicate sia in libri sia periodicamente su riviste.\nScritti matematici.\nL'opera pi\u00f9 importante di Bell \u00e8 la raccolta di biografie intitolata \"Men of Mathematics\" (\"I grandi matematici\", Rizzoli, 1997) che viene ancora ristampato. Il libro spinse molte persone a iniziare una carriera nel campo della matematica, nonostante molti storici della matematica abbiano sollevato dubbi sull'accuratezza storica di Bell. Ad esempio Bell romanticizz\u00f2 a tal punto la vita di \u00c9variste Galois che Tony Rothman la descrisse come \"pura invenzione, la creazione di una leggenda\". La sua trattazione di Georg Cantor, che riduce le relazioni con suo padre e con Leopold Kronecker a semplici stereotipi, \u00e8 stata a sua volta fortemente criticata.\nL'ultimo libro di Bell, \"Development of Mathematics\" (Sviluppi della Matematica) ha riscosso meno successo, ma Constance Reid ha riscontrato in esso meno punti di debolezza rispetto al primo.\nTra le sue opere ricordiamo inoltre \"The last problem\", il libro sull'Ultimo teorema di Fermat, che attir\u00f2 l'attenzione di Andrew Wiles quando lo lesse all'et\u00e0 di appena 10 anni."}
{"id": "1152279", "revid": "287204", "url": "https://it.wikipedia.org/wiki?curid=1152279", "title": "67308 Oveges", "text": ""}
{"id": "1152280", "revid": "287204", "url": "https://it.wikipedia.org/wiki?curid=1152280", "title": "Ibn Marwan", "text": "Origine.\nFiglio del governatore di M\u00e9rida, Marw\u0101n al-Jilliq\u012b.\nBiografia.\nMesso al bando da M\u00e9rida, si rec\u00f2 a Cordova con i suoi guerrieri; ma anche qui ebbe dei problemi con H\u0101shim \u02bfAbd al-\u02bfAz\u012bz, \"h\u0101gib\" dell'emiro Mu\u1e25ammad I. Per questo motivo rientr\u00f2 nella sua terra di origine, ribellandosi all'emiro, che non riuscendo a reprimere la ribellione, permise a Ibn Marw\u0101n di edificare una citt\u00e0 libera da imposte e indipendente dall'emirato di Cordova.\nFondazione di Badajoz.\nFond\u00f2 la citt\u00e0 di Badajoz nell'875 nel bosco della Muela (luogo in cui erano gi\u00e0 sorti diversi insediamenti, dal periodo preistorico a quello visigoto), situata su una sponda del fiume Guadiana. La citt\u00e0 fu dotata di una alcazaba (che, ricostruita ed ingrandita dagli Almohadi, \u00e8 una delle pi\u00f9 grandi e meglio conservate di tutta Europa).\nNell'884, fu sconfitto e cacciato da Badajoz da al-Mundhir ibn Muhammad I, figlio e futuro successore di Mu\u1e25ammad I.\nCuriosit\u00e0.\nLa cittadina di Marv\u00e3o, situata nel distretto di Portalegre, in Portogallo, ricevette questo nome in suo onore, in quanto Ibn Marw\u0101n, durante la sua vita, occup\u00f2 per un certo periodo il castello posto allo sommit\u00e0 del paese."}
{"id": "1152290", "revid": "1573940", "url": "https://it.wikipedia.org/wiki?curid=1152290", "title": "Palazzo Bardi-Guicciardini", "text": "Palazzo Bardi-Guicciardini \u00e8 un palazzo di Firenze con l'ingresso antico su via Santo Spirito 14 e quello \"moderno\" sul Lungarno Guicciardini.\nStoria e descrizione.\nIn origine alcune case in questo sito appartenevano alla famiglia Capponi, che furono confiscate dai Medici dopo la congiura dei Pucci che vedeva tra i responsabili Roberto Capponi. La propriet\u00e0 quindi data a un fedele della causa medicea, Pandolfo Bardi dei Bardi di Vernio, che con l'occasione trasform\u00f2 il complesso in un grande palazzo, rivolto verso via Santo Spirito. A quei lavori dovettero risalire una serie di stanze affrescate al piano terra, tra cui una con soffitto con grottesche, una \"Personificazione della famiglia Bardi\" e una serie di lunette con la storia familiare attraverso i suoi rappresentanti pi\u00f9 significativi, opera della scuola di Bernardino Poccetti, con ampio contributo del pittore Michelangelo Cinganelli. La famiglia Bardi tenne il palazzo fino all'estinzione nel 1810, quando mor\u00ec l'ultimo conte Pier Maria ed i beni passarono in via ereditaria alla famiglia Guicciardini. \nIn quel periodo Ferdinando Guicciardini fece ampliare la facciata sul lungarno raddoppiandone la lunghezza, da tre a sei finestre per piano. Pochi decenni dopo suo figlio Carlo incaric\u00f2 Giuseppe Poggi di ristrutturare completamente il palazzo a partire dal 1840. L'ingresso principale venne cos\u00ec spostato sul Lungarno e la facciata ingrandita ulteriormente, con l'aggiunta di un secondo portone simmetrico a quello originario; il palcone gi\u00e0 esistente venne allungato e fu creato un androne ampio abbastanza per il transito delle carrozze. \nAnche gli ambienti interni vennero completamente ridisegnati, privilegiando il lato lungo il fiume, fino ad allora trascurato: scuderie, rimesse, cucine e scrittoio vennero spostate verso via Santo Spirito, mentre il nuovo scalone fu creato per portare al primo piano panoramico dove venne realizzato un appartamento da rappresentanza, con saloni e salotti. Lo loggia nel giardino risale a questo periodo e fu necessaria per ampliare la superficie edificabile senza sacrificare lo spazio verde al pian terreno.\nIl giardino.\nIl piccolo ma interessante giardino, gi\u00e0 esistente all'epoca dei Capponi e abbellito dai Bardi di Vernio, si presenta ancora oggi secondo il disegno voluto dal Poggi, con una montagnola di sapore romantico che si innalza fino al primo piano e copre una grotticina artificiale. Un piccolo sentiero si snoda su questo dislivello, affiancato da aiuole cinte da basse siepi geometriche, fino alla terrazza sull'Arno, che offre una notevole vista sui lungarni, sul Ponte alla Carraia e il Ponte Santa Trinita. Nel punto pi\u00f9 alto si trova un piccolo ninfeo a ridosso della parete, con pietre spugnose e conchiglie incrostate in stile settecentesco.\nAl tempo del conte Pier Maria dei Bardi di Vernio il giardino era noto per le rarit\u00e0 botaniche che vi erano coltivate, come il Gelsomino di Goa, detto anche \"del Granduca\", la Fuchsia coccinea, la Camelia japonica, la prima Magnolia grandiflora (piantata nel 1787, da Londra), la \"rosa nera\" (importata dalla Francia e fiorita verso il 1800), il Ginko biloba del 1784 (chiamato anche \"albero dei quaranta scudi\" per il suo altissimo prezzo)."}
{"id": "1152291", "revid": "36426", "url": "https://it.wikipedia.org/wiki?curid=1152291", "title": "Ginko biloba", "text": ""}
{"id": "1152297", "revid": "93556", "url": "https://it.wikipedia.org/wiki?curid=1152297", "title": "L\u00e9on Gustave Dehon", "text": "Membro di una famiglia agiata, L\u00e9on Dehon sent\u00ec fin da giovane la chiamata al sacerdozio, nonostante il padre, cattolico non praticante, desiderasse per lui una carriera da avvocato. Adempiute le volont\u00e0 paterne, Dehon inizi\u00f2 gli studi teologici, venendo consacrato sacerdote a Roma. Stenografo al Concilio Vaticano I, divenne poi sacerdote a San Quintino, dove si diede a un'intensa opera pastorale e cominci\u00f2 a maturare una profonda devozione nei confronti del Sacro Cuore di Ges\u00f9, che nel 1878 lo port\u00f2 a fondare gli Oblati del Sacro Cuore di Ges\u00f9 e, dopo un'esperienza fallimentare, i Sacerdoti del Sacro Cuore nel 1888. Divenuto portavoce delle istanze del socialismo cristiano di Leone XIII, Dehon divenne famoso anche al di fuori dei confini della Francia, estendendo la sua congregazione nei principali Paesi europei, e poi nel resto del mondo. Il suo processo di beatificazione, avviato nel 1961, fu interrotto a causa della morte di Giovanni Paolo II, poi fu rinviato \"sine die\" durante il pontificato del suo successore Benedetto XVI per delle frasi contenenti accuse nei confronti degli ebrei.\nBiografia.\nLa giovinezza.\nLa famiglia.\nL\u00e9on Gustave Dehon nacque il 14 marzo del 1843 a La Capelle da Alexandre-Jules Dehon (1814-1882), membro di un'agiata famiglia di possidenti terrieri, e da Stephanie Vandelet. Il bambino fu battezzato il 24 marzo da don Prospero H\u00e9cart. La famiglia Dehon, proveniente dall'Hainaut, aveva la denominazione \"de Hon\" fino al XVIII secolo, quando cambiarono il prefisso nobiliare \"de\" aggiungendolo alla localit\u00e0 di cui erano feudatari, col fine di evitare rappresaglie durante i torbidi della Rivoluzione francese. L'ambiente famigliare in cui crebbe il piccolo L\u00e9on non era molto portato alla pratica cristiana: il padre, difatti, si professava tale soltanto di nome, non partecipando pi\u00f9 ai sacramenti cristiani. L'unico spiraglio di una vita cristiana vissuta genuinamente gli venne dalla madre Stephanie, cresciuta nella devozione al Sacro Cuore di Ges\u00f9, devozione che trasmetter\u00e0 al figlio.\nL'educazione ad Hazebrouck (1855-1859).\nDopo un'educazione sommaria ricevuta a La Capelle, caratterizzata da un atteggiamento turbolento e indisciplinato di L\u00e9on, i genitori decisero di inviarlo insieme al fratello Henri al collegio di Hazebrouck, localit\u00e0 al confine con le Fiandre, dove entrarono il 1\u00ba ottobre 1855. Dehon aveva soltanto 12 anni, ma dimostr\u00f2 un ingegno precoce e un vero e proprio talento naturale per lo studio, tanto da ottenere il baccalaureato in lettere il 16 agosto 1859, all'et\u00e0 di soli 16 anni. Il collegio di Hazebrouck non fu soltanto un luogo in cui L\u00e9on forgi\u00f2 il suo sapere culturale, ma anche quello che gli fece coltivare l'idea di farsi sacerdote. Sotto la guida del direttore Jacques Dehaene e grazie alla severa spiritualit\u00e0 che regnava nel collegio, Dehon si convinse sempre di pi\u00f9 a intraprendere la strada del sacerdozio, consapevolezza maturata appieno nel Natale del 1856.\nIl soggiorno parigino (1860-1864).\nGli studi al Barbet e alla Sorbona.\nIl padre, avuta conoscenza della decisione del figlio di farsi sacerdote, si rifiut\u00f2 fermamente di assecondare questo suo desiderio: \u00abMio padre...respinse ben lontano il mio progetto\u00bb, scrisse il giovane. Il padre desiderava, infatti, avviarlo agli studi scientifici del Politecnico di Parigi, perch\u00e9 vi ricevesse una formazione scientifica positivistica, tipica della mentalit\u00e0 dell'epoca, decisione cui L\u00e9on si sottopose. Pertanto, superati gli esami di maturit\u00e0 scientifica presso l'Istituto Barbet nel 1860, continu\u00f2 a seguire i corsi di diritto alla Sorbona, ateneo presso cui si era gi\u00e0 iscritto mentre frequentava il Barbet. L'intelligenza e la predisposizione del giovane contribuirono a ottenergli un dottorato in diritto nel giro di soli quattro anni, il 2 aprile 1864:\nIl circolo di San Sulpizio.\nQuesta trafila di titoli accademici, per\u00f2, vennero vissuti da Dehon soltanto come un'anticipazione alla sua missione sacerdotale e spirituale, come un dovere nei confronti della volont\u00e0 paterna. Difatti, nel tempo libero si ritagli\u00f2 spazi rivolti alla spiritualit\u00e0, frequentando la parrocchia di San Sulpizio. Tale realt\u00e0 non fu soltanto un luogo di ritiro e di preghiera, ma anche un centro culturale dove vennero tenuti incontri e conferenze sull'attualit\u00e0 politica e religiosa che tanto contraddistinsero il panorama della Chiesa di Francia nel XIX secolo, una Chiesa di cui il giovane Dehon nota le profonde carenze in ambito intellettuale e nella formazione dei sacerdoti. Nel contempo, si iscrive alle conferenze di San Vincenzo, contribuendo a dare una mano ai poveri della citt\u00e0.\nI viaggi.\nLa frenetica dinamicit\u00e0 di Dehon non si sfog\u00f2 soltanto all'interno dei circoli di ispirazione cattolica. Insieme all'amico L\u00e9on Palustre, il giovane studente di diritto cominci\u00f2, tra il 1861 e il 1863, a visitare i principali Paesi europei: prima la Gran Bretagna (gi\u00e0 visitata per tre mesi nel 1861), poi l'Europa centrale e infine la Scandinavia, inoltrandosi fino in Norvegia. Dopo la laurea in diritto civile conseguita a Parigi, il padre Alexandre not\u00f2 che il figlio continuava a manifestare l'intenzione di consacrarsi al sacerdozio. Per questo motivo, attraverso la mediazione di Palustre che era presente ai colloqui tra L\u00e9on e il padre a La Capelle, Alexandre decise di inviare il figlio a fare un lungo viaggio in Medio Oriente (importante fu la tappa in Palestina, a Gerusalemme), perch\u00e9 venisse distratto da questa sua intenzione. Dopo 10 mesi di questo \"grand tour\", L\u00e9on prese una decisione radicale: essendo ancora fermamente convinto della sua chiamata sacerdotale, anzich\u00e9 ritornare in Francia dalla famiglia, decise di fermarsi a Roma, sfidando in tal modo la volont\u00e0 paterna.\nRoma: dal seminario al Vaticano I (1865-1871).\nGli studi teologici e la consacrazione presbiterale.\nGiunto nella Citt\u00e0 Eterna il 14 giugno 1865, L\u00e9on riusc\u00ec ad avere un colloquio con papa Pio IX, il quale appoggi\u00f2 la sua volont\u00e0 di farsi sacerdote ed invitandolo a studiare a Roma, e non a San Sulpizio. Pertanto, fino al 1868 (anno in cui sarebbe stato ordinato sacerdote), L\u00e9on soggiorn\u00f2 presso il seminario francese di Santa Chiara, affidato ai sacerdoti della Congregazione dello Spirito Santo, studiando durante il giorno al Collegio Romano, ovvero l'attuale universit\u00e0 Gregoriana. Gli studi e l'assimilazione della spiritualit\u00e0 di quest'ordine religioso contribuirono a rafforzare, nell'animo del giovane seminarista, quanto aveva assorbito nell'infanzia dalla madre: l'unione con Cristo. Seguendo la scuola religiosa francese del XVII secolo, Dehon \u00absar\u00e0 dominato da questa esigenza di interiorit\u00e0 [...] In questa prospettiva, in quanto sacerdote, L\u00e9on Dehon cercher\u00e0 di essere in tutta la sua vita...\"un altro Cristo\"\u00bb. Il 19 dicembre 1868, alla fine, fu ordinato sacerdote nella Basilica di San Giovanni in Laterano. Fu un giorno di gioia non soltanto per aver conseguito ci\u00f2 che da tanto tempo aveva desiderato, ma anche perch\u00e9 vide suo padre, cattolico non praticante, partecipare alla sua prima messa.\nIl Concilio Vaticano I e l'ultimo periodo romano.\nDehon, sacerdote novello, fu scelto per essere uno dei ventiquattro stenografi che avrebbero redatto le sedute del Concilio voluto fortemente da papa Pio IX per la proclamazione dell'infallibilit\u00e0 pontificia. Aperto l'8 dicembre del 1869, il Concilio vide una parte dei padri, in particolar modo italiani, schierarsi a favore della proclamazione del dogma; un'altra, costituita da tedeschi e francesi, invece, era decisamente contraria o, quantomeno, non riteneva opportuno proclamare dogmaticamente l'infallibilit\u00e0 pontificia per questioni teologiche o per eventuali rotture diplomatiche con i vari Stati. Uscita vincitrice, anche per l'ingerenza del pontefice nell'assise conciliare, la frangia favorevole alla proclamazione del dogma dell'infallibilit\u00e0, il Concilio fu poi sospeso \"sine die\" a causa della breccia di Porta Pia e all'annessione di Roma al Regno d'Italia.\nL'esperienza, per quanto breve, fu assai significativa per Dehon in quanto pot\u00e9 entrare in contatto, seppur solo come \"tecnico\", con le varie voci della Chiesa cattolica dell'epoca e constatare la sua lontananza di vedute rispetto alla maggior parte del clero francese - capeggiata dal vescovo di Orl\u00e9ans F\u00e9lix Dupanloup - riguardo alla questione dell'infallibilit\u00e0. Sempre in questo periodo, ampiamente dipinto da Dehon per via delle numerose riflessioni che annotava sul suo diario (annotazioni confluite poi nel \"Diario del Concilio Vaticano\"), il giovane sacerdote francese ebbe modo di conoscere la personalit\u00e0 dell'allora cardinale Gioacchino Pecci, futuro Leone XIII. Dopo la chiusura del Concilio, ritorn\u00f2 momentaneamente in patria, dove visse il trauma della guerra franco-prussiana del 1870, vista come una punizione divina nei confronti della Francia per aver lasciato senza protezione militare il pontefice nella questione risorgimentale. Il 18 marzo del 1871 Dehon fece ritorno nell'ormai capitale italiana, ove consegu\u00ec nei mesi di giugno e luglio rispettivamente i dottorati in teologia e diritto canonico presso il Collegio Romano, obiettivi che intese conseguire per perfezionare quel carisma di apostolato intellettuale che ormai si era prefissato.\nVicario a Saint-Quentin (1871-1877).\nUn ministero pastorale.\nTornato in patria nel 1871, L\u00e9on venne nominato cappellano della basilica di Saint-Quentin, un grosso centro industriale della Piccardia che all'epoca contava abitanti e che tuttora fa parte della diocesi di Soissons. Questo ministero prettamente pastorale non rientrava nelle intenzioni di Dehon il quale, come si \u00e8 visto, desiderava un'attivit\u00e0 intellettuale piuttosto che pastorale:\nNonostante la divergenza dalle aspirazioni iniziali di Dehon, quest'ultimo si immerse profondamente nel tessuto sociale della citt\u00e0 di Saint-Quentin, della quale scopr\u00ec la profonda povert\u00e0 spirituale dettata non soltanto dagli strascichi ideologici della Rivoluzione, ma anche dalla diffusa idea che la pratica religiosa fosse soprattutto un'occupazione da donne pi\u00f9 che da uomini. Inoltre, come sottolinea lo stesso Dehon, la pastorale finora adottata non riusciva a penetrare negli animi delle persone, il che ne comportava una totale rivisitazione in termini pi\u00f9 pragmatici. Come scrisse Giuseppe Manzoni: \u00abprogressivamente Leone Dehon sostituisce, al ministero strettamente sacramentario, una pastorale integrale ove l'elemento umano, sociale, spirituale si completino a vicenda\u00bb.\nSulla base di questa volont\u00e0 riformatrice, oltre al pesante carico di lavoro che lo attendeva come settimo vicario, Dehon impost\u00f2 la sua azione pastorale a Saint-Quentin, cercando di animare intorno a s\u00e9 l'opera di San Vincenzo e le forze vive della citt\u00e0 per una maggiore attenzione nei confronti degli strati pi\u00f9 indigenti della societ\u00e0. Per conseguire questo scopo, decise di utilizzare l'arma della stampa con la fondazione de \"Le Conservateur de l'Aisne,\" giornale cattolico deputato a tenere viva l'informazione riguardo alla situazione sociale cittadina. Inoltre, in qualit\u00e0 di sacerdote, a lui era affidata l'educazione religiosa dei ragazzi. L\u00e9on Dehon, su questo punto, intendeva andare oltre alla semplice catechetica, proponendosi come obiettivo quello di \u00abfare uomini e cristiani formati, istruiti\u00bb. Questa volont\u00e0 comport\u00f2 la fondazione del patronato \"San Giuseppe\", che dall'estate del 1872 trov\u00f2 spazio concreto in un giardino in \"rue des Bouloirs\", spazio in cui i giovani potevano discutere di tematiche concrete legate alla vita cristiana.\nDirettore spirituale delle Ancelle del Sacro Cuore.\nNonostante l'attivit\u00e0 frenetica, L\u00e9on Dehon continuava a maturare in cuor suo l'aspirazione a una vita religiosa maggiormente contemplativa. Il riaccendersi di questo interesse fu facilitato dall'incontro che il sacerdote ebbe con alcune religiose facenti parte dell'Ordine delle Ancelle del Sacro Cuore. Queste, per sfuggire ai tedeschi, abbandonarono Strasburgo per rifugiarsi in territorio francese, venendo a risiedere a Saint-Quentin e dove, a partire dal 1873, ebbero come direttore spirituale proprio padre Dehon. La comunit\u00e0 religiosa, guidata dall'energica madre Maria Ulrich, si rifaceva alla devozione del Sacro Cuore di Ges\u00f9, concentrandosi maggiormente sull'aspetto della riparazione dei mali del mondo attraverso la preghiera e il sacrificio sacerdotale. Il legame tra Dehon, animato interiormente da una visione pi\u00f9 intimista della figura sacerdotale, e queste religiose divenne estremamente forte.\nGli Oblati del Sacro Cuore di Ges\u00f9 (1877-1883).\nLa nascita del Collegio San Giovanni.\nFu questo aspetto - l'attenzione al sacerdozio - che permise a Dehon di entrare specialmente in comunione con le religiose: \u00abA San Quintino le Ancelle del Sacro Cuore avevano le mie stesse aspirazioni per un'opera sacerdotale\u00bb. L'attrattiva per la vita religiosa e il ruolo determinante che madre Maria Ulrich ebbe nella decisione di Dehon di orientarsi verso il culto del Sacro Cuore si incrociavano con il desiderio, da parte del vescovo di Soissons mons. Odon Thibaudier, di avere un collegio sacerdotale che servisse da \"strumento\" diocesano per la coordinazione della vita della diocesi. Fu cos\u00ec che Padre Dehon, dopo un pellegrinaggio a Loreto (febbraio 1877), decise di esporre a mons. Thibaudier il suo desiderio di vita religiosa, ricevendone il consenso verbale il 25 giugno. Tre giorni dopo Dehon emise i suoi voti di religioso - cui aggiunse quello di vittima - e si fece chiamare padre Giovanni del Sacro Cuore. Ricevuto quindi il consenso formale del suo vescovo, Dehon prese in affitto una casa il 14 luglio, facendone la culla di quello che sar\u00e0 il Collegio San Giovanni.\nI primi problemi e il \"Consummatum est\".\nLa vita del Collegio san Giovanni parve iniziare nel migliore dei modi. Dopo essere stato dispensato dagli impegni di vicario e canonico della basilica di Saint-Quentin il 15 agosto 1877, L\u00e9on Dehon dovette organizzare la vita quotidiana anche a fronte dell'entrata di nuovi seminaristi, professori e sacerdoti desiderosi di seguire la spiritualit\u00e0 da lui propugnata. Pochissimi anni dopo l'inizio della vita religiosa, per\u00f2, cominciarono le prime difficolt\u00e0 che porteranno alla chiusura del San Giovanni per ordine del Sant'Uffizio nel 1883. Una delle Ancelle del Sacro Cuore, suor Ignazia, inizi\u00f2 infatti a riferire di aver ricevuto delle visioni di Cristo da parte di angeli, esasperando il vescovo Thibaudier e mettendo in serie difficolt\u00e0 padre Dehon presso il suo vescovo. A peggiorare la situazione fu l'esaltazione e la nevropatia di un nuovo membro degli oblati, padre Taddeo Captier, il quale pensava di usare l'ordine fondato da Dehon per crearne uno proprio stilando costituzioni e preghiere particolari. Si apr\u00ec un'inchiesta, la quale fu poi portata all'attenzione del Sant'Uffizio nel 1882. Thibaudier chiese a padre Dehon di stilare una memoria sugli Oblati del Sacro Cuore, che il vescovo avrebbe portato all'attenzione del pontefice in un suo viaggio a Roma. I casi di suor Ignazia e di padre Captier, per\u00f2, ebbero il loro peso nel giudizio della Curia: l'8 dicembre del 1883, tramite Thibaudier, Dehon venne a sapere dello scioglimento dell'ordine da lui fondato e l'imposizione del troncamento delle relazioni tra lui e le ancelle del Sacro Cuore: \"consummatum est\", scrisse un dolente padre Dehon riguardo a questo suo primo fallimento.\nQuattro mesi dopo la soppressione, nella primavera del 1884, Roma ripens\u00f2 inaspettatamente alla sua decisione e Dehon pot\u00e9 cos\u00ec pensare a riprendere in mano il progetto della sua congregazione. Il mutato giudizio di Roma e di mons. Thibaudier fu facilitato anche dalla sottomissione e dall'ubbidienza che padre Dehon mostr\u00f2 nei confronti del suo vescovo:\nGli anni '80 e '90.\nI sacerdoti del Sacro Cuore e la loro spiritualit\u00e0.\nTale atteggiamento ponderato fu da preludio al \"breve di lode\" del 25 febbraio 1888 concessogli da papa Leone XIII in segno di stima e di fiducia per i \"sacerdoti del Sacro Cuore\". In questi anni, infatti, padre Dehon ritorn\u00f2 a considerare prioritario non tanto l'aspetto vittimista e sacrificale del sacerdote, quanto la sua formazione e il ruolo concreto che egli pu\u00f2 offrire alla Chiesa attraverso un connubio tra una forte vita interiore e l'azione sociale. La spiritualit\u00e0 del Sacro Cuore, incentrata sulla funzione riparatrice del Cuore di Cristo, si pu\u00f2 riassumere con queste parole:\nQuest'atteggiamento di amore incondizionato del padre, che avviene attraverso l\"'oblazione\" e la \"riparazione\" col sacrificio di Cristo reso attraverso l'immagine del Cuore incoronato ed avvolto tra le fiamme, chiede che venga esplicato con un'opera missionaria nel sociale.\nPertanto, l'attenzione verso le fasce pi\u00f9 deboli della popolazione, la critica serrata verso i malesseri sociali e l'attenzione verso l'educazione e la promozione culturale specialmente verso i giovani sono tutte attivit\u00e0 caritative che partono dall'emblema del Cuore di Ges\u00f9 Cristo, supremo esempio dell'amore che Dio ha voluto donare al mondo per la redenzione dei peccati. Un esempio di questa coniugazione tra aspetto \"teologico-spirituale\" e aspetto concreto lo si pu\u00f2 riassumere dalle parole del \"Cat\u00e9chisme social\" del 1898 redatto dal padre Dehon:\nPartendo dalla devozione al Sacro Cuore di Cristo, devozione che risale al XVII secolo con la predicazione della mistica e religiosa francese Margherita Maria Alacoque e del gesuita Jean Croiset, Dehon trasporta questo carisma dalla dimensione esclusivamente interiore e personale a quella sociale: la devozione mistica si trasforma in una devozione che deve riflettersi nella cura delle piaghe sociali, anticipando in certi aspetti la dottrina sociale della Chiesa espressa con la gi\u00e0 citata \"Rerum Novarum\" di Leone XIII.\nIl fermento spirituale e sociale.\nIl 1888 fu dunque un anno fondamentale, perch\u00e9 l'approvazione di Roma conferiva, nelle intenzioni di Dehon, un riconoscimento superiore a quello del vescovo di Soissons. D'altro canto, Dehon diede inizio a un processo di internazionalizzazione dell'Istituto che si scontrer\u00e0 con mons. Thibaudier prima, ancorato a una visione diocesana della fondazione, e con il vescovo Jean-Baptiste-Th\u00e9odore Duval poi, prevenuto nei confronti dei sacerdoti del Sacro Cuore.\nGli anni '80 videro, oltre alla riorganizzazione religiosa, anche una strutturazione mediatica dello spirito religioso di cui si perme\u00f2 la congregazione: il 1889 fu l'anno sia del primo numero della rivista \"Il Regno del Sacro Cuore\", sia della fondazione dell\"'Associazione riparatrice\". Gli anni seguenti videro Dehon non solo viaggiare in Francia e in Europa, favorendo la diffusione della sua congregazione e la nascita di nuove opere sociali, ma anche rivestire il ruolo di divulgatore delle encicliche sociali di Leone XIII (\u00e8 del 1891 la celebre \"Rerum Novarum\"), ruolo che lo far\u00e0 conoscere molto all'estero e che lo far\u00e0 entrare in contatto con l'industriale L\u00e9on Harmel, patrocinatore di un socialismo cristiano volto a conciliare i valori morali del cattolicesimo con i diritti dei lavoratori. In seguito alle aperture di papa Pecci nei confronti della forma governativa repubblicana, Dehon si adegu\u00f2 alla nuova \"teologia politica\" del Vaticano, passando dalla visione dell'alleanza tra trono e altare a quella tra il popolo elettore e la sfera del sacro.\nL'opera missionaria.\nContemporaneamente a queste attivit\u00e0, Dehon si concentr\u00f2 anche sull'attivit\u00e0 missionaria nei paesi europei ed extra-europei, ritenendola uno degli impegni precipui della congregazione: \u00abper tutta la vita p. Dehon ebbe nella mente e nel cuore le missioni. Diventeranno l'opera pi\u00f9 importante dell'istituto\u00bb. Tra gli anni '80 e quelli '20 del secolo successivo, infatti, Dehon invi\u00f2 missionari del suo istituto in Ecuador (fino al 1896, quando furono espulsi dal Paese); in Brasile nel 1893; nel Congo belga nel 1897; in Finlandia nel 1907; in Camerun nel 1912 ed infine nel Sudafrica e a Sumatra.\nTra 1900 e 1925.\nL'anticlericalismo e lo spostamento a Bruxelles.\nLa Francia, patria del positivismo comtiano, svilupp\u00f2 a partire dagli ultimi decenni del XIX secolo una forte vena anticlericale che sfoci\u00f2 in un vero e proprio sentimento anticattolico. \"Le Figaro\" e altri giornali di sinistra propugnavano l'espropriazione dei beni ecclesiastici, l'allontanamento dei membri delle congregazioni dal territorio nazionale e la fine, sostanzialmente, del concordato napoleonico del 1801. Anima di questi propositi era \u00c9mile Combes, un ex seminarista ispiratore di leggi che proibissero l'insegnamento a numerose congregazioni religiose e che determinassero l'espropriazione dei beni delle congregazioni dichiarate sciolte. Agli inizi del XX secolo, cos\u00ec, anche i sacerdoti della congregazione furono colpiti dalle sanzioni statali e lo stesso Dehon dovette riparare a Bruxelles, dove spost\u00f2 la sua residenza a partire dalla primavera del 1903, quando cio\u00e8 furono sciolte per legge le congregazioni religiose. In seguito alle persecuzioni anticlericali, la casa del Collegio San Giovanni, dove Dehon viveva da vent'anni, fu alienata e riacquistata soltanto il 2 febbraio 1906. Una fine definitiva giunse invece per la rivista \"Il Regno\", che fu costretta a chiudere la redazione alla fine dello stesso 1903.\nLa dimensione internazionale della Congregazione e la sua erezione canonica.\nNonostante fossero stati estromessi dalla Francia, i membri della congregazione si stabilirono in Belgio e nei Paesi limitrofi, permettendo a quest'ultima di distaccarsi definitivamente dalla dimensione \"diocesana\" in cui era nata negli anni '80. Quindi, usando le parole del dehoniano Giuseppe Manzoni: \u00abla persecuzione di Combes, invece di soffocare e annientare la congregazione, l'aveva rivitalizzata...liberandola dalle strettoie della diocesi di Soissons e francesi in genere, con l'internazionalizzazione\u00bb. Questa era la situazione della Congregazione nel Vecchio Continente, delineata in seguito al settimo capitolo generale tenutosi a Lovanio: \nSecondo quanto riporta Yves Ledure, all'alba del 1906 la congregazione contava 300 membri sparsi in venti comunit\u00e0. Nel 1907 venne aperta, poi, la prima casa dehoniana in Italia, ad Albino, in provincia di Bergamo, grazie all'intervento del nuovo papa Pio X che spinse Dehon ad entrare in contatto con il vescovo di Bergamo, monsignor Radini Tedeschi. I rapporti con Pio X erano gi\u00e0 molto buoni, in quanto il pontefice manifest\u00f2 fin da subito simpatia e comprensione verso l'opera dehoniana. L'anno precedente, esattamente il 4 luglio del 1906, papa Sarto prese infatti la decisione di erigere canonicamente la congregazione, definendola quindi legalmente all'interno della comunit\u00e0 ecclesiale, anche se \u00abper\u00f2 a titolo provvisorio e per una durata di dieci anni\u00bb.\nIn viaggio per il mondo.\nTra il 10 agosto 1910 e il 2 marzo 1911, L\u00e9on Dehon continu\u00f2 il suo interesse di conoscenza della realt\u00e0 mondiale visitando diversi Paesi: Stati Uniti, Canada (in occasione del Congresso eucaristico del 1910 a Montr\u00e9al), l'Estremo Oriente, l'India e la Terra Santa furono i territori toccati dal sacerdote francese, ove pot\u00e9 constatare le problematiche delle realt\u00e0 cattoliche locali (specialmente le condizioni delle missioni).\nLa Grande Guerra.\nMentre imperversava la Grande guerra, che costrinse Dehon a rimanere a Saint-Quentin per tutta la durata del conflitto, il sacerdote inizi\u00f2 la stesura del suo \"testamento spirituale\". La citt\u00e0 si trovava al centro delle operazioni belliche, venendo occupata dall'esercito tedesco. Per tale motivo, Dehon non pot\u00e9 ricevere notizie e informazioni della sua opera sparsa nel mondo, costringendolo a una reclusione angosciante che dur\u00f2 fino al 12 marzo 1917 allorch\u00e9 fu deportato, insieme al resto della popolazione della citt\u00e0, a Bruxelles. Qui, un salvacondotto di Benedetto XV, amico di Dehon fin dai tempi in cui lavorava alla Segreteria di Stato sotto Leone XIII, permise all'anziano presule di raggiungere prima Parigi, e poi Roma dove giunse il 31 dicembre del 1917: il 3 gennaio, ebbe il colloquio con il pontefice. Ritornato in Francia alla fine del conflitto mondiale, vedendo le rovine di Saint-Quentin, la citt\u00e0 da cui era partita la Congregazione, scrisse, afflitto, queste parole:\nGli ultimi anni e la morte.\nOrmai anziano, il 18 maggio del 1920 Dehon inaugur\u00f2 l'inizio dei lavori della Basilica del Sacro Cuore di Cristo Re a Roma. Il 5 dicembre 1923, ad opera del nuovo papa Pio XI, la congregazione fu definitivamente approvata, dando a padre Dehon una grande gioia. Nell'estate del 1925 Dehon and\u00f2 a visitare i suoi confratelli di Bruxelles affetti da gastroenterite, ammalandosi lui stesso poco dopo. Dehon mor\u00ec nella capitale belga il 12 agosto 1925 alle 12:10; le sue ultime parole, mentre indicava un ritratto raffigurante il Sacro Cuore, furono: \u00abPer Lui sono vissuto; per Lui muoio. Egli per me \u00e8 ogni cosa, la mia vita, la mia morte, e la mia eternit\u00e0\u00bb. Le spoglie, in un primo momento deposte nel cimitero di Saint-Quentin, furono poi collocate nella chiesa locale di San Martino nel 1963.\nIl processo di beatificazione.\nL'iter.\nIl processo di beatificazione si apr\u00ec nell'arcidiocesi di Malines-Bruxelles il 31 maggio 1952. La causa rimase inattiva fino al 21 ottobre del 1988 dopo che la Congregazione per le cause dei santi convalid\u00f2 questo processo, ricevendo la \"positio\" nel 1990 per l'accertamento. I teologi approvarono la causa il 30 gennaio 1996 cos\u00ec come fecero i membri della Congregazione per le Cause dei Santi il 3 febbraio 1997. Papa Giovanni Paolo II dichiar\u00f2 Dehon \"Venerabile\" l'8 marzo 1997 dopo aver confermato che il defunto sacerdote aveva vissuto una vita di virt\u00f9 eroiche.\nLa beatificazione di Dehon dipendeva dall'approvazione di un miracolo, e questo proveniva dalla localit\u00e0 brasiliana di Lavras, divenendo oggetto d'indagine fin dal 1961. Il miracolo in questione riguardava la guarigione dell'elettricista Geraldo Machado da Silva da un grave caso di peritonite verificatosi il 1\u00ba giugno 1954. La Congregazione per le Cause dei Santi convalid\u00f2 questo processo il 2 ottobre 2002 e gli esperti medici approvarono la guarigione come evento miracoloso il 15 maggio 2003. Anche i teologi convalidarono la decisione della commissione medica il 21 novembre 2003, mentre la Congregazione per le Cause dei Santi conferm\u00f2 la decisione delle due commissioni pi\u00f9 tardi, il 20 gennaio 2004. Giovanni Paolo II, il 19 aprile 2004, conferm\u00f2 dunque che la guarigione fosse di natura miracolosa e dichiar\u00f2 che Dehon sarebbe stato beato.\nSospensione.\nLa cerimonia di beatificazione fu programmata per il 24 aprile 2005, ma dovette essere posposta a causa della morte di Giovanni Paolo II avvenuta appena tre settimane prima. Dopo l'elezione di Benedetto XVI, per\u00f2, si decise di sospendere la beatificazione a causa di un riesame dei suoi scritti in risposta all'accusa di antisemitismo che numerose persone e organizzazioni avevano sollevato al riguardo.\nCome testimoniato da costoro Dehon recens\u00ec degli articoli sul quotidiano cattolico \"La Croix\" in cui sosteneva che gli ebrei erano \u00abassetati di denaro [ ... ]\u00bb e che \u00abla bramosia del denaro \u00e8 un istinto della loro razza\u00bb, definendo il Talmud \u00abun manuale banditesco, corruttore e distruttore della societ\u00e0\u00bb e, secondo l'articolo recensito dal giornalista Alan Cooperman per il \"The Washington Post\", \u00abraccomanda[ndo] numerose misure pi\u00f9 tardi adottate dal nazismo, come quella di rendere gli ebrei riconoscibili con particolari contrassegni, di mantenerli chiusi nei ghetti, di escluderli dalla propriet\u00e0 terriera, dalla magistratura e dall'insegnamento\u00bb. Altre accuse furono riportate da vari siti internet che, sul finire del 2014, riprendevano estratti del \"Manuale sociale cristiano\". Seri dubbi erano sorti anche in ambito ecclesiale nel 2005 prima della morte di Giovanni Paolo II, allorch\u00e9 il cardinale arcivescovo di Parigi Jean-Marie Lustiger invi\u00f2 un'urgente lettera al cardinale Joseph Ratzinger esprimendo allarme per gli scritti di Dehon e chiedendo un loro riesame. Mentre la Conferenza episcopale francese espresse cautela riguardo alla causa di beatificazione, il governo francese ammon\u00ec che non avrebbe inviato una delegazione all'eventuale cerimonia di beatificazione. Joseph Ratzinger, asceso al Soglio nel frattempo con il nome di Benedetto XVI, ordin\u00f2 perci\u00f2 un urgente riesame degli scritti di Dehon con il primo incontro fissato per il 24 giugno. Il papa affid\u00f2 l'incarico, secondo quanto riferito dalle agenzie di stampa dell'epoca, ai cardinali Jos\u00e9 Saraiva Martins, Georges Cottier, Paul Poupard e Roger Etchegaray.\nSviluppi successivi.\nRiguardo al caso di Dehon, gi\u00e0 all'indomani della sospensione della beatificazione vari esponenti del mondo culturale cattolico (e non solo) cercarono di far luce sulle posizioni assunte da Dehon. Nel leggere in prospettiva storica l'opera di Dehon bisogna considerare il contesto storico caratterizzato dall'antisemitismo diffuso, che permeava anche gli ambienti cattolici, come ricordano gli storici Giovanni Miccoli, Daniele Menozzi e Amos Luzzatto Voghera, all'epoca presidente dell'Unione delle comunit\u00e0 ebraiche italiane. Lorenzo Prezzi, ancora, ricorda come gli storici Pierre Pierrad, Paul Airiau e J.M. Mayeur fossero \u00abconcordi nel collocare padre Dehon fra i ripetitori piuttosto che fra gli ispiratori dell'antigiudaismo, fra i moderatori piuttosto che fra i promotori\u00bb. Molto importante fu il convegno che si tenne nel settembre del 2007 a Parigi intitolato \"Cattolicesimo sociale e questione ebraica: attorno a Leone Dehon\", i cui interventi furono poi raccolti nel volume \"Antisemitismo cristiano? Il caso di Leone Dehon\". In tale convegno, storici e teologi (Yves Ledure, Philippe Boutry, Jean-Yves Calvez, Giorgio Campanini, Laurence Deffayet, Paul Airiau, Joseph Famer\u00e9e, Jean-Marie Mayeur, Marcello Neri e Jacques Pr\u00e9votat) tentarono di rispondere alle accuse mosse contro il fondatore dei sacerdoti del Sacro Cuore cercando di analizzarne le posizioni teologiche e le cause che spinsero ad usare certe espressioni offensive nei confronti del popolo ebraico. Riguardo alla posizione teologica, emerge l'antigiudaismo religioso in vigore fino al Concilio Vaticano II e non l'antisemitismo di stampo razziale; sulle accuse di bramosia e di disparit\u00e0 sociale sono rimarcate perch\u00e9 espressione del cattolicesimo sociale cui Dehon apparteneva:\nE ancora:\nInfine, in un discorso del 5 giugno 2015 tenuto da papa Francesco ai Dehoniani fu espresso il desiderio del pontefice per il procedere della causa, mentre etichettava il loro fondatore come \"il quasi beato Dehon\". Il papa disse che i comportamenti devono essere valutati nel loro contesto storico e disse che desiderava che la causa \"finisse bene\". Francesco ha aggiunto che \u00ab\u00c8...un problema dell'ermeneutica: si deve studiare una situazione storica con l'ermeneutica di quel tempo, non con il tempo di adesso\u00bb. Il corrente postulatore per la causa di canonizzazione \u00e8 il prete dehoniano Jos\u00e9 Bri\u00f1\u00f3n Dom\u00ednguez."}
{"id": "1152298", "revid": "36426", "url": "https://it.wikipedia.org/wiki?curid=1152298", "title": "Bardi di Vernio", "text": ""}
{"id": "1152300", "revid": "991694", "url": "https://it.wikipedia.org/wiki?curid=1152300", "title": "Leon Dehon", "text": ""}
{"id": "1152302", "revid": "991694", "url": "https://it.wikipedia.org/wiki?curid=1152302", "title": "L\u00e9on Gustav Dehon", "text": ""}
{"id": "1152304", "revid": "767487", "url": "https://it.wikipedia.org/wiki?curid=1152304", "title": "C\u00e9line Garcia", "text": "Ha lavorato a diversi progetti insieme a suo marito Patrice Garcia tra cui vari libri a fumetti quali Allande, Les Fils de la Nuit e Le Chant des \u00e9toiles tutti di genere Fantasy per ragazzi.\nHa creato e sviluppato l'idea per un progetto narrativo, la serie di \"Arthur e i Minimei\". \nL'idea fu proposta al regista Luc Besson che inizialmente ne voleva fare una serie animata, ma poi estese il progetto ad un ciclo di tre film e ad una serie di romanzi.\nIl primo film, \"Arthur e il popolo dei Minimei\", \u00e8 stato presentato alle sale nel 2006 e, nonostante il successo del film si sia limitato in Francia, Stati Uniti d'America e Germania, le entrate sono sembrate sufficienti per la lavorazione dei due seguiti: \"Arthur e la vendetta di Maltazard\" (2009) e \"Arthur e la guerra dei due mondi\" (2010)."}
{"id": "1152308", "revid": "36426", "url": "https://it.wikipedia.org/wiki?curid=1152308", "title": "Leocorno (araldica)", "text": ""}
{"id": "1152323", "revid": "33689", "url": "https://it.wikipedia.org/wiki?curid=1152323", "title": "KFROC", "text": ""}
{"id": "1152324", "revid": "767487", "url": "https://it.wikipedia.org/wiki?curid=1152324", "title": "Astyanax", "text": "Astyanax \u00e8 un genere di pesci d'acqua dolce, appartenente alla famiglia dei \"Characidae\".\nDistribuzione e habitat.\nQuesto genere \u00e8 diffuso in tutto il continente americano: dagli Stati Uniti meridionali (Texas, Arizona, California, Mississippi) al Centro (Messico, Panama) e Sudamerica (Brasile, Guyana, Venezuela, Argentina), dove gli \"Astyanax\" vivono nel bacino amazzonico e di altri fiumi tropicali.\nGli habitat sono diversi: dai bacini calmi e vegetati ai torrenti con forte corrente. \"Astyanax jordani\" abita le acque sotterranee."}
{"id": "1152332", "revid": "95993", "url": "https://it.wikipedia.org/wiki?curid=1152332", "title": "ICKF", "text": ""}
{"id": "1152333", "revid": "1543377", "url": "https://it.wikipedia.org/wiki?curid=1152333", "title": "I Ain't No Miracle Worker", "text": "I Ain't No Miracle Worker \u00e8 una canzone della band garage rock americana The Brogues, scritta da Annette Tucker e Nancie Mantz, e pubblicata come secondo e ultimo singolo del gruppo su Challenge Records, nel novembre 1965. La composizione \u00e8 ora considerata un classico del genere musicale del garage rock, ed \u00e8 riapparsa in diversi album di compilation ed \u00e8 stata rifatta da numerosi artisti musicali. La resa originale dei Brogues \u00e8 stata influenzata musicalmente dai loro contemporanei nel circuito R&amp;B e della British invasion.\nStoria.\nComposizione del brano e contesto.\nThe Brogues furono tempestivamente chiamati a registrare un nuovo singolo, subito dopo il loro debutto intitolato \"Someday\". La band aveva infatti raggiunto una notevole popolarit\u00e0 presso la costa occidentale anche grazie al loro stile ribelle ed ai movimentati concerti. Fu cos\u00ec che a met\u00e0 del 1965 The Brogues, che nel frattempo avevano visto l'ingresso nella band di Gary Cole, ex cantante dei Ratz, entrarono in studio alla Sunset Recorders di Los Angeles per registrare \"I Ain't No Miracle Worker\". Il brano era stato scritto dalla coppia di cantautori di Annette Tucker e Nancie Mantz, insieme a \"Don't Shoot Me Down\" Il protagonista del testo della canzone si esprime come un looser senza pretese che, sommessamente, confessa nel coro \"Non faccio miracoli / Faccio il meglio che posso\".\n1965-1970: L'uscita del brano e le prime cover.\nLa versione originale di \"I Ain't No Miracle Worker\" suonata da The Brogues fu pubblicato nel novembre 1965 per l'etichetta indipendente Challenge. Al momento del rilascio, tuttavia, il singolo non ottenne la popolarit\u00e0 nazionale anche a causa del fatto che la casa discografica profuse molti pi\u00f9 sforzi per pubblicizzare\"Lies\" dei The Knickerbockers che usc\u00ec nello stesso periodo. Inoltre, i Brogues stessi non poterono promuovere appieno il singole poich\u00e9 due dei loro membri furono arruolati nelle forze armate.\nNonostante l'iniziale fredda accoglienza del pubblico, il brano vide molti rifacimenti successivi non solo negli States: Se The Chocolate Watchband ne rifecero una propria versione nell'album The Inner Mystique (Tower Records, 1968), altre versioni statunitensi del brano furono quelle di Jimmy and the Offbeats e dei Miracle Man (in seguito noti come Scott Miller &amp; the Commonwealth). In Australia il brano fu invece ripreso da Gene Pierson e pubblicato nel 1970 dalla Festival Records. Ma la versione di maggior successo fu proprio quella italiana, dove il brano venne ripreso da diverse band e consacrato alle classifiche da I Corvi, con il titolo \"Un ragazzo di strada\" (Ariston Records, 1966).\n1985-1995: \"I Ain't No Miracle Worker\" nel revival garage rock.\nIn Italia la cover di \"Un ragazzo di strada\" fu riproposta gi\u00e0 nel 1980 dal gruppo punk rock Skiantos gi\u00e0 nel 1980 all'interno dell'album \"Pesissimo!\" (Cramps Records), per poi essere ripreso l'anno dopo da Ivan Cattaneo nel suo disco di cover \"Duemila60 Italian Graffiati\".\nSolo negli anni successivi, con l'affermarsi di una scena sempre pi\u00f9 consolidata di revival garage rock alla ricerca delle origini del punk, il brano fu ripescato e riproposto anche nei paesi anglofoni. Nel 1981 furono The Chesterfield Kings a rifare la cover in un 7\" che vedeva nel lato B la cover di \"Exit 9\" dei The Heard, mentre nel 1983 The Barracudas riproposero \"I Ain't No Miracle Worker\" nel loro album \"Mean Time\" (Closer Records). Bisogner\u00e0 invece aspettare il 1985 per vedere il brano originale inserito in uno dei volumi-compilazione di maggior successo dedicato al garage rock degli anni '60, i Nuggets, con il .\nVersione originale: The Brogues.\nSe Annette Tucker e Nancie Mantz avevano composto un brano dal sapore malinconico e cantautoiale, The Brogues decisero di rielaborare l'originale arrangiamento con una sezione ritmica ispirata ai Byrds e una melodia di chitarra dominata da effetti fuzz, che entravano in conflitto con gli altoparlanti rotti di Eddie Rodrigues. Oltre al sorprendente motivo di chitarra, la canzone fu anche caratterizzataa dalle interiezioni di organo elettronico di Rick Campbell, dalla pesanti linea di basso di Bill Whittington e dalla voce soul di Cole, che riusciva a far scaturire dal brano una sensazione di sfida e mistero, anche grazie al loro inserimento nella linea vocale del coro della strofa \"I ain't no miracle worker / ... / I do the best that I can\"."}
{"id": "1152338", "revid": "599013", "url": "https://it.wikipedia.org/wiki?curid=1152338", "title": "Adriano Zanaga", "text": "Carriera.\nProfessionista tra il 1921 ed il 1930, si distinse come passista veloce, specialmente nelle corse in linea. Corse per la Ganna, la Fusarp-Wolber, la Legnano, la Ideor, la Peugeot, la Opel, la Alcyon e la Bianchi. Fu campione italiano tra i dilettanti nel 1921, anno in cui vinse anche la Coppa del Re e la Tre Valli Varesine, in cui venne per\u00f2 declassato. Vinse due volte la Milano-Torino, nel 1922 e nel 1925, oltre una tappa del Giro d'Italia 1924, con arrivo a Napoli. Altri risultati di rilievo furono i secondi posti al Giro di Romagna 1921, al Giro del Veneto 1925 e al Giro di Lombardia 1929. "}
{"id": "1152341", "revid": "71155", "url": "https://it.wikipedia.org/wiki?curid=1152341", "title": "Lamberto Maggiorani", "text": "\u00c8 uno tra gli attori non professionisti pi\u00f9 conosciuti del Neorealismo italiano, grazie alla partecipazione al film \"Ladri di biciclette\" di Vittorio De Sica.\nBiografia.\nEra operaio nella fabbrica romana della Breda quando Vittorio De Sica lo scelse come protagonista per \"Ladri di biciclette\" (1948). Dopo il film ritorn\u00f2 a fare l'operaio ma, licenziato per diminuzione di personale, intraprese di nuovo la carriera di attore. Nel decennio degli anni cinquanta apparve in numerosi film come caratterista. Sposatosi con Pina Nicolich, tent\u00f2 anche l'avventura teatrale recitando a fianco di Tino Buazzelli in \"Come nasce un soggetto cinematografico\", diretto da Virginio Puecher nel 1959."}
{"id": "1152354", "revid": "36426", "url": "https://it.wikipedia.org/wiki?curid=1152354", "title": "Giardino Frescobaldi", "text": ""}
{"id": "1152355", "revid": "36426", "url": "https://it.wikipedia.org/wiki?curid=1152355", "title": "Battistero San Giovanni", "text": ""}
{"id": "1152357", "revid": "1086846", "url": "https://it.wikipedia.org/wiki?curid=1152357", "title": "Milan Associazione Calcio 1991-1992", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1991-1992.\nStagione.\nNella stagione 1991-1992 Fabio Capello sostituisce sulla panchina del Milan Arrigo Sacchi, diventato commissario tecnico della Nazionale italiana; Capello fu gi\u00e0 giocatore rossonero a fine anni 1970, poi allenatore della formazione Primavera nella prima met\u00e0 degli anni 1980, \"traghettatore\" della prima squadra (sostituendo l'esonerato Nils Liedholm) nelle ultime gare del campionato 1986-1987, e dirigente della Polisportiva Milan. La squadra rossonera non prende parte alle competizioni europee per via della squalifica inflittale dalla UEFA nella stagione precedente a seguito del rifiuto di continuare la gara di ritorno dei quarti di finale della Coppa dei Campioni 1990-1991 contro l'Olympique Marsiglia dopo il momentaneo spegnimento dei riflettori dello stadio di Marsiglia.\nIn estate la squadra perde la prima edizione del torneo amichevole Luigi Berlusconi. Demetrio Albertini, Diego Fuser e Francesco Antonioli, dopo un anno in prestito, tornano a far parte della rosa rossonera arricchita anche con Enzo Gambaro. A disposizione di Capello c'\u00e8 anche Aldo Serena di ritorno al Milan dopo 9 stagioni.\nIl club, essendo fuori dalle coppe europee in seguito alle vicende di Marsiglia, si concentra esclusivamente sui tornei nazionali. La squadra \u00e8 basata ancora sull'organico di Sacchi: le novit\u00e0 nella formazione titolare riguardano Rossi in porta al posto di Pazzagli, Albertini spesso impiegato al posto di Ancelotti e Massaro tornato definitivamente titolare in attacco, come seconda punta a supporto di van Basten. In campionato, dopo un inizio caratterizzato da due vittorie di misura e altrettanti pareggi la squadra vola in testa alla classifica, vince il titolo d'inverno e conquista il suo dodicesimo scudetto con 2 giornate di anticipo pareggiando 1-1 in casa del Napoli senza subire sconfitte, inaugurando un'epoca ricca di successi che porter\u00e0 la squadra a essere soprannominata \"Gli Invincibili\". Oltre ai 56 punti guadagnati (con i due punti assegnati per vittoria) il Milan termina il campionato senza subire alcuna sconfitta (22 vittorie e 12 pareggi). I rossoneri diventano cos\u00ec la prima squadra a vincere il campionato di Serie A senza subire sconfitte. Solo il era riuscito, nel 1978-1979, in tale impresa, ma era giunto secondo, proprio alle spalle dei rossoneri. Prima dell'introduzione del girone unico (avvenuta nel 1929-1930), l'impresa di vincere un campionato senza subire sconfitte era riuscita al Genoa, nel 1922-1923. In questa stagione i \"Diavoli\" segnano 74 gol (alla media di oltre 2 reti a gara), con alcune \"goleade\" come il 5-0 al Napoli, il 5-1 ai campioni in carica della Sampdoria e l'8-2 rifilato al . Capocannoniere del torneo, per la seconda volta, \u00e8 il milanista Marco van Basten con 25 reti, una quota che mancava nella Serie A da ventisei anni, di cui 9 su rigore.\nIn Coppa Italia il Milan elimina il Brescia nei sedicesimi di finale (2-0 e 1-2), il Verona negli ottavi (2-2 a Verona e 1-1 a Milano, rossoneri qualificati per la regola dei gol fuori casa) e il Torino nei quarti (2-0 e 1-1). In semifinale si trova opposto alla Juventus che, dopo il pareggio a reti inviolate del Meazza, batte ed elimina il Milan (unica sconfitta stagionale dei rossoneri) grazie all'1-0 ottenuto al delle Alpi (gol di Salvatore Schillaci, con un rigore sbagliato da Franco Baresi).\nMaglie e sponsor.\nLo sponsor tecnico per la stagione 1991-1992 \u00e8 Adidas, mentre lo sponsor ufficiale \u00e8 Mediolanum. La divisa \u00e8 una maglia a strisce verticali della stessa dimensione, rosse e nere, con pantaloncini e calzettoni bianchi. La divisa di riserva \u00e8 una maglia bianca con una striscia rossa orizzontale sotto la quale vi \u00e8 un'altra striscia pi\u00f9 sottile nera con pantaloncini e calzettoni bianchi.\nOrganigramma societario.\nArea direttiva\nArea organizzativa\nArea tecnica\nArea sanitaria\nStatistiche.\nStatistiche dei giocatori.\nSono in corsivo i calciatori che hanno lasciato la societ\u00e0 durante la stagione."}
{"id": "1152358", "revid": "122725161", "url": "https://it.wikipedia.org/wiki?curid=1152358", "title": "Legame \u03c0", "text": "Il legame \u03c0 (pi greco) \u00e8 un legame chimico covalente formato per sovrapposizione laterale di due orbitali di opportuna simmetria. Il legame risultante si estende al di sopra e al di sotto il piano in cui giace il legame \u03c3 che congiunge i due stessi nuclei, caratterizzato da simmetria cilindrica, e presenta quindi massima densit\u00e0 elettronica nello spazio situato sopra e sotto il piano dei due nuclei in questione. Per questo motivo spesso si usa il termine \"nuvola \u03c0\" per descrivere tale legame. Fra i due si estende un piano nodale.\nComunemente i legami \u03c0 sono formati da orbitali \"p\" (\"p\"y, \"p\"z). Nell'ambito della chimica organica questi legami conferiscono una particolare reattivit\u00e0 ad alcuni composti detti \"insaturi\" (ad esempio alcheni e alchini): caratteristiche sono l'addizione elettrofila e la saturazione del legame per idrogenazione. Degna di nota \u00e8 anche la possibilit\u00e0 di dare origine a composti organometallici di diversa apticit\u00e0. Nei composti aromatici la nuvola \u03c0 \u00e8 fondamentale per la delocalizzazione elettronica. Anche gli orbitali \"d\" e quelli \"f\" possono formare legami \u03c0, il cui studio e le cui propriet\u00e0 interessano l'ambito della chimica inorganica.\nI legami \u03c0, essendo frutto di una sovrapposizione parziale, sono di minore intensit\u00e0 rispetto ai legami \u03c3: a titolo di esempio, per la molecola dell'etene l'energia del legame \u03c3 carbonio-carbonio vale 95 kcal/mole, mentre per l'analogo legame \u03c0 si ha un valore di energia pari a 68 kcal/mole. Da questi dati si evince anche la maggiore reattivit\u00e0 di composti che contengono legami \u03c0, richiedendo tale legame minore energia per operarne la scissione.\nSebbene il legame \u03c0 sia pi\u00f9 debole di un legame \u03c3, esso contribuisce nel complesso a rendere pi\u00f9 intenso il legame tra due nuclei. Ci\u00f2 si pu\u00f2 notare comparando le lunghezze sperimentali del legame carbonio-carbonio in analoghi composti C2: per l'etano (un solo legame \u03c3) tale valore \u00e8 di 154 pm, per l'etene (un legame \u03c3 e uno \u03c0) 133 pm e per l'etino (un legame \u03c3 e due legami \u03c0) 120 pm.\nUn fatto degno di nota consiste nella rigidit\u00e0 del legame \u03c0, che non permette la libera rotazione, generando possibile isomeria geometrica. Altre caratteristiche sono la maggiore polarizzabilit\u00e0 e la maggiore facilit\u00e0 con cui gli elettroni \u03c0 possono essere promossi in un orbitale antilegante."}
{"id": "1152359", "revid": "87369", "url": "https://it.wikipedia.org/wiki?curid=1152359", "title": "Restaurazione Meiji", "text": ""}
{"id": "1152362", "revid": "84184", "url": "https://it.wikipedia.org/wiki?curid=1152362", "title": "Argentin", "text": ""}
{"id": "1152368", "revid": "135224", "url": "https://it.wikipedia.org/wiki?curid=1152368", "title": "Legame pi greco", "text": ""}
{"id": "1152369", "revid": "1086846", "url": "https://it.wikipedia.org/wiki?curid=1152369", "title": "Milan Associazione Calcio 1990-1991", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1990-1991.\nStagione.\nIl mercato estivo porta in rossonero Angelo Carbone e il portiere Sebastiano Rossi mentre partono Giovanni Galli e Angelo Colombo. In questa stagione arrivano la seconda Supercoppa UEFA, questa volta a spese della Sampdoria (1-1 a Genova nella gara di andata firmato Mychajly\u010denko ed Evani e 2-0 al ritorno a Bologna firmato Gullit e Rijkaard) e la terza Coppa Intercontinentale (3-0 ai paraguaiani dell'Olimpia Asunci\u00f3n superati a Tokio grazie a una doppietta di Rijkaard e a un gol di Stroppa). Con la vittoria in Giappone il Milan diventa il club europeo pi\u00f9 vincente in questa competizione, eguagliando il record assoluto di successi detenuto dalle sudamericane Pe\u00f1arol e Nacional.\nIn campionato i rossoneri si portano subito in testa alla classifica con 3 vittorie nelle prime 3 giornate e vi rimangono fino al 28 ottobre 1990, quando la Sampdoria batte il Milan a San Siro e lo supera in classifica. Per il resto del torneo il Milan rimane nelle prime posizioni in classifica chiudendo secondo a pari punti con l'Inter (terza per peggiore differenza reti, +25 contro +27 dei rossoneri) e alle spalle della Sampdoria Campione d'Italia. In questa stagione il bilancio dei derby \u00e8 di una vittoria e una sconfitta, mentre la Juventus viene battuta in entrambi i match. Alla 32\u00aa giornata i rossoneri si concedono anche una \"goleada\" contro il Bologna (6-0).\nIn Coppa Italia il Milan elimina la nei sedicesimi di finale (1-0 e 1-1), il Lecce negli ottavi (3-0 e 2-2) e il nei quarti (0-1 e 0-0). In semifinale si trova opposto alla Roma che, dopo il pareggio a reti inviolate del Meazza, batte ed elimina il Milan grazie all'1-0 ottenuto all'Olimpico (autogol di Marco van Basten).\nIn Coppa dei Campioni il Milan, campione in carica, non disputa il primo turno ma entra nella competizione negli ottavi di finale, dove affronta i belgi del Club Bruges. I rossoneri passano il turno pareggiando 0-0 a Milano e vincendo 1-0 a Bruges, grazie a una rete di Angelo Carbone. Nei quarti di finale la squadra milanese viene eliminata dall'Olympique Marsiglia che, dopo il pareggio per 1-1 a Meazza, vince a tavolino la gara di ritorno al V\u00e9lodrome di Marsiglia per 3-0. Il risultato a tavolino in favore dei marsigliesi, che gi\u00e0 vincevano l'incontro per 1-0, viene deciso dalla UEFA a seguito del rifiuto dei rossoneri di continuare la gara dopo il momentaneo spegnimento di uno dei riflettori dello stadio. l'amministratore delegato Adriano Galliani fa uscire i giocatori dal campo in segno di protesta, motivando il gesto con l'impossibilit\u00e0, a sua detta, di continuare a giocare per via della scarsa visibilit\u00e0. Malgrado la funzionalit\u00e0 del riflettore sia poi ripristinata, il Milan non torna in campo. Per questo episodio il Milan viene poi squalificato per un anno dalle competizioni europee.\nDopo quattro stagioni di successi, Arrigo Sacchi lascia la panchina del Milan per diventare Commissario tecnico della Nazionale italiana.\nMaglie e sponsor.\nLo sponsor tecnico per la stagione 1990-1991 \u00e8 Adidas, mentre lo sponsor ufficiale \u00e8 Mediolanum. La divisa \u00e8 una maglia a strisce verticali della stessa dimensione, rosse e nere, con pantaloncini e calzettoni bianchi. La divisa di riserva \u00e8 una maglia bianca con una striscia rossa orizzontale sotto la quale vi \u00e8 un'altra striscia pi\u00f9 sottile nera con pantaloncini e calzettoni bianchi.\nOrganigramma societario.\nArea direttiva\nArea organizzativa\nArea tecnica\nArea sanitaria\nRisultati.\nCoppa dei Campioni.\nPartita sospesa all'87' sul risultato di 1-0 per problemi all'impianto di illuminazione, risultato a tavolino deciso dalla UEFA a seguito del rifiuto del Milan di terminare la gara.\nStatistiche.\nStatistiche dei giocatori.\nSono in corsivo i calciatori che hanno lasciato la societ\u00e0 durante la stagione."}
{"id": "1152370", "revid": "1305772", "url": "https://it.wikipedia.org/wiki?curid=1152370", "title": "Evian", "text": ""}
{"id": "1152374", "revid": "838137", "url": "https://it.wikipedia.org/wiki?curid=1152374", "title": "Aymo", "text": ""}
{"id": "1152382", "revid": "484362", "url": "https://it.wikipedia.org/wiki?curid=1152382", "title": "Lo spazzacamino", "text": ""}
