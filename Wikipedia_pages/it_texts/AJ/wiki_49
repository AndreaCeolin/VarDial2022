{"id": "1152383", "revid": "767487", "url": "https://it.wikipedia.org/wiki?curid=1152383", "title": "D'Molls", "text": "I D'Molls furono un gruppo hair metal formato a Chicago, Illinois nel 1985.\nStoria.\nI D'Molls, originariamente sotto il nome di \"The Chicago Dolls\", vennero fondati nel 1985 da Desi Rexx, (vero nome Duane Dunn, prima conosciuto come Desi Valentine). Rexx prima suon\u00f2 nei St.Valentine (gruppo dove militavano anche due membri dei London Lizzie Grey e Nigel Itson), e in un'altra band chiamata Junebug.\nIl resto della band era composto da Billy Dior alla batteria, che nei primi anni 80 suon\u00f2 con la band \"Screamin' Mimi's\", (con C.C. DeVille che proprio in quel periodo scrisse il brano che pi\u00f9 tardi sar\u00e0 conosciuto come \"\"Talk Dirty To Me\", uno dei cavalli di battaglia dei Poison) e un breve periodo nei London, Lizzy Valentine al basso, chitarra e piano, e S.S. Priest alla chitarra. La band poi decise di ribattezzarsi come D'Molls.\nNello stesso 1985, il gruppo intenzionato ad assicurarsi una fiorente carriera ed un contratto con una major, si spost\u00f2 a Los Angeles, la capitale del glam metal. Dopo sole due settimane a Hollywood, i D'Molls si procurarono un contratto discografico con la Atlantic Records ed iniziarono a lavorare per il primo album. Questa \u00e8 diffusa come una leggenda dal sito della band, realmente impiegarono otto mesi di continui rifiuti e duro lavoro prima di trovare un accordo con la Atlantic, accordo che venne firmato nel novembre 1986. Il gruppo si fece notare grazie a frequenti performance ai noti locali di Los Angeles come il The Whiskey A Go Go, The Troubadour e il Roxy.\nNel periodo in cui firmarono per la Atlantic, il gruppo venne a scoprire che S.S. Priest (Scotty Davis) era ancora sotto contratto con i Diamond Rexx, la sua band precedente, e come tale vollero sostituirlo con l'allora diciassette Sean Freehill. In realt\u00e0 il chitarrista S.S. Priest originale (Scotty Davis), suonava in entrambe le band allo stesso tempo e registr\u00f2 con i Diamond Rexx l'album \"Land Of The Damned\" (1987) prima di entrare nei D'Molls.\nFreehill volle continuare a farsi chiamare con lo pseudonimo di S.S. Priest come il precedente Davis.\nCon questa formazione i D'Molls debuttarono a Los Angeles suonando in noti locali come il Gazzari's, The Whiskey A Go Go, The Troubadour e il Roxy.\nLa band incise il primo demo ai at Westlake Studios che includeva la traccia \"All I Want\". Arruolando come manager Gerry Tollman, i D'Molls firmarono cos\u00ec per la Atlantic nel novembre 1986.\nLa confusione con i due S.S. Priest continu\u00f2: mentre il debut era in fase di realizzazione, Scotty Davis rinunci\u00f2 definitivamente ai Diamond Rexx e raggiunse nuovamente i D'Molls con il suo pseudonimo precedente sostituendo il temporaneo Freehill.\nDopodich\u00e9 pubblicarono il loro debut, l'omonimo \"D'Molls\" nel 1988.\nIl singolo estratto \"777\"\" ricevette una forte sponsorizzazione sul canale MTV, l'album riscosse un ottimo successo negli States e in Gran Bretagna; vennero definiti come \"i nuovi Aerosmith\". Il disco venne criticato per essere di scarsa qualit\u00e0 e per la sua grezzezza. A seguire, la band partecip\u00f2 ad diversi tour di supporto a grandi gruppi come Warrant, Guns N'Roses, Paul Stanley e BulletBoys.\nMentre erano impegnati a un concerto a New York City, il proprietario della Atlantic, Ahmet Erteg\u00fcn, assist\u00e9 allo show da cui venne notevolmente colpito. Egli insistette nel far interrompere il tour alla band per far loro registrare un nuovo album. Nel 1990 S.S. Priest e Billy Dior parteciperanno come coristi all'album \"Sahara\" degli House of Lords di Gregg Giuffria, assieme a molti altri ospiti speciali.\nIl secondo album dei D'Molls \"Warped\", prodotto da Kevin Beamish, usc\u00ec nel 1990 e finalmente la band riusc\u00ec a venire apprezzata anche nel paese d'origine grazie anche alle registrazioni di moglior qualit\u00e0, ma nonostante ci\u00f2 non guadagn\u00f2 gli stessi consensi.\nLa Atlantic diede la massima sponsorizzazione e disponibilit\u00e0 al gruppo, ma durante questo periodo la band sub\u00ec un cambio di management e sorsero delle tensioni interne che sfociarono in una rissa tra Rexx e Valentine. Dati i diverbi interni ed un possibile scioglimento, la Atlantic Records reag\u00ec riducendo notevolmente la diffusione e sponsorizzazione dell'album \"Warped\". La band suon\u00f2 il loro ultimo show il 28 agosto 1990 al The Riviera Theater di Chicago.\nNel febbraio 1991 Desi Rexx venne reclutato dalla band di David Lee Roth in tour come chitarrista a sostituzione di Jason Becker, per promuovere inoltre il disco \"A Little Ain't Enough\", a cui egli non aveva neanche partecipato. Il tutto confermo lo scioglimento della band. Dopo due mesi con David Lee Roth, Desi Rexx venne inoltre scaricato dallo stesso Roth durante il tour.\nDopo lo scioglimento.\nDopo lo scioglimento Priest ritorn\u00f2 nella sua vecchia band i Diamond Rexx. Rexx parteciper\u00e0 poi a vari progetti con Axis, Rick Derringer, Alcatrazz e con il chitarrista dei Private Life Danny Johnson in un progetto chiamato Rexx and Johnson.\nValentine, dopo aver intrapreso una carriera come produttore/songwriter, si dedic\u00f2 ad altri progetti.\nNel 1997 venne pubblicata una raccolta di alternate takes e demo intitolata \"Beyond D'Valley of D'Molls\".\nDior inizi\u00f2 a scrivere romanzi sotto il suo vero nome, Billy McCarthy. Il suo primo romanzo \"The Devil of Shakespeare\" divenne un bestseller nell'estate 2004. Il libro venne edito con un CD contenente la relativa colonna sonora; queste tracce vennero registrate da Dior alla batteria, Jani Lane (ex Warrant) alla voce, Chip Z'Nuff degli Enuff Z'Nuff al basso, James Young degli Styx alla chitarra e Ron Flynt dei 20/20.\nI D'Molls annunciarono il loro ritorno nel 2006. La band, composta da Desi Rexx, S.S. Priest, Lizzy Valentine e Billy Dior, doveva esibirsi dopo sedici anni come special guest supportati dalla cover band Metal Skool al Key Club di West Hollywood, California il 22 gennaio 2007. Tuttavia cancellarono questa data."}
{"id": "1152387", "revid": "1305772", "url": "https://it.wikipedia.org/wiki?curid=1152387", "title": "Spazzacamino (disambigua)", "text": ""}
{"id": "1152388", "revid": "287204", "url": "https://it.wikipedia.org/wiki?curid=1152388", "title": "Palazzo Rosselli del Turco", "text": "Palazzo Rosselli Del Turco (del ramo Sassatelli) si trova in via dei Serragli 17 a Firenze.\nStoria e descrizione.\nLa maestosa facciata \u00e8 nel tipico stile del sobrio \"barocco\" fiorentino, caratterizzata da un intonaco chiaro sul quale spiccano gli elementi in pietra serena: le due file di finestre ad arco incorniciate al primo ed al secondo piano, le cornici marcapiano, le finestre rettangolari al piano terra e il portale. Al centro campeggia uno stemma nobiliare che non \u00e8 per\u00f2 quello dei Rosselli Del Turco. L'edificio fu acquistato nel 1851 dal Cav. Luca Rosselli Del Turco (1826-1882) in occasione del suo matrimonio con la contessa Vittoria Sassatelli di Imola, ultima del ramo principale di questa storica casata: i loro discendenti, che si dissero \"Rosselli Del Turco - Sassatelli\", possedettero questo palazzo fino al 1922.\nNel palazzo ebbero il loro atelier, attorno alla met\u00e0 dell\u2019Ottocento, vari artisti americani, tra i quali i pittori William Page, George Innes, Walter Gould e gli scultori Alexander Galt, Henry Kirk Brown e Thomas Ridgeway Gould. Negli anni di Firenze Capitale (1865-1871) vi trov\u00f2 sede l\u2019ambasciata degli Stati Uniti d'America.\nIl corpo dell'edificio si dispone attorno a un piccolo cortile interno, dove si trova un pozzo, una fontanella ed alcuni frammenti scultorei legati al periodo in cui qui ebbe sede la casa d'arte dei Fratelli Paoletti, tra il 1925 e il 1975 (come riferisce una memoria posta nello stesso cortile). Su un lato della corte \u00e8 un loggiato, oggi chiuso a vetri, con volte decorate a grottesche. Sul lato sinistro dell'androne \u00e8 una scala che conduce ad alcuni ambienti parzialmente interrati (a loro volta gi\u00e0 utilizzati per l'esposizione della galleria antiquaria), con interessanti dipinti e decorazioni in stile neotrecentesco. Sul fronte \u00e8 un bello scudo in pietra sostenuto da due putti, con il campo dipinto con l'arme dei Rosselli del Lion bianco (al leone appoggiato a una lancia posta in palo e alla banda attraversante). Sulla rosta del portone \u00e8 invece, a straforo, l'arme della famiglia Paoletti (d'azzurro, al destrocherio armato al naturale, impugnante una spada bassa di ferro, guarnita d'oro, il tutto accompagnato da tre stelle a otto punte ordinate in campo). Notevoli anche il ferro porta bandiera e la lumiera (ambedue di fattura novecentesca) posti in prossimit\u00e0 del portone. Il palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale. ."}
{"id": "1152391", "revid": "838137", "url": "https://it.wikipedia.org/wiki?curid=1152391", "title": "Azzini", "text": ""}
{"id": "1152400", "revid": "1549963", "url": "https://it.wikipedia.org/wiki?curid=1152400", "title": "Maremmano (cavallo)", "text": "Il maremmano \u00e8 il cavallo autoctono della Maremma, vasta area che si estende in prossimit\u00e0 del litorale tirrenico tra la Toscana meridionale e il Lazio settentrionale.\nStoria.\nLa sua origine potrebbe risalire a quando i celti superarono le Alpi e i loro cavalli germani incontrarono popolazioni equine di sangue orientale e africano che vivevano gi\u00e0 sul territorio italiano: incrociandosi, questi cavalli avrebbero prodotto il maremmano.\nQuasi duemila anni dopo, in epoca rinascimentale, Lorenzo de' Medici introdusse in Toscana l'incrocio con stalloni orientali e la razza si divise in due tipologie: quella toscana e quella laziale, che \u00e8 rimasta pi\u00f9 vicina al tipo originale.\nNei secoli l'allevamento allo stato brado ha prodotto un cavallo che non ha solo un carattere fiero, energico e generoso, ma \u00e8 anche molto resistente dal punto di vista fisico. &lt;br&gt;\nNella prima met\u00e0 del Novecento, ricorrendo ad incroci con il Purosangue inglese, si ottenne un \"miglioramento\" delle caratteristiche fisiche: testa pi\u00f9 leggera, appiombi buoni e statura aumentata. La razza viene utilizzata ancora oggi per rincorrere e marchiare il bestiame, come fanno i butteri. Eppure, senza rinnegare le sue origini rustiche, ultimamente il maremmano viene impiegato con buoni risultati anche nelle discipline sportive, dove compete alla pari con gli altri cavalli da sella.\nCome si riconosce: orecchie di media lunghezza, ben diritte e attente; occhi vivaci; testa lunga e abbastanza pesante; arti solidi e con buoni appiombi; piedi ben conformati e ben proporzionati, con unghia molto resistente; garrese robusto, asciutto e abbastanza rilevato. Il mantello pu\u00f2 essere baio o baio scuro, morello.\nIl particolare: ancora oggi il Maremmano nasce e vive allo stato brado, perci\u00f2 \u00e8 incredibilmente resistente alla fame, alla sete e alle intemperie. Il Maremmano \u00e8 un cavallo dal temperamento vivace.\nMedia.\nIl cavallo maremmano \u00e8 ampiamente citato nell'album \"Saga \"di Giovanni Lindo Ferretti, \"concept-album \"dedicato al millenario rapporto tra uomini e cavalli. Il tour di presentazione dell'album nel 2014 consisteva in uno spettacolo equestre, che vedeva protagonisti cavalli addestrati, tra cui esemplari di razza maremmana."}
{"id": "1152404", "revid": "767487", "url": "https://it.wikipedia.org/wiki?curid=1152404", "title": "D'Molls (album)", "text": "D'Molls \u00e8 il primo album dei D'Molls, uscito nel 1988 per l'Etichetta discografica Atlantic Records."}
{"id": "1152406", "revid": "767487", "url": "https://it.wikipedia.org/wiki?curid=1152406", "title": "Warped (D'Molls)", "text": "Warped \u00e8 il secondo album dei D'Molls, uscito nel 1990 per l'Etichetta discografica Atlantic Records."}
{"id": "1152407", "revid": "33689", "url": "https://it.wikipedia.org/wiki?curid=1152407", "title": "Aurelio Valerio Tulliano Simmaco", "text": "Biografia.\nNato nel 280 circa, Simmaco fu proconsole di Acaia nel 319 e console nel 330.\n\u00c8 possibile che i suoi genitori fossero Aurelio Ermogene, gran sacerdote della provincia d'Asia, e Tullia Valeria, gran sacerdotessa. Il celeberrimo oratore Quinto Aurelio Simmaco era suo nipote, in quanto suo padre Lucio Aurelio Aviano Simmaco Fosforio era il figlio di Tulliano; anche Aurelio Celsino, due volte \"praefectus urbi\" potrebbe essere stato suo figlio."}
{"id": "1152408", "revid": "767487", "url": "https://it.wikipedia.org/wiki?curid=1152408", "title": "Beyond D'Valley of D'Molls", "text": "Beyond D'Valley of D'Molls \u00e8 un album raccolte dei D'Molls, uscito il 5 agosto 1997 per l'Etichetta discografica Delinquent Records."}
{"id": "1152411", "revid": "1363832", "url": "https://it.wikipedia.org/wiki?curid=1152411", "title": "Piano di Wadati-Benioff", "text": "Il piano di Wadati-Benioff (conosciuto anche con il nome di \"zona di Wadati-Benioff\" o semplicemente \"zona di Benioff\" o \"piano di Benioff\") definisce un piano inclinato dove la litosfera oceanica sprofonda sotto la litosfera continentale (le cosiddette \"zone di subduzione\" tipiche dei \"margini continentali attivi\"); tale piano segna appunto la zona di contatto fra i due differenti tipi di crosta.\nIl piano di Benioff viene definito dall'allineamento degli ipocentri dei sismi che si creano lungo la linea di contatto delle due placche. Le profondit\u00e0 degli ipocentri di questi sismi possono ovviamente essere variabili; le massime profondit\u00e0 osservate sono intorno ai 700\u00a0km.\nLa pendenza media di questo piano \u00e8 variabile: generalmente, tanto maggiore \u00e8 l'inclinazione, tanto pi\u00f9 la roccia che sprofonda \u00e8 densa (e quindi fredda e vecchia, lontana dalla dorsale).\nQuesta particolare zona prende il nome dai due sismologi che, indipendentemente l'uno dall'altro, studiarono il fenomeno: Hugo Benioff, del California Institute of Technology, e Kiyoo Wadati, dell'Agenzia Meteorologica Giapponese.\nAttivit\u00e0 sismica.\nLa differenza tra le velocit\u00e0 di scorrimento delle due placche interessate dal processo di subduzione produce numerosi terremoti, i cui ipocentri possono trovarsi a profondit\u00e0 che raggiungono anche i 670\u00a0km.\nNella zona di Wadati-Benioff, i terremoti si sviluppano al di sotto di archi vulcanici e margini continentali situati al di sopra di zone di subduzione attive. Possono essere prodotti da scorrimenti o sovrascorrimenti associati alla placca che sprofonda, risultanti dalla compressione o estensione della placca durante la sua immersione verso il mantello.\nI terremoti che avvengono a grande profondit\u00e0 lunga la zona, permettono ai sismologi di ottenere una mappatura tridimensionale della porzione di crosta e mantello della zona di subduzione."}
{"id": "1152417", "revid": "834", "url": "https://it.wikipedia.org/wiki?curid=1152417", "title": "Enuff Z\u2019Nuff", "text": ""}
{"id": "1152418", "revid": "327773", "url": "https://it.wikipedia.org/wiki?curid=1152418", "title": "Melange tettonico", "text": "Viene chiamato melange tettonico un aggregato di materiale complesso e caotico prodotto in seguito al processo di subduzione della crosta terrestre.\nSi tratta di una breccia su larga scala, costituito da porzioni di roccia di dimensioni assai variabili, cementate insieme da una matrice a grana fine e spesso deformata.\nLa litologia delle rocce appartenenti ad un melange, \u00e8 assai varia: rocce provenienti dalla demolizione della crosta oceanica, miste generalmente ad altre derivate dallo smantellamento (per attrito tra le placche) di crosta continentale.\nLe forze di taglio duttile e fragile che agiscono presso un margine di subduzione, unitamente al deporsi di materiale sedimentario, contribuiscono alla formazione di tali strutture, caratterizzate da dimensioni considerevoli (spesso i blocchi di melange possono raggiungere 1 km).\nI melanges di dimensioni pi\u00f9 piccole sono tipici delle zone caratterizzate dalla presenza di rocce coerenti, fratturate in pi\u00f9 punti dall'azione delle forze tettoniche, che provocano la formazione di frammenti rocciosi di dimensioni variabili, che vengono rimescolati e cementati tra loro, a formare appunto un melange.\nL'accrescimento di tali aggregati, al di sopra di margini passivi, genera una caratteristica struttura a cuneo (il prisma di accrezione), che pu\u00f2 spesso preludere ad un'orogenesi per accrescimento."}
{"id": "1152424", "revid": "6923", "url": "https://it.wikipedia.org/wiki?curid=1152424", "title": "Programma Constellation", "text": "Il programma Constellation (in inglese Constellation Program, abbreviato CxP) era un programma, oggi cancellato, di volo spaziale con equipaggio, sviluppato dalla NASA, l'agenzia spaziale statunitense, dal 2005 al 2009. Gli obiettivi principali del programma erano il \"completamento della Stazione Spaziale Internazionale\" e il \"ritorno sulla Luna non oltre il 2020\" con lo scopo ultimo di un volo con equipaggio verso il pianeta Marte. Il logo del programma rifletteva le tre fasi del programma: la Terra (ISS), la Luna, e infine Marte\u2014l'obiettivo di Marte trov\u00f2 espressione anche nel nome dato al booster: Ares (l'equivalente greco del dio romano Marte). Dal punto di vista tecnologico il programma aveva lo scopo di riavere astronauti oltre l'orbita terrestre bassa e lo sviluppo di tecnologie necessarie a permettere presenza umana prolungata su altri corpi planetari.\nConstellation cominci\u00f2 in risposta agli obiettivi esposti nel Vision for Space Exploration sotto l'amministratore della NASA Sean O'Keefe e il Presidente George W. Bush. Il successore di O'Keefe, Michael D. Griffin, ordin\u00f2 uno studio completo, intitolato Exploration Systems Architecture Study, che riform\u00f2 come la NASA avrebbe perseguito gli obiettivi posti nel Vision for Space Exploration, e il verdetto fu formalizzato dal NASA Authorization Act del 2005. L'Act port\u00f2 la NASA verso lo \"sviluppare una presenza umana prolungata sulla Luna, compreso un solido programma per promuovere l'esplorazione, la scienza, il commercio, e la superiorit\u00e0 degli Stati Uniti nello spazio, e come trampolino di lancio per la futura esplorazione di Marte e di altre destinazioni.\" Il lavoro cominci\u00f2 su questo programma Constellation riveduto e corretto, per mandare gli astronauti prima alla Stazione Spaziale Internazionale, poi sulla Luna, e poi su Marte e oltre.\nCome conseguenza delle conclusioni dell'Augustine Committee nel 2009 secondo cui il programma Constellation non sarebbe potuto essere eseguito senza sostanziali aumenti dei finanziamenti, il 1\u00ba febbraio 2010, il Presidente Barack Obama annunci\u00f2 la proposta di cancellare il programma, effettiva con l'approvazione del budget degli Stati Uniti per l'anno fiscale 2011. Il 15 aprile 2010 annunci\u00f2 cambiamenti alla proposta in un importante discorso sulla politica spaziale al Kennedy Space Center. L'11 ottobre Obama firm\u00f2 il NASA Authorization Act del 2010, che accanton\u00f2 il programma, con i contratti del Constellation rimasti in attesa fino a che il Congresso avrebbe agito per revocare il precedente mandato. Nel 2011, la NASA annunci\u00f2 che aveva approvato il progetto del nuovo Space Launch System.\nLa nuova generazione di veicoli spaziali con equipaggio, prevista dal programma Constellation, era costituita dai vettori Ares I e Ares V, dalla capsula Orion, l'Earth Departure Stage e dal modulo lunare Altair. Questi veicoli sono stati progettati per compiere diverse missioni spaziali, dal rifornimento della Stazione Spaziale Internazionale all'atterraggio sulla Luna.\nOrion Crew Exploration Vehicle.\nLa capsula Orion Crew Exploration Vehicle era costituita da due componenti principali: un modulo dell'equipaggio (\"Crew Module\"), simile al modulo di comando \"Apollo,\" in grado di ospitare da quattro a sei astronauti, e un modulo di servizio (\"Service Module\"), di forma cilindrica, che contiene i sistemi primari di propulsione e i rifornimenti. Il modulo dell'equipaggio era riutilizzabile fino a 10 volte, permettendo la costituzione di una flotta.\nErano previste anche varianti adatte a missioni specifiche: Orion Block I da impiegare per la rotazione dell'equipaggio sulla Stazione Spaziale Internazionale e il suo rifornimento, oltre a varie missioni in orbita terrestre, mentre Orion Block II e Block III erano progettate per l'esplorazione spaziale oltre l'orbita terrestre bassa. Le navette Orion sono attualmente in fase di sviluppo in previsione delle future missioni Artemis, che riporteranno l'uomo sulla Luna entro il 2024.\nVeicoli di lancio.\nOrion sarebbe stato lanciato in orbita bassa attraverso il razzo Ares I, noto anche come \"Crew Launch Vehicle (CLV)\". Esso era costituito da un singolo razzo a combustibile solido (\"Solid Rocket Booster - SRB\") derivato da quelli utilizzati per lo Space Shuttle, connesso all'estremit\u00e0 superiore ad un secondo stadio a combustibile liquido spinto da un motore J-2X. Per il lancio del \"Lunar Surface Access Module\", pi\u00f9 pesante, era stato proposto l'utilizzo del pi\u00f9 potente Ares V.\nNel Gennaio 2007, NASA annunci\u00f2 l'intenzione di considerare l'Ares IV, un altro progetto di vettore che avrebbe potuto sostituire i razzi Ares I e Ares V ed essere impiegato per tutti i lanci.\nAres I.\nLa navetta Orion sarebbe stata lanciata e posta nell'orbita terrestre bassa dal vettore Ares I, sviluppato da Alliant Techsystems, Rocketdyne e Boeing..\nPrecedentemente noto come \"Crew Launch Vehicle\" (\"CLV\"), il vettore Ares I era costituito da un primo stadio a combustibile solido, derivato da dai solid rocket boosters impiegati nello Space Shuttle, connesso con lo stadio superiore da un componente chiamato \"Interstage Support Assembly\" e da un secondo stadio a combustibile liquido che impiegava il motore J-2X. Il progetto di questo vettore era stato selezionato dalla NASA per le caratteristiche \nIl vettore rappresentava un ritorno alla filosofia di sviluppo utilizzata nel Saturn I, che consisteva nel testare uno stadio alla volta, che l'allora amministratore della NASA George Mueller abbandon\u00f2 durante lo sviluppo di Saturn V preferendo i test integrali di tutto il vettore.\nPrima di essere cancellato, vennero condotti il lancio di test del primo stadio Ares I-X, effettuato il 28 ottobre 2009, e del Launch Escape System della navetta Orion.\nAres V.\nIl vettore Ares V avrebbe avuto una capacit\u00e0 massima di trasporto in orbita terrestre bassa pari a . In comparazione la capacit\u00e0 dello Space Shuttle era di e del Saturn V di . La capacit\u00e0 di trasporto sulla Luna sarebbe stata di , mentre il Saturn V poteva trasportare .\nDopo il lancio, Ares V avrebbe posto in orbita bassa terrestre il componente Earth Departure Stage e il modulo Altair in attesa dell'arrivo della navetta Orion. \nAres V avrebbe dovuto comprendere sei motori RS-68, assieme a una coppia di razzi a combustibile solido, mentre originariamente erano previsti cinque motori RS-25, impiegati nello Space Shuttle. I motori RS-68 erano pi\u00f9 potenti, meno complessi e meno costosi degli RS-25, tuttavia era incerto se il sistema di raffreddamento ablativo degli RS-68 fosse in grado di sostenere il calore generato dai razzi a combustibile solido.\nAltair.\nIl modulo di accesso alla superficie lunare (\"Lunar Surface Access Module - LSAM\"), chiamato Altair, era il veicolo principale per gli astronauti destinati alla Luna. Come il modulo lunare del programma Apollo, era costituito da due componenti: uno stadio di salita, che ospitava un equipaggio di quattro persone, e uno stadio di discesa, con la struttura per l'atterraggio, l'equipaggiamento scientifico, l'ossigeno e l'acqua. A differenza dell'Apollo, esso era progettato per atterrare nelle regioni polari della Luna, preferite per la costruzione di una eventuale base lunare.\nNon era riutilizzabile.\nEarth Departure Stage.\nLo stadio di partenza dalla terra (\"Earth Departure Stage - EDS\") era il sistema di propulsione principale che avrebbe inviato l'intero blocco costituito da Orion e dal modulo lunare dall'orbita bassa terrestre in orbita lunare. Sarebbe stato lanciato da un razzo Ares V, per poi eseguire un rendez-vous orbitale con l'Orion. Questa tecnica, nota come Rendezvous orbitale terrestre, era stata gi\u00e0 considerata dalla NASA nelle prime fasi di progettazione del programma Apollo, ma venne scartata a favore del Rendezvous orbitale lunare, pi\u00f9 rapido.\nMissioni.\nCome per il programma Apollo, il progetto Constellation comprendeva missioni prevalentemente dedicate alla manutenzione della ISS, dell'arrivo in orbita e atterraggio lunare. Non erano previste missioni verso Marte prima del 2030.\nOrbita bassa terrestre e stazione spaziale.\nOrion e Ares I erano assemblati in una nuova piattaforma mobile di lancio pi\u00f9 leggera nel \"Vehicle Assembly Building\" al Kennedy Space Center in Florida. Dopo l'assemblaggio, il complesso veniva trasportato nel LC-39 dove il secondo stadio veniva rifornito di carburante.\nQuando l'equipaggio era in sicurezza all'interno della navetta e tutti i sistemi erano pronti per il lancio, veniva acceso il primo stadio a propellente solido dell'Ares I e contemporaneamente venivano ritirati i bracci di accesso. In seguito, il razzo si orientava verso una determinata direzione per raggiungere l'orbita corretta.\nA due minuti di volo veniva espulso il primo stadio, esaurito, che cadeva nell'oceano Atlantico per il recupero e il riutilizzo (come per Solid Rocket Boosters dello Shuttle). Veniva acceso il motore J-2X a combustibile liquido del secondo stadio. In questo istante veniva espulso anche il sistema di fuga (Launch Escape System) e la copertura protettiva posizionata sopra la navetta in modo da scoprire l'anello di attracco e le finestre dell'equipaggio (a questo punto la navetta avrebbe superato gli strati pi\u00f9 densi dell'atmosfera, quindi i rischi dovuti ad eventuali danni al sistema di protezione termico sarebbero stati minimi). Il motore del secondo stadio rimaneva acceso per 4 minuti, spegnendosi a 6 minuti e mezzo dal lancio e posizionando Orion in un'orbita ellittica. Una seconda accensione del secondo stadio dopo 45 minuti ne avrebbe modificato l'orbita rendendola quasi circolare. In seguito Orion si separava dal secondo stadio, il quale precipitava e bruciava al rientro nell'atmosfera terrestre. Dopo la separazione venivano dispiegati i pannelli solari, in modo da fornire l'elettricit\u00e0 necessaria per il supporto dei sistemi.\nIl modulo dell'equipaggio era progettato per supportare un equipaggio di quattro persone per 14 giorni, ma le normali missioni sarebbero durate da 8 a 10 giorni.\nPer i voli verso la stazione spaziale, dopo la separazione dall'Ares I e le modifiche finali all'orbita, Orion avrebbe volato per 2 giorni prima di agganciarsi ad essa, durante i quali avrebbe corretto la traiettoria per farla corrispondere con quella della ISS. Dopo aver raggiunto la stazione, Orion si sarebbe agganciato al portello primario (utilizzato precedentemente dallo Shuttle) o i portelli ausiliari originalmente progettati per l'uso della navetta X-38 (il cui sviluppo \u00e8 stato abbandonato) e sarebbero state usate per le missioni di rifornimento senza equipaggio.\nAl termine della missione, la navetta sarebbe stata ruotata con il motore principale rivolto verso la direzione del moto. Dopo aver effettuato l'accensione di rientro veniva sganciato il modulo di servizio che sarebbe bruciato al rientro. Invece l'ingresso nell'atmosfera dell'equipaggio sarebbe stato reso sicuro tramite gli scudi termici ablativi che assorbivano il calore e rallentavano la capsula da 28000\u00a0km/h fino a 480\u00a0km/h. Dopo il rientro venivano spiegati due piccoli paracadute stabilizzatori seguiti dai tre principali e airbag riempiti di azoto (N2), che permettevano l'atterraggio. La capsula dell'equipaggio veniva infine riportata al Kennedy Space Center, dove sarebbe stata riutilizzata per la missione successiva.\nMissioni lunari.\nA differenza del programma Apollo, dove sia il modulo di servizio sia il modulo lunare erano lanciati assieme con il vettore Saturn V, la prima fase di una missione lunare sarebbe avvenuta con il lancio dell'Ares V, assemblato nel Vehicle Assembly Building e lanciato dalla piattaforma LC-39A o LC-39B. Dopo 2 minuti il vettore avrebbe espulso i due razzi a propellente solido e dopo 8 minuti e mezzo avrebbe spento il motore principale. In seguito si sarebbe sgancianciato il primo stadio, che sarebbe rientrato bruciandosi nell'atmosfera. L'Earth Departure Stage, spinto dal motore J-2X, avrebbe immesso il Lunar Surface Access Module in una orbita circolare stabile ad una altezza di circa 360\u00a0km.\nIn un periodo compreso tra le 2 e le 4 settimane successive al lancio dell'Ares V, sarebbe stata lanciata la capsula Orion attraverso il vettore Ares I. Una volta giunta in orbita bassa, si sarebbe agganciata al modulo lunare e lo stadio di partenza gi\u00e0 presenti. Dopo aver configurato i sistemi per il volo lunare, l'EDS avrebbe acceso i motori per cinque minuti, accelerando il veicolo (costituito dalla capsula Orion, il modulo lunare e lo stadio di partenza) da 28000\u00a0km/h a 40200\u00a0km/h. Dopo l'accelerazione l'EDS sarebbe stato abbandonato e la navetta avrebbe continuato il suo viaggio verso la luna per 3 giorni.\nIn seguito la combinazione del modulo dell'equipaggio e quello lunare sarebbe stata orientata in modo da accendere i motori dell'Orion per rallentare il complesso e inserirsi in orbita lunare. Dopo aver configurato Orion per il volo senza equipaggio, gli astronauti si sarebbero trasferiti nel modulo lunare per poi sganciarlo dal modulo dell'equipaggio dopo il consenso del controllo missione a Terra. Orion sarebbe rimasto in un'orbita circolare ad una altezza di circa 95 \u2013 110\u00a0km attendendo il ritorno del modulo lunare.\nL'atterraggio sulla luna sarebbe avvenuto accendendo i quattro motori del modulo e giungendo in un luogo predeterminato. La missione sulla superficie avrebbe compreso da 5 a 7 EVA.\nAl termine delle operazioni, l'equipaggio sarebbe rientrato nello stadio di salita del modulo lunare ed avrebbe effettuato il decollo usando lo stadio di discesa come una piattaforma di lancio. In orbita si sarebbe agganciato al modulo dell'equipaggio Orion e in seguito il modulo lunare si sarebbe schiantato sulla parte nascosta della Luna. Il viaggio di ritorno sarebbe stato eseguito tramite l'accensione del singolo motore dell'Orion. Una volta giunti in prossimit\u00e0 della Terra sarebbe stato sganciato il modulo di servizio, dopo aver orientato il modulo dell'equipaggio verso una traiettoria di rientro che lo avrebbe rallentato da 40200\u00a0km/h a 480\u00a0km/h e ne avrebbe permesso l'atterraggio.\nMissione di esplorazione degli Asteroidi.\nLa \"Orion Asteroid Mission\" era una missione del Programma Constellation destinata all'esplorazione umana di un asteroide near-Earth. La missione avrebbe dovuto impiegare la navetta Orion e un modulo d'atterraggio derivato dal Altair, e avrebbe avuto l'obiettivo di valutare il valore potenziale di risorse come ferro, nichel, platino e acqua, effettuare il test di metodi per la loro estrazione, ed esaminare o sviluppare tecniche per la protezione della Terra dall'impatto di un asteroide.\nIl modulo di atterraggio sarebbe stato portato in orbita bassa terrestre da un vettore Ares V, e successivamente sarebbe stata lanciata la navetta Orion tramite il vettore Ares I, con equipaggio di 2 o 3 astronauti. Una volta eseguito l'attracco della navetta Orion con il modulo di atterraggio e l'Earth Departure Stage, quest'ultimo utilizzato per spingere la navetta e il modulo di atterraggio verso l'asteroide.\nMissione su Marte.\nLo scopo ultimo del programma Constellation era l'invio di un equipaggio umano su Marte, che sarebbe dovuto avvenire negli anni '30 del XXI secolo.\nNel 2009 venne completato uno studio per l'impiego dei componenti del programma, come la navetta Orion e il vettore Ares V, chiamato \"Mars Design Reference Mission\". Nello studio era ipotizzato l'impiego di Ares V per portare in orbita bassa il componente \"Mars Ascend Vehicle\" (\"MAV\") e l'equipaggiamento per generare in situ il propellente per il \"MAV\". Successivamente, un secondo lancio avrebbe portato in orbita l\u2019\"habitat\" utilizzato dagli astronauti durante la permanenza. Tutto questo equipaggiamento avrebbe iniziato il viaggio verso Marte, spinto da motori nucleari o in alternativa da razzi a combustibile liquido (idrogeno liquido e ossigeno liquido). Nella successiva finestra di lancio verso Marte (26 mesi dopo la prima), l'equipaggio avrebbe iniziato il viaggio all'interno della navetta per il viaggio interplanetario chiamata \"Mars transfer vehicle\" (\"MTV\"), tramite l'impiego di motori nucleari. Il viaggio sarebbe durato 174 giorni. \nGiunti in orbita marziana, l'equipaggio avrebbe lasciato la navetta interplanetaria in orbita e sarebbe sceso sulla superficie. La missione sarebbe durata 500 giorni, utilizzando l'habitat gi\u00e0 presente sul luogo. Al termine, l'equipaggio avrebbe impiegato il \"MAV\" per tornare sulla navetta interplanetaria \"MTV\", e iniziare il viaggio di ritorno, della durata di 201 giorni. Il rientro a Terra sarebbe avvenuto con la navetta Orion.\nPossibili alternative.\nUn gruppo interno alla NASA aveva sviluppato una possibile alternativa a Constellation, il cosiddetto Project DIRECT. Questo avrebbe consentito alla capsula Orion, gi\u00e0 sviluppata per l'attuale programma, di essere accoppiata ad un altro razzo derivato direttamente dai serbatoi di carburante dello Shuttle uniti ai motori dello stesso: questa soluzione avrebbe permesso di raggiungere facilmente gli obiettivi di budget dettati dal nuovo presidente.\nSuccessivamente il Project DIRECT venne cancellato a favore dello Space Launch System, il nuovo veicolo di lancio pesante con equipaggio della NASA, che dovrebbe compiere il suo primo volo nel 2021."}
{"id": "1152425", "revid": "122841436", "url": "https://it.wikipedia.org/wiki?curid=1152425", "title": "Rosselli Del Turco", "text": "I Rosselli-Del Turco sono un'antica famiglia nobile di Firenze. Essa si origin\u00f2 dalla fusione dei Rosselli con i Del Turco nel 1727.\nStoria.\nFamiglia Del Turco.\nI Del Turco sono stati per secoli ritenuti originari di Semifonte (esattamente dalla parrocchia della Chiesa di San Lorenzo a Vigliano) discendenti da un Turco di Bonaccorso che nel 1202 difese strenuamente quella citt\u00e0 dall'assedio dei fiorentini, che poi la distrussero. Di lui si dice che tornato da una Crociata avesse preso l'aspetto ed i modi rudi e bellicosi del nemico turco, da cui il soprannome \"Turco\", e che nel parlamento tenuto prima dell'ultima battaglia avesse dichiarato che voleva \"libero morire o libero vivere\". Di fede ghibellina, i discendenti di Turco o \"Del Turco\" seguirono le alterne vicende di quel partito trasferendosi a Firenze e venendone esiliati a seconda della parte che prevaleva finch\u00e9, con il definitivo affermarsi della parte guelfa, si stabilirono nel borgo di Brucianesi nei pressi della Pieve di San Martino a Gangalandi, e pi\u00f9 precisamente nel popolo della Chiesa di Santa Maria a Lamole, nell'odierno Comune di Lastra a Signa. Brucianesi era all'epoca anche un porticciolo fluviale sull'Arno e rilevante nodo per i commerci tra Firenze e Pisa, il che consent\u00ec ai Del Turco di arricchirsi nuovamente ed acquistare alcuni beni, oltre che a Brucianesi, anche in Val di Pesa ed a Santa Croce sull'Arno. Sopitesi le lotte tra guelfi e ghibellini, alla fine del XV sec. i Del Turco si ritrasferirono definitivamente a Firenze nel popolo di Santa Maria a Verzaia nei pressi della Porta San Frediano dove avviarono anche alcune attivit\u00e0 commerciali.\nIscritti nel 1527 alla cittadinanza fiorentina nel Quartiere di S.Spirito, Gonfalone Ferza, nel corso del XVI sec. si trasferirono in Via de' Ginori nel popolo di San Lorenzo. Divenuti fedeli sostenitori dei granduchi medicei, i Del Turco furono spesso al loro servizio come anche dei Gonzaga, da cui ottennero nel 1598 la cittadinanza onoraria di Mantova.\nNel 1582 Antonio Del Turco (1552-1583) aveva vestito l'abito dei cavalieri dell'Ordine di Santo Stefano Papa e Martire fondando una commenda perpetua di scudi 4000 trasmissibile ai suoi discendenti maschi in linea di primogenitura, detta appunto \"Commenda Turca\".\nAltro personaggio di un certo rilievo fu Giovanni Del Turco (1577-1647), compositore di madrigali ed autore di un libro di ricette od \"Epulario\", fondatore insieme a Marco da Gagliano, Ottavio Rinuccini, Michelangelo Buonarroti il Giovane ed altri dell'Accademia degli Elevati, e che appunto per questa sua inclinazione artistica ebbe contatti con i Gonzaga di Mantova, mentre suo cugino Pier Francesco Del Turco (1541-1619) fu maggiordomo di Don Ferrante Gonzaga e dei principi Don Giovanni e Don Antonio de' Medici; egli fu anche \"aio\" o precettore del giovane San Luigi Gonzaga durante il suo soggiorno a Firenze dal 1577 al 1580, durante il quale fu spesso ospite di Bastiano di Iacopo Del Turco (1546-1611) a Villa La Fontanella.\nNella basilica di San Marco essi avevano il patronato su una cappella costruita a loro spese nel 1591-1592 con un pregevole dipinto su tavola di Santi di Tito raffigurante la \"Visione di san Tommaso d'Aquino\", dotandola nel 1603 di scudi 400, e dove furono tumulati tutti i defunti della famiglia dal 1592 al 1804 (successivamente, dal 1804 al 1860, furono tumulati nell'attiguo chiostro).\nFamiglia Rosselli.\nI Rosselli erano una famiglia che ebbe alcuni famosi pittori tra i suoi membri: Bernardo di Stefano Rosselli (1450-1526), attivo nella seconda met\u00e0 del XV secolo fino all'inizio del Cinquecento, ma soprattutto suo cugino Cosimo (1439-1507) ed il fratello di Cosimo, Francesco Rosselli (1448-1513 c.a), pittore e cartografo (a lui si deve la celebre \"\"veduta della catena\" di Firenze, 1472 c.a, di cui un frammento originale si conserva ancora oggi presso la Accademia toscana di scienze e lettere La Colombaria mentre la copia integrale coeva \u00e8 al Kupferstichkabinett dello Staatliche Museen di Berlino, da qui anche il nome di \"veduta berlinese\"), padre del pur rinomato cartografo Alessandro Rosselli (1476-1525).\nNel Seicento fu un apprezzato artista anche Matteo Rosselli (1578-1650), ma \u00e8 incerta la sua appartenenza alla stessa famiglia.\nLa residenza familiare si trovava anticamente in \"via del Cocomero\" (oggi via Ricasoli) e fin dalla met\u00e0 del Quattrocento la famiglia possedette anche una villa nella valle del Mugnone, nel popolo di Santa Lucia a Trespiano. In seguito a difficolt\u00e0 economiche questa propriet\u00e0 dovette essere prima ipotecata nel 1533 e poi ceduta nel 1587.\nStefano Rosselli (1598-1663) fu un letterato che nella prima met\u00e0 del Seicento fu autore di alcune commedie di discreto successo, di opere storiche e di costume; importante documento dell'architettura dell'epoca \u00e8 il \"Sepultuario\", un'opera dedicata alle chiese di Firenze, alle opere d'arte in esse contenute ed alle lapidi, anche mortuarie, che vi erano collocate all'epoca.\nLa famiglia Rosselli ebbe anche numerosi componenti che esercitarono le professioni di curatore legale, amministratore e tutore di pupilli.\nQuando nel 1721 mor\u00ec Francesco di Stefano, la sorella Pellegrina di Stefano Rosselli (1660-1737) fu l'ultima erede familiare, mancando discendenti maschi, e fu stabilito che la sua discendenza, dal matrimonio con Chiarissimo Del Turco (1619-1685), prendesse in seguito il nome di \"Rosselli gi\u00e0 Del Turco\" unendo le due famiglie, cosa che avvenne dal 1727.\nNel frattempo la famiglia aveva saputo arricchirsi notevolmente e dal primo Seicento inizi\u00f2 una campagna di acquisti terrieri nel territorio fiorentino, in un'epoca in cui le grandi famiglie nobiliari si rifugiavano in beni agricoli e terrieri dopo l'inesorabile crollo delle attivit\u00e0 economiche legate alle manifatture ed ai commerci internazionali che avevano fatto la fortuna di Firenze nel medioevo e nel Rinascimento.\nNel 1750 i tre fratelli Giovanni Antonio, Stefano e Girolamo Rosselli gi\u00e0 Del Turco, figli di Chiarissimo Del Turco e Pellegrina Rosselli, acquistarono il Palazzo Borgherini in Borgo Santi Apostoli per farne la loro residenza principale. Un altro palazzo che fu della famiglia (Palazzo Rosselli del Turco del ramo Sassatelli) si trova in via dei Serragli, sempre a Firenze. Altre propriet\u00e0 furono la tenuta di Filettole presso Prato (dal 1604, ampliata nel 1651-1659, oggi appartiene alla famiglia Gherardi Piccolomini D'Aragona Dazzi Del Turco), poderi nella valle del Mugnone (acquistati negli ultimi decenni del Seicento) su cui edificarono la villa di Montereggi, nel Mugello intorno alla villa di Sagginale (oggi propriet\u00e0 della famiglia Flaccomio Nardi Dei) ed in Val di Pesa nel comune di Montespertoli, localit\u00e0 detta appunto \"Il Turco\"\" (dal 1594 per eredit\u00e0 Adriani, oggi appartiene alla famiglia Castellani).\nLuigi di Vincenzo (1779-1839), nel 1811 fu nominato direttore del Conservatorio d'Arti e Mestieri presso l'Accademia di belle arti di Firenze, nel 1816 direttore della Pia Casa di Lavoro di Montedomini e nel 1819 accademico onorario dell'Accademia dei Georgofili.\nGiovan Battista di Luigi (1822-1865) visse amministrando e beneficando molte istituzioni religiose, tra cui in modo particolare le Povere figlie delle Sacre Stimmate di San Francesco d'Assisi dette \"Stimmatine\", per le quali nel 1855 acquist\u00f2 il Convento della Concezione presso Trespiano, poi divenuto luogo di sepoltura della famiglia.\nOrazio di Giuseppe nel 1859 spos\u00f2 Maria Teresa del conte Mario Felice Baciocchi Adorno, ultimo della storica famiglia corsa, ed a suo figlio Francesco, il 14 settembre 1891, fu concesso aggiungere il nome dei Baciocchi Adorno.\nAlla fine dell'Ottocento arriv\u00f2 il titolo di marchese conferito da papa Leone XIII a Pier Francesco di Luigi (1837-1907), che aveva sposato nel 1862 Marianna Gondi (1844-1919), trasmissibile ai suoi discendenti maschi in ordine di primogenitura.\nLuca di Luigi (1826-1882) spos\u00f2 invece la contessa Vittoria Sassatelli, figlia del conte Roberto Sassatelli e di Francesca dei marchesi Mosca, ed i loro figli Luigi, Tommaso e Ranieri furono autorizzati ad aggiungere il cognome della madre nel 1908. L'altro figlio maschio, Chiarissimo Alfonso, quale erede di parte del patrimonio dei marchesi Mosca di Pesaro, aggiunse al proprio il cognome di quella famiglia marchigiana.\nFrancesco di Pio (1908-1938), ebbe rinnovato il titolo di conte estinto nella linea della madre Elisa Caterina Masolini (1871-1937) e fu autorizzato a unire gli stemmi gentilizi di queste due famiglie.\nNel Novecento appartenne alla famiglia il famoso scacchista Stefano Rosselli del Turco (1877-1947). La famiglia \u00e8 tuttora esistente. Le tenute pi\u00f9 importanti della famiglia oggi sono tre ville-fattoria: di Montereggi a Le Caldine nei pressi di Fiesole, del castello di Montefiridolfi nei pressi di San Casciano Val di Pesa e dei Moricci nei pressi di Fabbrica.\nLo stemma.\nLo stemma dei Rosselli Del Turco \u00e8 diviso in due parti: la destra \u00e8 l'antico stemma dei Rosselli (leone rampante d'oro in campo azzurro con un giglio nero sulla spalla ed attraversato da una banda nera), la sinistra \u00e8 quello dei Del Turco (leone rosso rivolto, cio\u00e8 girato a destra, in campo d'argento e diviso diagonalmente da una sbarra ondulata argento e nera). Altra versione (oggi in uso al ramo marchionale) \u00e8 inquartato: nel 1\u00b0 e 4\u00b0 tagliato d'argento e di nero, alla sbarra ondata dell'uno nell'altro, e un leone rivolto di rosso passante sulla medesima (Del Turco); nel 2\u00b0 e 3\u00b0 d'azzurro al leone d'oro caricato di un giglio di nero e attraversato da una banda dello stesso (Rosselli).\nMotti:\nRosselli Del Turco: \"In medio virtus\" ; Del Turco: \"Si Deus pro nobis quis contra nos?\"\nRosselli: \"Si omnia perdas famam servare memento\" ."}
{"id": "1152427", "revid": "36426", "url": "https://it.wikipedia.org/wiki?curid=1152427", "title": "Rosselli del Turco", "text": ""}
{"id": "1152430", "revid": "1296625", "url": "https://it.wikipedia.org/wiki?curid=1152430", "title": "Curva spaziotemporale chiusa di tipo tempo", "text": "In fisica teorica, una curva di tipo tempo chiusa (CTC; in inglese Closed Timelike Curves) \u00e8 una linea di universo chiusa. Una CTC implica, quindi, che l'oggetto da essa rappresentato, continuando a viaggiare nel futuro, torni, sia nello spazio sia nel tempo, al punto da cui \u00e8 cominciata la linea di universo stessa (viaggiando, quindi, a ritroso nel tempo).\nEsistono metriche, soluzioni delle equazioni di campo nella relativit\u00e0 generale di Albert Einstein, che permettono la presenza di tali linee. La scoperta di queste soluzioni \u00e8 dovuta al matematico e logico Kurt G\u00f6del nel 1949. Dopo aver letto i risultati ottenuti dall'amico matematico, Einstein confess\u00f2 che il problema di uno spazio-tempo che permettesse curve temporali chiuse lo aveva preoccupato fin dall'epoca in cui stava elaborando la teoria della relativit\u00e0 generale, senza, peraltro, essere riuscito a chiarirlo.\nIn seguito furono proposte altre soluzioni (cilindri rotanti, buchi neri rotanti, \"wormholes\"...), ma non \u00e8 ancora chiaro se le condizioni imposte siano \"fisicamente accettabili\". La reale esistenza di CTC implicherebbe la possibilit\u00e0 di violazioni del principio di causalit\u00e0.\nNei media e nella cultura di massa.\nUn esempio di curva spaziotemporale chiusa la si ha nel videogioco di ruolo \"Final Fantasy\" di SquareSoft (oggi Square Enix). In esso l'antagonista Garland, dopo essere stato sconfitto dai Guerrieri della luce, viene riportato 2000 anni nel passato da quattro demoni: qui fonde la propria anima con Chaos, signore di quei demoni, ed invia i quattro demoni 2000 anni nel futuro, in modo che possano riportarlo ancora nel passato quando vivr\u00e0 fino a quel momento e sar\u00e0 sconfitto ancora dai Guerrieri della luce, in un ciclo infinito. Tali guerrieri riescono infine ad interromperlo viaggiando loro stessi nel passato, sconfiggendo Garland/Chaos prima che invii i demoni nel futuro e cancellando dalla storia ogni traccia dell'esistenza di tale ciclo.\nQuesto ciclo, approfondito in \"Dissidia Final Fantasy\", pu\u00f2 essere visto come una rottura della quarta parete, in quanto schematizza in realt\u00e0 l'operato del giocatore che, ricominciando il gioco da capo, d\u00e0 il via a un altro ciclo temporale."}
{"id": "1152439", "revid": "72396", "url": "https://it.wikipedia.org/wiki?curid=1152439", "title": "Sanyo Electric", "text": ""}
{"id": "1152440", "revid": "1776051", "url": "https://it.wikipedia.org/wiki?curid=1152440", "title": "Uneasy Listening Vol. 1", "text": "Uneasy Listening vol. 1 \u00e8 una raccolta degli HIM realizzata nel 2006 dalla Sony BMG.\nContiene versioni speciali di brani tratti, per la maggior parte, dai singoli dei precedenti album degli HIM \"Greatest Love Songs Vol. 666\", \"Razorblade Romance\", \"Deep Shadows and Brilliant Highlights\" e \"Love Metal\".\nIl disco.\nContiene sedici brani gi\u00e0 apparsi in precedenti album, qui presentati in versione remixata. Sulla confezione \u00e8 presente un'etichetta indicante la dicitura \"Sentimental side of HIM\", ad indicare la tipologia dei remix presenti, ossia in versione pi\u00f9 soft rispetto alle versioni originali. Dopo una prima pubblicazione, a causa di problemi legali dovuti all'immagine presente in copertina, la compilation viene subito ristampata con una differente cover, rendendo la prima versione una rarit\u00e0 oggetto di collezione. La copertina \u00e8 opera dell'artista finlandese Natas Pop e si ispira allo stile Art Nouveau di Alphonse Mucha."}
{"id": "1152455", "revid": "965226", "url": "https://it.wikipedia.org/wiki?curid=1152455", "title": "Massimo Federici", "text": "Biografia.\nLaureato in lettere moderne all'Universit\u00e0 di Pisa con votazione 110/110 con lode, si \u00e8 impegnato nell'ARCI (ne \u00e8 stato Presidente provinciale e poi regionale), associazione che ha lasciato nel 1996 quando fu chiamato a far parte della Giunta municipale della Spezia dal Sindaco Lucio Rosaia, con gli incarichi di assessore alle politiche giovanili e allo sport.\nA partire dal 1999 e fino al 2004, con il Sindaco Giorgio Pagano, \u00e8 stato assessore al welfare municipale e ai servizi educativi; dal 2005 \u00e8 passato alle deleghe relative a: Piano Strategico, Programmazione e pianificazione del territorio, Coordinamento interassessorile dei progetti complessi, Marketing territoriale.\nIscritto ai DS, si \u00e8 candidato a sindaco della Spezia per il centrosinistra nelle elezioni amministrative del 27 maggio 2007, risultando eletto al primo turno con il 51% dei voti.\nFederici decide inoltre di correre per le elezioni amministrative 2012, sempre per la carica di sindaco della citt\u00e0 della Spezia, risultando eletto di nuovo al primo turno con 21.448 voti, pari al 52,54%. La coalizione vincente risulta composta dalle seguenti liste e partiti: Partito Democratico, Italia dei Valori, Sinistra Ecologia Libert\u00e0-partito Socialista, Federazione della Sinistra, Unione di Centro, Lista del sindaco Noi con Federici, Lista Schiffini-Una nave in giardino, Alleanza per l'Italia.\nDurante il suo secondo mandato Rifondazione Comunista decide di passare all'opposizione."}
{"id": "1152456", "revid": "1573940", "url": "https://it.wikipedia.org/wiki?curid=1152456", "title": "Zamenis situla", "text": "Il colubro leopardino (Zamenis situla ()) \u00e8 un serpente non velenoso facente parte della famiglia dei Colubridae.\nDescrizione.\nI maschi possono essere lunghi fino a circa 100\u00a0cm, ma raramente superano gli 80. Le femmine raggiungono lunghezze maggiori (fino a 120\u00a0cm:). \u00c8 un serpente dalla corporatura slanciata e dal disegno difficilmente confondibile con altre specie europee.\nIl capo \u00e8 stretto e slanciato, l'occhio \u00e8 di medie dimensioni, con pupilla rotonda e iride arancio. Il disegno caratteristico della specie consiste in una fila di macchie da marrone a rosso bordate di nero sul dorso e una (o, pi\u00f9 raramente, due) fila di macchie scure sui fianchi.\nDistribuzione e habitat.\nIn Italia \u00e8 presente in Puglia centromeridionale a sud dell'Ofanto, marginalmente in Basilicata orientale, Calabria e Sicilia sud-orientale. Inoltre pu\u00f2 essere rinvenuto in Grecia comprese le isole, in Turchia, Bulgaria, Macedonia del Nord, Albania, Montenegro, Bosnia ed Erzegovina, Croazia e Malta..\nBiologia.\n\u00c8 una specie poco aggressiva non morde mai o raramente, la sua difesa \u00e8 la fuga, se messo alle strette raramente reagisce. Questo serpente a causa dei suoi sgargianti colori viene confuso con la vipera (che in realt\u00e0, presenta una livrea completamente diversa).\nAlimentazione.\nGli adulti si nutrono di piccoli topi di campagna o arvicole campestri, pi\u00f9 raramente lucertole. Gli esemplari pi\u00f9 giovani propendono per queste ultime.\nRiproduzione.\nL'accoppiamento avviene in maggio-giugno, la gestazione dura circa due mesi e la nascita dei piccoli avviene in agosto-settembre. Depone dalle 2 alle 5 uova.\nConservazione.\nLa \"IUCN Red List\" considera \"Z. situla\" come specie a basso rischio.\n\u00c8 specie protetta dalla Convenzione di Berna (Appendice II) e da varie leggi regionali."}
{"id": "1152457", "revid": "339392", "url": "https://it.wikipedia.org/wiki?curid=1152457", "title": "Colubro leopardino", "text": ""}
{"id": "1152458", "revid": "158913", "url": "https://it.wikipedia.org/wiki?curid=1152458", "title": "Confessione", "text": ""}
{"id": "1152460", "revid": "1573940", "url": "https://it.wikipedia.org/wiki?curid=1152460", "title": "Steatornis caripensis", "text": "Il guaciaro (Steatornis caripensis ) \u00e8 un uccello dell'ordine dei Caprimulgiformes, unico rappresentante del genere Steatornis e della famiglia Steatornithidae.\nEtimologia.\nIl nome scientifico di questa specie, \"Steatornis caripensis\", significa \"uccello grasso di Caripe\" (dal greco \"st\u00e9ar st\u00e9atos\", grasso, e \"\u00f3rnis \u00f3rnithos\", uccello), probabilmente in riferimento alla grassezza dei piccoli. Il termine \"caripensis\" indica la zona del Sud America in cui \u00e8 stato identificato per la prima volta, ed in particolare la valle venezuelana e la cittadina di Caripe che si trova proprio al centro di un parco nazionale dedicato a questo uccello (Parque Nacional El Gu\u00e1charo), e in cui si trova la cosiddetta \"Cueva del Gu\u00e1charo\", monumento nazionale venezuelano. Il termine guaciaro invece significa \"uccello che si lamenta\" o \"uccello che piange\" e deriva dal quechua \"guacho\", attraverso lo spagnolo \"gu\u00e1charo\", orfano (probabilmente: che si lamenta, che piange come un orfano).\nDescrizione.\nLungo tra i 40-49 centimetri, con un peso che varia dai 350 ai 475 grammi, il guaciaro ha un piumaggio altamente mimetico. \u00c8 bruno-rossiccio sul capo e sul dorso, entrambi punteggiati di bianco; sfumature grigio-brune ricorrono sulle ali e sulla coda; sul petto e sul ventre \u00e8 color cannella chiaro macchiato di bianco; le zampe sono rosa, il grande becco uncinato \u00e8 rosso scuro tendente al marrone circondato da sottili baffi. Le ali sono lunghe e sottili, e si aprono fino a 91 centimetri.\nDistribuzione e habitat.\nIl guaciaro \u00e8 diffuso in Sud America e in alcune parti del Centro America. In particolare \u00e8 diffuso dal Costa Rica fino alla Bolivia passando per Panama, Venezuela, Colombia, Per\u00f9, Suriname, Guyana, Guayana Francese, Brasile e alcune isole dei Caraibi, come Aruba, Trinidad e Tobago e le Antille Olandesi.\nVive nelle foreste in cui sono reperibili ampie grotte, soprattutto lungo i contrafforti montani delle Ande o vicino a colline sassose.\nBiologia.\n\u00c8 un uccello che varia comportamento a seconda delle situazioni. Durante il giorno, cio\u00e8 nel momento del riposo, e durante il periodo di riproduzione vive in grandi colonie all'interno delle caverne, mentre la notte, quando esce a cercare il cibo, diventa solitario. \u00c8 l'unico uccello notturno al mondo che usa l'ecolocalizzazione, sia per trovare l'uscita delle grotte, sia per comunicare con gli altri membri della colonia. \u00c8 un ottimo e resistente volatore che percorre anche ottanta chilometri per trovare il cibo. Al contrario quasi non riesce a camminare e usa le zampe solo per appendersi alle pareti rocciose come i rondoni. \nVoce.\nIl classico suono emesso dal guaciaro somiglia ad un pianto. Gli indigeni americani dicono assomigli al lamento di un uomo sotto tortura. Il segnale di ecolocalizzazione invece \u00e8 un suono basso, udibile come un clicchettio con una frequenza di circa 7000\u00a0Hz.\nAlimentazione.\nQuesta specie vanta due primati nel mondo degli uccelli. In primo luogo \u00e8 l'unico uccello al mondo ad essere contemporaneamente frugivoro e notturno; inoltre \u00e8 l'unica specie dei Caprimulgiformes ad essere esclusivamente frugivora, mentre tutte le altre sono insettivore. Il guaciaro mangia quindi frutti, preferendo quelli del lauro e della palma da olio.\nRiproduzione.\nIl guaciaro nidifica in colonie all'interno di grotte, dove costruisce un nido di escrementi, fango, semi e frutti in decomposizione. Di solito si trova nelle vicinanze dell'acqua, sia che si tratti di caverne sul mare o che all'interno vi scorra un torrente. La femmina depone dalle due alle quattro uova bianche e lisce. Entrambi si prendono cura del piccolo, trasportando al nido grandi quantit\u00e0 di cibo nel grande becco. Nelle prime dieci settimane il piccolo ingrassa a tal punto da raggiungere il 50% in pi\u00f9 del peso dei genitori."}
{"id": "1152467", "revid": "1610933", "url": "https://it.wikipedia.org/wiki?curid=1152467", "title": "Guaciaro", "text": ""}
{"id": "1152515", "revid": "2675", "url": "https://it.wikipedia.org/wiki?curid=1152515", "title": "Ackas", "text": ""}
{"id": "1152516", "revid": "119837209", "url": "https://it.wikipedia.org/wiki?curid=1152516", "title": "Akaa", "text": "Akaa (svedese: \"\") \u00e8 una citt\u00e0 finlandese, situata nella regione del Pirkanmaa. La citt\u00e0 venne creata il 1\u00ba gennaio 2007 quando la citt\u00e0 di Toijala e di Viiala vennero unite in un'unica citt\u00e0. Il 1\u00ba gennaio 2011 Kylm\u00e4koski si \u00e8 unita ad Akaa. Essa si trova sul lago Vanajavesi, che \u00e8 il principale corso d'acqua di Kanta-H\u00e4me.\nLa citt\u00e0 ha una popolazione di 17.149 abitanti (dato 2013) e ricopre una superficie di 121,38\u00a0km\u00b2, dei quali 12.5\u00a0km\u00b2 sono acqua. La densit\u00e0 popolativa \u00e8 di 141,28 abitanti per chilometro quadrato.\nAkaa \u00e8 anche conosciuta per la locale squadra di pallavolo, l'Akaa-Volley.\nPolitica.\nConsiglio comunale.\nAd Akaa i partiti pi\u00f9 grandi sono il Partito Socialdemocratico Finlandese ed il Partito di Coalizione Nazionale; anche l'Alleanza della sinistra e la Lega Verde hanno livelli relativamente alti di gradimento.\nSeggi assegnati per il 2011-2012:\nElezioni parlamentari finlandesi del 2011.\nIl partito pi\u00f9 grande nelle elezioni \u00e8 il Partito Socialdemocratico Finlandese con il 26,8% del numero di voti, secondi a sorpresa sono i Veri Finlandesi con il 23,6% e terzo \u00e8 il Partito di Coalizione Nazionale con il 21,1%. L'Alleanza della Sinistra ha ricevuto il 9% dei voti, il Partito di Centro l'8,8%, la Lega Verde il 4,6% e i Cristiano-democratici il 4,2%."}
{"id": "1152517", "revid": "119837127", "url": "https://it.wikipedia.org/wiki?curid=1152517", "title": "Alaj\u00e4rvi", "text": "Alaj\u00e4rvi \u00e8 una citt\u00e0 finlandese di 10.330 abitanti (dato 2013), situata nella regione dell'Ostrobotnia meridionale.\nLa citt\u00e0 ricopre una superficie di 1.056,76\u00a0km\u00b2 dei quali 48\u00a0km\u00b2 sono acqua. La densit\u00e0 di popolazione \u00e8 quindi di 10,17 abitanti ogni km\u00b2.\nLa citt\u00e0 ha un unico nome in finlandese, sebbene la maggior parte delle citt\u00e0 in Finlandia abbiano anche il nome in svedese.\nIl comune di Lehtim\u00e4ki si un\u00ec ad Alaj\u00e4rvi il 1\u00ba gennaio 2009."}
{"id": "1152518", "revid": "2675", "url": "https://it.wikipedia.org/wiki?curid=1152518", "title": "Alavo", "text": ""}
{"id": "1152519", "revid": "119833941", "url": "https://it.wikipedia.org/wiki?curid=1152519", "title": "Alavus", "text": " (svedese: ) \u00e8 un comune finlandese di 9.236 abitanti (dato 2012), situata nella regione dell'Ostrobotnia meridionale.\nLa citt\u00e0 ricopre un'area di 842,73\u00a0km\u00b2 dei quali 52,23\u00a0km\u00b2 sono acqua. La densit\u00e0 popolativa \u00e8 perci\u00f2 di 11,9 abitanti per ogni km\u00b2.\nGran parte dell'industria ad Alavus \u00e8 collegata alla costruzione: materiali, design e contrattori. Alavus ha 60 laghi con 324\u00a0km di costa."}
{"id": "1152520", "revid": "110157", "url": "https://it.wikipedia.org/wiki?curid=1152520", "title": "Forssa", "text": "Forssa \u00e8 una citt\u00e0 finlandese di 17.840 abitanti (dato 2012), situata nella regione del Kanta-H\u00e4me."}
{"id": "1152521", "revid": "110157", "url": "https://it.wikipedia.org/wiki?curid=1152521", "title": "Haapaj\u00e4rvi", "text": "Haapaj\u00e4rvi \u00e8 una citt\u00e0 finlandese di 7.601 abitanti (dato 2012), situata nella regione dell'Ostrobotnia settentrionale."}
{"id": "1152522", "revid": "110157", "url": "https://it.wikipedia.org/wiki?curid=1152522", "title": "Haapavesi", "text": "Haapavesi \u00e8 una citt\u00e0 finlandese di 7.380 abitanti (dato 2012), situata nella regione dell'Ostrobotnia settentrionale."}
{"id": "1152523", "revid": "2675", "url": "https://it.wikipedia.org/wiki?curid=1152523", "title": "Fredrikshamn", "text": ""}
{"id": "1152524", "revid": "439868", "url": "https://it.wikipedia.org/wiki?curid=1152524", "title": "Hamina", "text": "Hamina (\"Fredrikshamn\" in svedese) \u00e8 una citt\u00e0 finlandese di 21.400 abitanti (dato 2012), situata nella regione del Kymenlaakso.\nHamina fu fondata nel 1653, quando la Finlandia faceva parte del regno di Svezia. Le fortificazioni che la circondano furono iniziate nel 1722 dagli svedesi, per proteggersi dall'avanzata russa dopo che questi conquistarono la citt\u00e0 di Vyborg. \nLo sforzo si rivel\u00f2 successivamente inutile: i soldati svedesi in ritirata bruciarono la citt\u00e0 nel 1741, e nel 1743 essa pass\u00f2 sotto il dominio russo secondo il trattato della pace di Turku."}
{"id": "1152525", "revid": "2675", "url": "https://it.wikipedia.org/wiki?curid=1152525", "title": "Hang\u00f6", "text": ""}
{"id": "1152526", "revid": "8660", "url": "https://it.wikipedia.org/wiki?curid=1152526", "title": "Hanko", "text": "Hanko (Hang\u00f6 in svedese) \u00e8 una citt\u00e0 finlandese di 9.404 abitanti (dato 2012), situato nella regione dell'Uusimaa. \u00c8 il comune pi\u00f9 meridionale del paese.\nSituata nell'omonima penisola, oggi Hanko viene visitata annualmente da pi\u00f9 di 200.000 turisti, per le sue spiagge, il suo porto turistico, le sue ammirabili ville d'epoca, le sue chiese e pure per lo scenografico faro, il pi\u00f9 alto della Scandinavia. Alcune tra le sontuose ville (tutte con un nome di donna) sono delle esclusive \"guest house\".\nStoria.\nHanko non vanta una lunga storia; nasce nel 1874 come luogo di vacanza dell'\u00e9lite russa, che qui cre\u00f2 le terme. Dal suo porto a inizio '900 salparono centinaia di migliaia di emigranti per l'America.\nGi\u00e0 prima che Hanko venisse fondata, la penisola sulla quale sorge era un importante ancoraggio. Hanko \u00e8 anche stata uno dei principali luoghi del paese da cui partivano gli emigranti: tra il 1881 ed il 1931 circa 500.000 finlandesi si imbarcarono qui alla volta degli Stati Uniti e del Canada.\nCon la fine della Guerra d'inverno e la firma del Trattato di Mosca (1940), stipulato fra Unione Sovietica e Finlandia, quest'ultima fu costretta a concedere in affitto ai russi la penisola per trent'anni come base militare. Il porto di Hanko si trova infatti in posizione strategica all'imbocco del Golfo di Finlandia, in fondo al quale si affaccia la citt\u00e0 di San Pietroburgo, allora Leningrado.\nSociet\u00e0.\nLingue e dialetti.\nLe lingue ufficiali di Hanko sono il finlandese e lo svedese, e 4,1% parlano altre lingue."}
{"id": "1152527", "revid": "110157", "url": "https://it.wikipedia.org/wiki?curid=1152527", "title": "Harjavalta", "text": "Harjavalta \u00e8 una citt\u00e0 finlandese di 7.501 abitanti (dato 2012), situata nella regione del Satakunta."}
{"id": "1152528", "revid": "110157", "url": "https://it.wikipedia.org/wiki?curid=1152528", "title": "Heinola", "text": "Heinola \u00e8 una citt\u00e0 finlandese di 20.157 abitanti (dato 2012), situata nella regione del P\u00e4ij\u00e4t-H\u00e4me.\nIn questa citt\u00e0 si svolge il campionato mondiale di sauna. I partecipanti, provenienti da tutto il mondo, devono cercare di resistere il pi\u00f9 a lungo possibile all'interno d'una sauna con temperature che superano anche i 110 \u00b0C.\nUno dei campioni storici di questa competizione \u00e8 Timo Kaukonen che ha resistito per ben 16 minuti."}
{"id": "1152529", "revid": "2675", "url": "https://it.wikipedia.org/wiki?curid=1152529", "title": "Hvittis", "text": ""}
{"id": "1152530", "revid": "110157", "url": "https://it.wikipedia.org/wiki?curid=1152530", "title": "Huittinen", "text": "Huittinen (\"Hvittis\" in svedese) \u00e8 una citt\u00e0 finlandese di 10.659 abitanti (dato 2012), situata nella regione del Satakunta.\nDal 2009 comprende l'ex comune di Vampula."}
{"id": "1152531", "revid": "2675", "url": "https://it.wikipedia.org/wiki?curid=1152531", "title": "Ikalis", "text": ""}
{"id": "1152532", "revid": "110157", "url": "https://it.wikipedia.org/wiki?curid=1152532", "title": "Ikaalinen", "text": "Ikaalinen (\"Ikalis\" in svedese) \u00e8 una citt\u00e0 finlandese di 7.378 abitanti (dato 2012), situata nella regione del Pirkanmaa."}
{"id": "1152533", "revid": "115717509", "url": "https://it.wikipedia.org/wiki?curid=1152533", "title": "Imatra", "text": "Imatra \u00e8 una citt\u00e0 finlandese di circa abitanti (dato 2012), situata nella regione della Carelia meridionale, sulle rive del lago Saimaa, alla foce del fiume Vuoksi.\nLa storia di Imatra \u00e8 segnata dalle guerre e dall'industria energetica. .\nTra i tre nuclei centrali di Imatra (Imatrankoski, Tainionkoski e Vuoksenniska), disseminati in una vasta area, vi sono molti luoghi interessanti, sebbene deteriorati dal processo di industrializzazione. Le impetuose cascate, per esempio, nel XIX secolo rappresentavano la principale meta turistica della Finlandia, ma nel 1929 il corso d'acqua fu deviato per produrre energia idroelettrica e attualmente esse sono visibili solo alla domenica e nei giorni festivi quando per motivi turistici l'acqua viene fatta di nuovo scorrere nell'originario letto del fiume. Il paesaggio urbano \u00e8 stato deturpato dalle fabbriche di pasta di legno e dalle cartiere che esportano in tutto il mondo cellulosa e carta per ogni utilizzo (buona parte dei contenitori per gelati in carta accoppiata a film di polietilene che si usano in Italia proviene dalla cartiere di Imatra).\nUn tempo Imatra era famosa anche per il Gran Premio motociclistico di Finlandia che si correva sulle strade della citt\u00e0. Trattandosi di un circuito cittadino molto pericoloso venne cancellato dal calendario mondiale negli anni '80.\nI monumenti pi\u00f9 importanti di Imatra sono il Valtionhotelli e la Chiesa delle Tre Croci.\nIl Valtionhotelli \u00e8 un albergo in stile Art Nouveau con linee architettoniche che richiamano quelle di un castello, edificato nel 1903 vicino alle cascate per i turisti provenienti dalla vicina capitale imperiale russa, San Pietroburgo. Ancora oggi conserva la destinazione ad albergo.\nLa Kolmen Ristin kirkko (\"chiesa delle Tre Croci\"), si trova nel quartiere di Vuoksenniska, ed \u00e8 uno degli edifici che fanno parte della storia della corrente \"organica\" dell'architettura moderna; \u00e8 stata progettata nel 1957 dal famoso architetto finlandese Alvar Aalto. Un particolare interessante della chiesa \u00e8 che soltanto due delle 103 vetrate dell'edificio sono identiche tra loro."}
{"id": "1152534", "revid": "110157", "url": "https://it.wikipedia.org/wiki?curid=1152534", "title": "Juankoski", "text": "Juankoski \u00e8 una citt\u00e0 finlandese di abitanti (dato 2012), situata nella regione del Savo settentrionale."}
{"id": "1152535", "revid": "767487", "url": "https://it.wikipedia.org/wiki?curid=1152535", "title": "J\u00e4ms\u00e4", "text": "J\u00e4ms\u00e4 \u00e8 una citt\u00e0 finlandese di 22.511 abitanti (dato 2012), situata nella regione della Finlandia centrale.\nNel 2009 \u00e8 stato accorpato alla citt\u00e0 il comune di J\u00e4ms\u00e4nkoski"}
{"id": "1152536", "revid": "110157", "url": "https://it.wikipedia.org/wiki?curid=1152536", "title": "J\u00e4ms\u00e4nkoski", "text": "J\u00e4ms\u00e4nkoski \u00e8 stata una citt\u00e0 finlandese di 7.490 abitanti, situata nella regione della Finlandia centrale. Il comune \u00e8 stato soppresso nel 2009 ed \u00e8 ora compreso nella citt\u00e0 di J\u00e4ms\u00e4"}
{"id": "1152537", "revid": "2675", "url": "https://it.wikipedia.org/wiki?curid=1152537", "title": "Tr\u00e4sk\u00e4nda", "text": ""}
{"id": "1152538", "revid": "110157", "url": "https://it.wikipedia.org/wiki?curid=1152538", "title": "J\u00e4rvenp\u00e4\u00e4", "text": "J\u00e4rvenp\u00e4\u00e4 (\"Tr\u00e4sk\u00e4nda\" in svedese) \u00e8 una citt\u00e0 finlandese di 38.993 abitanti (dato 2012), situata nella regione dell'Uusimaa.\nDeve la sua fama al compositore Jean Sibelius, che visse qui nella residenza chiamata \"Ainola\". Tale villa porta l'importante firma di Lars Sonck (autore tra le tante opere della borsa di Helsinki e della cattedrale di Tampere) e anche grazie al suo romantico giardino \u00e8 oggi attrazione aperta al pubblico.\nLa cittadina, il cui nome significa \"capo\" o \"termine del lago\", si trova in prossimit\u00e0 del lago Tuusula, famoso a tutti gli artisti finlandesi a cavallo tra il XIX ed il XX secolo. Qui molti di loro soggiornarono ritraendo i suoi calmi paesaggi.\nJ\u00e4rvenp\u00e4\u00e4 \u00e8 raggiungibile facilmente in treno, in soli 30 minuti dalla capitale Helsinki.\nSociet\u00e0.\nLingue e dialetti.\nIl finlandese \u00e8 l'unica lingua ufficiale di J\u00e4rvenp\u00e4\u00e4."}
{"id": "1152539", "revid": "110157", "url": "https://it.wikipedia.org/wiki?curid=1152539", "title": "Kaarina", "text": "Kaarina (\"S:t Karins\" in svedese) \u00e8 una citt\u00e0 finlandese con abitanti (dato 2012), situata nella regione del Varsinais-Suomi, nei pressi della citt\u00e0 di Turku."}
{"id": "1152540", "revid": "709565", "url": "https://it.wikipedia.org/wiki?curid=1152540", "title": "Kalajoki", "text": "Kalajoki \u00e8 una citt\u00e0 finlandese di 12.613 abitanti (dato 2012), situata nella regione dell'Ostrobotnia Settentrionale.\n\u00c8 nota in tutta la Finlandia per le vacanze estive, i chilometri di spiaggia fine e le dune sabbiose. Qui si trova un ricco parco giochi (JukuJukuMaa), un campo da golf, discoteche e un albergo termale dotato di ogni comfort. \nLa natura mostra il suo aspetto marittimo pi\u00f9 docile; la spiaggia pi\u00f9 bella si chiama S\u00e4rk\u00e4t e si trova a 6\u00a0km a sud del centro. \nDi importanza turistica vi sono anche i remoti isolotti di Makkale e Ulkokalla: il primo esiste solo dal XV secolo, quando emerse dal mare. Le isole non hanno residenti permanenti ma solo casette di pescatori e una chiesetta in legno. Non vi \u00e8 luce elettrica, acqua corrente o strade. Sia la costa che le isole sono mete degli appassionati di birdwatching.\nDal 2009 comprende anche l'ex comune di Himanka."}
{"id": "1152541", "revid": "110157", "url": "https://it.wikipedia.org/wiki?curid=1152541", "title": "Kankaanp\u00e4\u00e4", "text": "Kankaanp\u00e4\u00e4 \u00e8 una citt\u00e0 finlandese di 12.061 abitanti (dato 2012), situata nella regione del Satakunta."}
{"id": "1152542", "revid": "200568", "url": "https://it.wikipedia.org/wiki?curid=1152542", "title": "Kannus", "text": "Kannus \u00e8 una citt\u00e0 finlandese di 5.706 abitanti (dato 2012), situata nella regione dell'Ostrobotnia centrale."}
{"id": "1152544", "revid": "110157", "url": "https://it.wikipedia.org/wiki?curid=1152544", "title": "Karis", "text": "Karis (\"Karjaa\" in finlandese) \u00e8 stata una citt\u00e0 finlandese di 8.962 abitanti, situata nella regione dell'Uusimaa. A maggioranza di lingua svedese, la citt\u00e0 \u00e8 confluita nel 2009 nel nuovo comune di Raseborg."}
{"id": "1152545", "revid": "2675", "url": "https://it.wikipedia.org/wiki?curid=1152545", "title": "H\u00f6gfors", "text": ""}
{"id": "1152546", "revid": "110157", "url": "https://it.wikipedia.org/wiki?curid=1152546", "title": "Karkkila", "text": "Karkkila (\"H\u00f6gfors\" in svedese) \u00e8 una citt\u00e0 finlandese di 9.190 abitanti (dato 2012), situata nella regione dell'Uusimaa.\nSociet\u00e0.\nLingue e dialetti.\nIl finlandese \u00e8 l'unica lingua ufficiale di Karkkila."}
{"id": "1152547", "revid": "2675", "url": "https://it.wikipedia.org/wiki?curid=1152547", "title": "Kask\u00f6", "text": ""}
{"id": "1152548", "revid": "110157", "url": "https://it.wikipedia.org/wiki?curid=1152548", "title": "Kaskinen", "text": "Kaskinen (Kask\u00f6 in svedese) \u00e8 una citt\u00e0 finlandese di 1.411 abitanti (dato 2012), situata nella regione dell'Ostrobotnia.\nSociet\u00e0.\nLingue e dialetti.\nLe lingue ufficiali di Kaskinen sono il finlandese e lo svedese, e 6,3% parlano altre lingue."}
{"id": "1152549", "revid": "110157", "url": "https://it.wikipedia.org/wiki?curid=1152549", "title": "V\u00e4stanfj\u00e4rd", "text": "V\u00e4stanfj\u00e4rd \u00e8 stato un comune finlandese di 819 abitanti, situato nella regione del Varsinais-Suomi. Il comune era a maggioranza di lingua svedese (88%). V\u00e4stanfj\u00e4rd \u00e8 confluito nel 2009 nel nuovo comune di Kimito\u00f6n."}
{"id": "1152550", "revid": "110157", "url": "https://it.wikipedia.org/wiki?curid=1152550", "title": "Kauhajoki", "text": "Kauhajoki \u00e8 una citt\u00e0 finlandese di 14.189 abitanti (dato 2012), situata nella regione dell'Ostrobotnia Meridionale. \nIn questa citt\u00e0 ha avuto luogo il massacro della scuola di Kauhajoki."}
{"id": "1152551", "revid": "110157", "url": "https://it.wikipedia.org/wiki?curid=1152551", "title": "Kauhava", "text": "Kauhava \u00e8 una citt\u00e0 finlandese di 17.275 abitanti (dato 2012), situata nella regione dell'Ostrobotnia meridionale.\nDal 2009 sono stati accorpati gli ex comuni di Kortesj\u00e4rvi, Alah\u00e4rm\u00e4 e Ylih\u00e4rm\u00e4."}
{"id": "1152552", "revid": "172905", "url": "https://it.wikipedia.org/wiki?curid=1152552", "title": "Pietarsaari", "text": ""}
{"id": "1152553", "revid": "2675", "url": "https://it.wikipedia.org/wiki?curid=1152553", "title": "Grankulla", "text": ""}
{"id": "1152554", "revid": "110157", "url": "https://it.wikipedia.org/wiki?curid=1152554", "title": "Kauniainen", "text": "Kauniainen (Grankulla in svedese) \u00e8 una citt\u00e0 finlandese di 8.772 abitanti (dato 2012), situata nella regione dell'Uusimaa.\nIn questa citt\u00e0 \u00e8 nato il pilota automobilistico Marcus Gr\u00f6nholm, ritiratosi dal Campionato Mondiale Rally alla fine della stagione 2007.\nSociet\u00e0.\nLingue e dialetti.\nLe lingue ufficiali di Kauniainen sono il finlandese e lo svedese, e 4,5% parlano altre lingue."}
{"id": "1152555", "revid": "110157", "url": "https://it.wikipedia.org/wiki?curid=1152555", "title": "Jakobstad", "text": "Jakobstad (Pietarsaari in finlandese) \u00e8 una citt\u00e0 finlandese di 19.652 abitanti (dato 2012), situata nella regione dell'Ostrobotnia.\nSociet\u00e0.\nLingue e dialetti.\nLe lingue ufficiali di Jakobstad sono lo svedese ed il finlandese, e 6,3% parlano altre lingue.\nSport.\nCalcio.\nL'FF Jaro \u00e8 la principale squadra di calcio della citt\u00e0 e milita nella Veikkausliiga, la massima serie del campionato finlandese. \nHockey su ghiaccio.\nLa principale squadra di hockey su ghiaccio \u00e8 il Jeppis Hockey, che milita nella Suomi-sarja, la seconda divisione finlandese."}
{"id": "1152556", "revid": "2675", "url": "https://it.wikipedia.org/wiki?curid=1152556", "title": "Kemitr\u00e4sk", "text": ""}
{"id": "1152557", "revid": "110157", "url": "https://it.wikipedia.org/wiki?curid=1152557", "title": "Kemij\u00e4rvi", "text": "Kemij\u00e4rvi (\"Kemitr\u00e4sk\" in svedese) \u00e8 una citt\u00e0 finlandese di 8.277 abitanti (dato 2012), situata nella regione della Lapponia. \u00c8 la citt\u00e0 pi\u00f9 settentrionale della Finlandia."}
{"id": "1152558", "revid": "2675", "url": "https://it.wikipedia.org/wiki?curid=1152558", "title": "Kervo", "text": ""}
{"id": "1152559", "revid": "110157", "url": "https://it.wikipedia.org/wiki?curid=1152559", "title": "Kerava", "text": "Kerava (\"Kervo\" in svedese) \u00e8 una citt\u00e0 finlandese di 34.540 abitanti (dato 2012), situata nella regione dell'Uusimaa.\nSociet\u00e0.\nLingue e dialetti.\nIl finlandese \u00e8 l'unica lingua ufficiale di Kerava."}
{"id": "1152560", "revid": "2675", "url": "https://it.wikipedia.org/wiki?curid=1152560", "title": "Keuru", "text": ""}
{"id": "1152561", "revid": "110157", "url": "https://it.wikipedia.org/wiki?curid=1152561", "title": "Keuruu", "text": "Keuruu (\"Keuru\" in svedese) \u00e8 una citt\u00e0 finlandese di abitanti (dato 2012), situata nella regione della Finlandia centrale.\nQua \u00e8 nato il politico Kalevi Sorsa. "}
{"id": "1152563", "revid": "110157", "url": "https://it.wikipedia.org/wiki?curid=1152563", "title": "Kiuruvesi", "text": "Kiuruvesi \u00e8 una citt\u00e0 finlandese di 9.052 abitanti (dato 2012), situata nella regione del Savo settentrionale."}
{"id": "1152564", "revid": "2675", "url": "https://it.wikipedia.org/wiki?curid=1152564", "title": "Kumo", "text": ""}
{"id": "1152565", "revid": "110157", "url": "https://it.wikipedia.org/wiki?curid=1152565", "title": "Kokem\u00e4ki", "text": "Kokem\u00e4ki (\"Kumo\" in svedese) \u00e8 una citt\u00e0 finlandese di 7.916 abitanti situata nella regione del Satakunta."}
{"id": "1152566", "revid": "2675", "url": "https://it.wikipedia.org/wiki?curid=1152566", "title": "Karleby", "text": ""}
{"id": "1152567", "revid": "1013865", "url": "https://it.wikipedia.org/wiki?curid=1152567", "title": "Kokkola", "text": "Kokkola (Karleby in svedese) \u00e8 una citt\u00e0 finlandese di 46.602 abitanti (dato 2012), situata nella regione dell'Ostrobotnia centrale.\nDenominazione.\nIl nome finlandese Kokkola significa \"luogo del fal\u00f2\" o \"luogo di aquila\", perch\u00e9 in finlandese la radice della parola Kokko significa sia fal\u00f2 sia aquila di mare (il suffisso -la indica la posizione). La citt\u00e0 era conosciuta in svedese dal nome Gamlakarleby fino al 1\u00ba gennaio 1977, quando il vicino comune di Kaarlela (in svedese Karleby) \u00e8 stata unificato con Kokkola, e la citt\u00e0 ha assunto il nome svedese di Karleby. La parola Gamla significa \"vecchio\", karl significa \"uomo\" o \"contadino\" e alle volte \"villaggio\", quindi letteralmente il risultato \u00e8 '\"antico borgo di contadini\". Il nome latino era Carolina Vetus.\nStoria.\nKokkola \u00e8 stata fondata nel 1620 quando la Finlandia apparteneva all'impero di Svezia, il che ne fa una delle citt\u00e0 pi\u00f9 antiche della Finlandia.\nIl suo fondatore, il re Gustavo II Adolfo di Svezia, ne decise anche lo stemma, un barile di catrame da cui scaturiscono tre fiamme, per ricordare la creazione della citt\u00e0 come porto di spedizione per il commercio del catrame.\nDivenne anche un centro di importanti cantieri navali in Finlandia. Come risultato del commercio del catrame e della cantieristica navale Kokkola \u00e8 stato per un certo tempo la pi\u00f9 ricca citt\u00e0 della Finlandia.\nUn affare di interesse storico, noto come la Schermaglia di Halkokari, si \u00e8 verificato nella citt\u00e0 di Kokkola nel giugno 1854 durante la guerra di Crimea. Royal Marines del HMS Vulture e del HMS Odin cercarono di sbarcare a terra per saccheggiare la citt\u00e0, ma furono respinti dai difensori locali, molti dei quali erano civili armati di fucili da caccia. Una delle nove imbarcazioni pi\u00f9 piccole (una cannoniera) cadde nelle mani dei difensori. Questa barca \u00e8 stata l'unica nave della Royal Navy ancora in possesso straniero nel 1914. La barca \u00e8 ancora oggi conservata in un piccolo edificio all'interno del parco cittadino. Il Tesoro britannico paga ogni anno una piccola somma per il mantenimento delle tombe di nove Royal Marines uccisi in azione durante la schermaglia alla congregazione della chiesa locale.\nLa citt\u00e0 aveva una maggioranza di lingua svedese fino al 1933.\nNel 1977, il comune circostante di Kaarlela (in svedese Karleby) \u00e8 stato unificato con quello di Kokkola. Nel 2009, i comuni di Lohtaja, K\u00e4lvi\u00e4 e Ullava sono confluiti in quello di Kokkola.\nSociet\u00e0.\nLingue e dialetti.\nLe lingue ufficiali di Kokkola sono il finlandese e lo svedese, e 2,3% parlano altre lingue.\nPolitica.\nAlle elezioni parlamentari del 2011 vi sono state le seguenti preferenze:"}
{"id": "1152568", "revid": "2163579", "url": "https://it.wikipedia.org/wiki?curid=1152568", "title": "Kouvola", "text": "Kouvola \u00e8 una citt\u00e0 finlandese di 87.592 abitanti (dato 2012), situata nella regione del Kymenlaakso. Dal 2009 sono compresi anche i comuni soppressi di Jaala, Valkeala, Anjalankoski, Elim\u00e4ki e Kuusankoski.\nStoria.\nPoco dopo l'apertura della linea ferroviaria verso San Pietroburgo nel 1870, viene costruita una stazione sul sito di quella che sarebbe stata la futura Kouvola (1875). Una guarnigione russa si installa nella regione nel 1910, accelerando lo sviluppo della cittadina. Nel 1922 la grande municipalit\u00e0 di Valkeala viene diviso in pi\u00f9 parti, tra cui Kouvola. I raid aerei della Guerra d'inverno devastano completamente la citt\u00e0, ma la ricostruzione fu rapida dopo la Guerra di continuazione. Il comune venne proclamato nel 1960. Tra le sue frazioni c'\u00e8 Nappa.\nSport.\nCalcio.\nLa squadra principale della citt\u00e0 \u00e8 il Myllykosken Pallo -47."}
{"id": "1152569", "revid": "110157", "url": "https://it.wikipedia.org/wiki?curid=1152569", "title": "Kristinestad", "text": "Kristinestad (Kristiinankaupunki in finlandese) \u00e8 una citt\u00e0 finlandese di 7.086 abitanti (dato 2012), situata nella regione dell'Ostrobotnia. \nSociet\u00e0.\nLingue e dialetti.\nLe lingue ufficiali di Kristinestad sono lo svedese ed il finlandese, e 2,6% parlano altre lingue."}
{"id": "1152570", "revid": "172905", "url": "https://it.wikipedia.org/wiki?curid=1152570", "title": "Kristiinankaupunki", "text": ""}
{"id": "1152571", "revid": "116953222", "url": "https://it.wikipedia.org/wiki?curid=1152571", "title": "Kuhmo", "text": "Kuhmo \u00e8 una citt\u00e0 finlandese di 9.308 abitanti (dato 2012), nei pressi di Kajaani, situata nella regione del Kainuu."}
{"id": "1152573", "revid": "110157", "url": "https://it.wikipedia.org/wiki?curid=1152573", "title": "Kurikka", "text": "Kurikka \u00e8 una citt\u00e0 finlandese di 14.478 abitanti (dato 2012), situata nella regione dell'Ostrobotnia meridionale.\nLa superficie \u00e8 di 913,45 km\u00b2, di cui 7,79 km\u00b2 di acque. La densit\u00e0 \u00e8 di 16,09 abitanti/km\u00b2."}
{"id": "1152574", "revid": "110157", "url": "https://it.wikipedia.org/wiki?curid=1152574", "title": "Kuusamo", "text": "Kuusamo \u00e8 una citt\u00e0 finlandese. Si trova nella provincia di Oulu e fa parte della regione dell'Ostrobotnia settentrionale con 16.378 abitanti (dato 2012).\nKuusamo \u00e8 un importante centro per gli sport invernali e riceve circa un milione di turisti ogni anno. Una delle localit\u00e0 sciistiche pi\u00f9 grandi in Finlandia, Ruka (attrezzata con il trampolino Rukatunturi), si trova a Kuusamo. Ruka \u00e8 anche sede di numerosi gare internazionali di sci nordico (salto con gli sci, sci di fondo e combinata nordica). I Campionati mondiali di freestyle 2005 si sono tenuti a Kuusamo.\nL'Aeroporto di Kuusamo si trova 6 km a nord-est dal centro della citt\u00e0 di Kuusamo. Nella citt\u00e0 si parla unicamente finlandese.\nGeografia fisica.\nClima.\nLa temperatura media annuale \u00e8 di -0,3\u00a0\u00b0C, le precipitazioni annuali sono di 525\u00a0mm. Il mese pi\u00f9 caldo \u00e8 luglio con una temperatura media di 14,7\u00a0\u00b0C; il pi\u00f9 freddo \u00e8 febbraio con -13,2\u00a0\u00b0C di media. La temperatura pi\u00f9 fredda mai misurata \u00e8 stata -40,8\u00a0\u00b0C. Kuusamo \u00e8 una delle aree pi\u00f9 nevose in Finlandia: il terreno \u00e8 coperto di neve per circa 200 giorni l'anno, da fine ottobre fino a met\u00e0 maggio, con uno spessore di 80-90\u00a0cm.\nPopolazione.\nIl 31 gennaio 2011 la popolazione era di 16.491 abitanti. Quasi due terzi della popolazione vive nel centro della citt\u00e0, chiamato il villaggio di Kuusamo, il resto \u00e8 diviso tra i villaggi nelle zone rurali dell'entroterra. Come la maggior parte delle comunit\u00e0 del Nord e della Finlandia orientale, vi \u00e8 una forte migrazione verso le grandi aree urbane. La popolazione aveva alla fine del 1960 quasi 21.000 residenti; con l'eccezione di un periodo nel 1990, la popolazione \u00e8 costantemente diminuita da allora.\nLa migrazione ha avuto un effetto diverso sulle classi d'et\u00e0 di Kuusamo, in quanto sono soprattutto i giovani che lasciano la citt\u00e0. Per esempio, tra il 1998 e il 2001, la percentuale di persone di et\u00e0 inferiore ai 15 anni \u00e8 scesa dal 25% al 23%, mentre la quota delle persone di et\u00e0 superiore ai 64 anni \u00e8 passata dal 12 al 14%.\nAmministrazione.\nGemellaggi.\nKuusamo \u00e8 gemellata con le seguenti citt\u00e0:\nCuriosit\u00e0.\nNel ciclo di romanzi fantasy la guerra dei regni scritto da Harry Turtledove, uno degli Stati del continente immaginario di Derlavai si chiama Kuusamo."}
{"id": "1152575", "revid": "339392", "url": "https://it.wikipedia.org/wiki?curid=1152575", "title": "SG Planitz", "text": ""}
{"id": "1152576", "revid": "110157", "url": "https://it.wikipedia.org/wiki?curid=1152576", "title": "Kitee", "text": "Kitee (\"Kides\" in svedese antico) \u00e8 una citt\u00e0 finlandese di 9.152 abitanti (dato 2012), situata nella regione della Carelia settentrionale. Ha una superficie di 1.141,32\u00a0km\u00b2, di cui 275,61\u00a0km\u00b2 \u00e8 l'acqua. La densit\u00e0 di popolazione \u00e8 di 10,82 abitanti per km\u00b2.\nLa citt\u00e0 \u00e8 monolingue finlandese; conosciuta come \"Kides\" in antichi documenti in svedese, oggi \u00e8 chiamata Kitee anche in tale lingua.\nA Kitee c'\u00e8 la pi\u00f9 grande e antica foresta di Betulle e Larici della Finlandia. La chiesa di pietra della citt\u00e0 \u00e8 stata progettata da Frans Sj\u00f6str\u00f6m Anatolio.\n\u00c8 la cittadina natale della band metal di fama mondiale Nightwish.\nStoria.\nSebbene Kitee sia stata fondata nel 1631, divenne citt\u00e0 solo nel 1992. Parte del suo territorio \u00e8 stata conquistata dall'Unione Sovietica nell'ultimo conflitto mondiale, che ha costretto all'evacuazione circa 1.000 dei suoi abitanti.\nNonostante la forte industrializzazione degli anni 1970, Kitee ha conosciuto alla fine del Novecento una forte emigrazione. Si \u00e8 passati, infatti, da 12.981 abitanti nel 1953, a meno di 10.000 abitanti nel 2005. Questo fenomeno non avveniva da almeno 150 anni."}
{"id": "1152577", "revid": "767487", "url": "https://it.wikipedia.org/wiki?curid=1152577", "title": "Kuusankoski", "text": "Kuusankoski era una citt\u00e0 finlandese di 20.247 abitanti, situata nella regione del Kymenlaakso. Il comune \u00e8 stato soppresso nel 2009 ed \u00e8 ora compreso nel comune di Kouvola."}
{"id": "1152578", "revid": "399", "url": "https://it.wikipedia.org/wiki?curid=1152578", "title": "Kides", "text": ""}
{"id": "1152579", "revid": "2675", "url": "https://it.wikipedia.org/wiki?curid=1152579", "title": "Letala", "text": ""}
{"id": "1152580", "revid": "110157", "url": "https://it.wikipedia.org/wiki?curid=1152580", "title": "Laitila", "text": "Laitila (\"Letala\" in svedese) \u00e8 una citt\u00e0 finlandese di 8.570 abitanti, situata nella regione del Varsinais-Suomi.\n\u00c8 la citt\u00e0 natale del matematico e astronomo Kustaa Aadolf Inkeri."}
{"id": "1152581", "revid": "2675", "url": "https://it.wikipedia.org/wiki?curid=1152581", "title": "Lappo", "text": ""}
{"id": "1152582", "revid": "439868", "url": "https://it.wikipedia.org/wiki?curid=1152582", "title": "Lapua", "text": "Lapua (\"Lappo\" in svedese) \u00e8 una citt\u00e0 finlandese di 14.538 abitanti (dato 2012), situata nella regione dell'Ostrobotnia meridionale.\nPolitica.\nNel comune fu fondato nel 1929 un movimento politico omonimo, nazionalista e anticomunista. Dopo aver tentato, fallendo, un colpo di stato nel 1932, fu messo al bando."}
{"id": "1152583", "revid": "110157", "url": "https://it.wikipedia.org/wiki?curid=1152583", "title": "Lieksa", "text": "Lieksa \u00e8 una citt\u00e0 finlandese di abitanti (dato 2012), situata nella regione della Carelia settentrionale.\nIl conte Per Brahe fond\u00f2 la citt\u00e0 con il nome di Brahea nel 1653, ma questa non sopravvisse a lungo. L'attuale comune di Lieksa fu fondato nel 1936 ed \u00e8 divenuto una citt\u00e0 nel 1972.\nLa moderna chiesa di Lieksa, nota anche come \"chiesa del lago Pielinen\", \u00e8 stata costruita nel 1982 in sostituzione del vecchio edificio di legno andato distrutto da un incendio nella notte di Capodanno del 1979; solo il campanile della chiesa \u00e8 sopravvissuto all'incendio. Inoltre, all'interno dell'area naturale di Paateri \u00e8 presente l'omonima chiesa di legno, costruita nel 1991.\nL'ultima settimana di luglio si tiene il Lieksa Brass Week, un concerto che richiama un buon numero di musicisti internazionali.\nIl borgo rurale di Vuonislahti \u00e8 famoso per il monumento ai caduti in guerra, nel punto dove nel 1808 i soldati finlandesi riuscirono a fermare le truppe russe.\nA una trentina di chilometri circa dalla citt\u00e0 sorge il parco naturalistico Ruunaa.\nNel 2007 \u00e8 stato girato un film intitolato \"Lieksa!\" scritto e diretto dal regista finlandese Markku P\u00f6l\u00f6nen. Nella colonna sonora del \u00e8 presente la canzone \"While Your Lips Are Still Red\" scritta da Tuomas Holopainen e Marco Hietala della band Nightwish, contenuta nel singolo \"Amaranth\" (uscito il 22 agosto 2007 e nel sesto album della band \"Dark Passion Play\".\nNel territorio comunale si trova il lago \u00c4n\u00e4k\u00e4inen con l'omonima riserva di pesca, l'area fu teatro di intensi scontri durante la Guerra d'inverno."}
{"id": "1152584", "revid": "2675", "url": "https://it.wikipedia.org/wiki?curid=1152584", "title": "Lojo", "text": ""}
{"id": "1152585", "revid": "8660", "url": "https://it.wikipedia.org/wiki?curid=1152585", "title": "Lohja", "text": "Lohja (Lojo in svedese) \u00e8 una citt\u00e0 finlandese di 47.653 abitanti (dato 2014), situata nella regione dell'Uusimaa.\nSociet\u00e0.\nLingue e dialetti.\nLe lingue ufficiali di Lohja sono il finlandese e lo svedese, e 3,2% parlano altre lingue."}
{"id": "1152586", "revid": "1755222", "url": "https://it.wikipedia.org/wiki?curid=1152586", "title": "Loimaa", "text": "Loimaa \u00e8 una citt\u00e0 finlandese di abitanti, situata nella regione del Varsinais-Suomi.\nAmministrazione.\nGemellaggi.\nIl trattato fra le citt\u00e0 scandinave (Skien, Thisted, Uddevalla, Loimaa e Mosfellsb\u00e6r) \u00e8 il pi\u00f9 vecchio ancora attivo."}
{"id": "1152587", "revid": "2675", "url": "https://it.wikipedia.org/wiki?curid=1152587", "title": "Lovisa", "text": ""}
{"id": "1152588", "revid": "2221533", "url": "https://it.wikipedia.org/wiki?curid=1152588", "title": "Loviisa", "text": "Loviisa (Lovisa in svedese) \u00e8 una citt\u00e0 finlandese di 15.556 abitanti (dato 2012), situato nella regione dell'Uusimaa. Fino al 2011 apparteneva alla regione dell'Uusimaa orientale in seguito soppressa.\nDal 2010 comprende anche gli ex comuni di Pernaja, Ruotsinpyht\u00e4\u00e4 e Liljendal.\nStoria.\nIl nome Loviisa le venne attribuito nel 1752 dalla regina di Svezia Lovisa Ulrika (anche se in questa baia esisteva un insediamento gi\u00e0 da almeno un secolo).\nQuando gli svedesi cominciarono a perdere citt\u00e0 sedi di guarnigioni nella parte orientale, cercarono di correre ai ripari fortificando rapidamente Loviisa, ma nel 1755 dovettero cederla ai russi.\nNel XVIII secolo Loviisa era una delle tre citt\u00e0 finlandesi autorizzate a intrattenere traffici commerciali con l'estero e nell'Ottocento divent\u00f2 una fiorente localit\u00e0 termale e portuale, ma durante la Guerra di Crimea fu devastata dal fuoco, conseguentemente oggi rimane ben poco della citt\u00e0 vecchia originale.\nSociet\u00e0.\nLingue e dialetti.\nLe lingue ufficiali di Loviisa sono il finlandese e lo svedese, e 3,1% parlano altre lingue."}
{"id": "1152590", "revid": "1013865", "url": "https://it.wikipedia.org/wiki?curid=1152590", "title": "Mariehamn", "text": "Mariehamn (\"Maarianhamina\" in finlandese) \u00e8 il capoluogo della provincia autonoma delle Isole \u00c5land con 11.286 abitanti (dato 2012), ed \u00e8 situata sull'isola di Fasta \u00c5land.\nMariehamn \u00e8 sede di governo e parlamento delle \u00c5land e vi risiede il 40% della popolazione della provincia. Come il resto delle \u00c5land, Mariehamn \u00e8 di lingua svedese; il finlandese viene insegnato nelle scuole, ma non \u00e8 lingua ufficiale.\nLa citt\u00e0 prende il nome da Marija Aleksandrovna, imperatrice consorte di Alessandro II di Russia. Fu fondata nel 1861, attorno al villaggio di \u00d6vern\u00e4s, che ai tempi apparteneva al comune di Jomala. Mariehamn, espandendosi, ha incorporato altri territori del confinante comune. Il capoluogo si trova su una penisola, e ha due importanti porti, locati sulla costa orientale e occidentale.\nIl porto occidentale \u00e8 turistico; il porto orientale, invece, \u00e8 molto importante per le rotte che collegano giornalmente le \u00c5land a Svezia, Finlandia continentale, Estonia e Lettonia. \nLe navi che solcano il Baltico, fermandosi nelle \u00c5land, godono degli sgravi fiscali dovuti al fatto che quest'ultima non fa parte della unione doganale europea, rendendo cos\u00ec possibile la vendita esentasse a bordo dei vascelli.\nL'aeroporto internazionale di Mariehamn (MHQ) si trova nel vicino comune di Jomala, 3 chilometri a nord-ovest del centro della citt\u00e0.\nLe Isole \u00c5land e Mariehamn hanno un rispettabile patrimonio di navi. Il veliero della Flying P-Liner \"Pommern\", oggigiorno nave museo, \u00e8 ancorato nel porto occidentale, che \u00e8 anche uno dei pi\u00f9 grandi porti turistici della Scandinavia. Vi \u00e8 ancorata anche la celebre nave a vapore olandese \"Jan Nieveen\" (chiamata oggi \"F.P. von Knorring\", pub-ristorante).\nNel capoluogo hanno anche sede i media delle \u00c5land: i giornali locali (\u00c5landstidningen e Nya \u00c5land), diverse stazioni radiofoniche e le locali stazioni televisive (TV \u00c5land and \u00c5land24).\nArchitettura e attrazioni turistiche.\nMariehamn \u00e8 caratterizzata dalle numerose zone verdi e dal lungo viale alberato che divide il centro dal quartiere occidentale (\u00d6stern\u00e4s).\nLa citt\u00e0 ha una larga struttura a scacchiera pianificata dall'architetto Georg Theodor von Chiewitz per evitare la propagazione degli incendi. Verso il 1960 vennero abbattute la maggior parte delle case in legno che caratterizzavano la citt\u00e0, sostituite con strutture pi\u00f9 moderne. \nFortunatamente gli edifici di interesse artistico e storico sono stati risparmiati.\nA Mariehamn si possono trovare diversi edifici disegnati dal noto architetto Lars Sonck, che si trasfer\u00ec sulle isole da bambino. Tra gli edifici progettati da Sonck si annoverano la chiesa di Mariehamn (1927), l'universit\u00e0 di navigazione marittima (1927) e il municipio (1939). Anche l'architetto Hilda Hongell ha progettato diversi edifici nel capoluogo, solamente pochi di essi sono ancora in piedi.\nLe maggiori attrazioni turistiche di Mariehamn sono: \nSociet\u00e0.\nLingue e dialetti.\nLo svedese \u00e8 l'unica lingua ufficiale di Mariehamn; Il 13,1% parla altre lingue, compreso il finlandese (5,3%). Recentemente, il comune ha anche accolto immigrati che parlano altre lingue.\nTrasporti e collegamenti.\nMariehamn \u00e8 facilmente raggiungibile con le navi che attraccano giornalmente nel porto occidentale. Le navi partono dai porti di Stoccolma (Svezia), Kapellsk\u00e4r (Svezia), Turku(Finlandia), Helsinki (Finlandia) e Tallinn (Estonia). Gli armatori che operano su queste tratte sono Viking Line, Tallink e Silja Line. Dopo Helsinki, Mariehamn \u00e8 la pi\u00f9 grande citt\u00e0 portuale della Finlandia. Le \u00c5land devono questi collegamenti alle esenzioni fiscali, che permettono la vendita di merci a prezzi vantaggiosi a bordo dei vascelli.\nMariehamn \u00e8 collegata con voli giornalieri agli aeroporti internazionali di Stoccolma-Arlanda e Helsinki-Vantaa. Il vettore che opera su questa linea \u00e8 Air \u00c5land, fondata nel 2005, con base a Mariehamn. e il cui hub principale \u00e8 l'aeroporto di Mariehamn, dove vengono anche custoditi i due bimotori turboelica Saab 340A.\nNella citt\u00e0 di Mariehamn si pu\u00f2 usufruire dei servizi pubblici, sebbene la frequenza delle corse sia molto sporadica. La societ\u00e0 di trasporti R\u00f6de Orm collega la citt\u00e0 con tre diverse linee urbane. \nNel periodo estivo vengono organizzati giri turistici su un trenino e su un autobus a due piani che mostrano le maggiori attrazioni della citt\u00e0 ai passeggeri. Numerosi bus extraurbani collegano Mariehamn ai comuni di tutte le \u00c5land.\nIn citt\u00e0 si possono trovare taxi, disponibili a tutte le ore del giorno. I tassisti si possono trovare alle uscite del porto e dell'aeroporto, oltre che nel centro della citt\u00e0.\n\u00c8 inoltre possibile noleggiare automobili presso i distributori di carburante, in porto e all'aeroporto. D'estate \u00e8 possibile affittare biciclette e motorini alla uscita del porto internazionale e del porto turistico.\nSport.\nCalcio.\nLa squadra principale della citt\u00e0 \u00e8 l'Idrottsf\u00f6reningen Kamraterna Mariehamn."}
{"id": "1152591", "revid": "110157", "url": "https://it.wikipedia.org/wiki?curid=1152591", "title": "M\u00e4ntt\u00e4", "text": "M\u00e4ntt\u00e4 \u00e8 stata una citt\u00e0 finlandese di 6.578 abitanti, situata nella regione del Pirkanmaa. Il comune \u00e8 stato soppresso nel 2009 ed \u00e8 compreso in M\u00e4ntt\u00e4-Vilppula."}
{"id": "1152592", "revid": "2675", "url": "https://it.wikipedia.org/wiki?curid=1152592", "title": "N\u00e5dendal", "text": ""}
{"id": "1152593", "revid": "2163579", "url": "https://it.wikipedia.org/wiki?curid=1152593", "title": "Naantali", "text": "Naantali (\"N\u00e5dendal\" in svedese) \u00e8 una citt\u00e0 finlandese di abitanti, situata nella regione del Varsinais-Suomi.\nSecondo una leggenda, sotto la chiesa principale della citt\u00e0 sarebbe custodito il Santo Graal.\nNella stemma della citt\u00e0 ci sono lettere \"vg\" che sono dalla frase latina \"vallis gratiae\".\nVi si trova la residenza estiva del presidente della Finlandia."}
{"id": "1152594", "revid": "767487", "url": "https://it.wikipedia.org/wiki?curid=1152594", "title": "Nilsi\u00e4", "text": "Nilsi\u00e4 \u00e8 una citt\u00e0 finlandese di 6.507 abitanti (dato 2012), situata nella regione del Savo settentrionale."}
{"id": "1152595", "revid": "110157", "url": "https://it.wikipedia.org/wiki?curid=1152595", "title": "Nivala", "text": "Nivala \u00e8 una citt\u00e0 finlandese di 11.053 abitanti (dato 2012), situata nella regione dell'Ostrobotnia settentrionale."}
{"id": "1152596", "revid": "110157", "url": "https://it.wikipedia.org/wiki?curid=1152596", "title": "Nurmes", "text": "Nurmes \u00e8 una citt\u00e0 finlandese di 8.358 abitanti (dato 2012), situata nella regione della Carelia settentrionale.\nLa citt\u00e0 divenne un paese indipendente nel 1810 e venne espanso fino a diventare \"kauppala\" (citt\u00e0-mercato) nel 1876 durante il regno dello zar Alessandro II di Russia; la citt\u00e0 vecchia conserva ancora il carattere che le fu impresso dal sovrano russo del XIX secolo.\nLa chiesa luterana risale al 1896 ed \u00e8 la chiesa pi\u00f9 grande della Carelia settentrionale, con 2300 posti a sedere. All'interno vi sono alcuni modelli in scala ridotta di chiese luterane pi\u00f9 antiche.\n\"Bomban talo\".\nLa \"Bomban talo\" (lett. \"casa di Bomba\"), 2,5 km a sud dal centro, \u00e8 la riproduzione di una tipica residenza di una famiglia careliana, e fu costruita nel 1855 da Jegor Bombin (da qui il nome della costruzione), un agricoltore originario di Suoj\u00e4rvi (oggi nella Carelia russa).\nNelle vicinanze \u00e8 stato ricostruito un villaggio careliano, con una \"tsasouna\" (cappella) ortodossa e un teatro estivo."}
{"id": "1152597", "revid": "110157", "url": "https://it.wikipedia.org/wiki?curid=1152597", "title": "N\u00e4rpes", "text": "N\u00e4rpes (\"N\u00e4rpi\u00f6\" in finlandese) \u00e8 una citt\u00e0 finlandese di 9.412 abitanti (dato 2012), situata nella regione dell'Ostrobotnia. \nSociet\u00e0.\nLingue e dialetti.\nLo svedese \u00e8 l'unica lingua ufficiale di N\u00e4rpes; 14,5% parlano altre lingue, compreso il finlandese (5,8%). Il comune ha dato il benvenuto a molti immigrati, soprattutto vietnamiti e bosgnacchi. "}
{"id": "1152598", "revid": "172905", "url": "https://it.wikipedia.org/wiki?curid=1152598", "title": "N\u00e4rpi\u00f6", "text": ""}
{"id": "1152599", "revid": "110157", "url": "https://it.wikipedia.org/wiki?curid=1152599", "title": "Orimattila", "text": "Orimattila \u00e8 una citt\u00e0 finlandese di 16.352 abitanti (dato 2012), situata nella regione del P\u00e4ij\u00e4t-H\u00e4me."}
{"id": "1152600", "revid": "110157", "url": "https://it.wikipedia.org/wiki?curid=1152600", "title": "Orivesi", "text": "Orivesi \u00e8 una citt\u00e0 finlandese di 9.582 abitanti (dato 2012), situata nella regione del Pirkanmaa."}
{"id": "1152601", "revid": "399", "url": "https://it.wikipedia.org/wiki?curid=1152601", "title": "Oulais", "text": ""}
{"id": "1152603", "revid": "110157", "url": "https://it.wikipedia.org/wiki?curid=1152603", "title": "Oulainen", "text": "Oulainen (\"Oulais\" in svedese) \u00e8 una citt\u00e0 finlandese di 7.912 abitanti (dato 2012), situata nella regione dell'Ostrobotnia settentrionale."}
{"id": "1152605", "revid": "22475", "url": "https://it.wikipedia.org/wiki?curid=1152605", "title": "Outokumpu (citt\u00e0)", "text": "Outokumpu \u00e8 una citt\u00e0 finlandese di 7.369 abitanti (dato 2012), situata nella regione della Carelia settentrionale.\nL'economia della citt\u00e0 si \u00e8 appoggiata all'estrazione del rame fino agli anni ottanta, quando tutte e tre le miniere furono chiuse definitivamente. Tra esse, la miniera \"Vanha kaivos\", collocata all'interno di un'altura che domina il centro cittadino, \u00e8 stata trasformata in un museo dedicato all'attivit\u00e0 mineraria. Proprio da questa citt\u00e0 e dall'attivit\u00e0 di estrazione di materie prime ha avuto origine l'omonima azienda Outokumpu.\nUna delle pi\u00f9 importanti zone lacustri di nidificazione degli uccelli in Finlandia \u00e8 la riserva ornitologica del lago Sysm\u00e4j\u00e4rvi, a sud di Outokumpu. Negli anni cinquanta, il Sysm\u00e4j\u00e4rvi fu dichiarato morto a causa dei depositi di materiale minerario inquinante che qui venivano riversati senza alcun controllo. Grazie ad un intervento di bonifica, il lago \u00e8 adesso circondato da una rigogliosa vegetazione che ha permesso il ritorno degli uccelli: "}
{"id": "1152607", "revid": "110157", "url": "https://it.wikipedia.org/wiki?curid=1152607", "title": "Pargas (ex comune)", "text": "Pargas (\"Parainen\" in finlandese) era una citt\u00e0 finlandese a maggioranza di lingua svedese di abitanti, situata nella regione del Varsinais-Suomi. La citt\u00e0 \u00e8 stata soppressa nel 2009, confluendo nella nuova V\u00e4st\u00e5boland poi richiamata Pargas nel 2012."}
{"id": "1152608", "revid": "110157", "url": "https://it.wikipedia.org/wiki?curid=1152608", "title": "Parkano", "text": "Parkano \u00e8 una citt\u00e0 finlandese di 6.975 abitanti (dato 2012), situata nella regione del Pirkanmaa."}
{"id": "1152609", "revid": "149485", "url": "https://it.wikipedia.org/wiki?curid=1152609", "title": "Pieks\u00e4m\u00e4ki", "text": "Pieks\u00e4m\u00e4ki \u00e8 una citt\u00e0 finlandese di 19.672 abitanti (dato 2012), situata nella regione del Savo meridionale.\nSport.\nIn questa citt\u00e0 si \u00e8 svolta la fase finale della CEV Champions League dell'edizione 1976-1977."}
{"id": "1152612", "revid": "110157", "url": "https://it.wikipedia.org/wiki?curid=1152612", "title": "Pudasj\u00e4rvi", "text": "Pudasj\u00e4rvi \u00e8 una citt\u00e0 finlandese di 8.717 abitanti (dato 2012), situata nella regione dell'Ostrobotnia settentrionale."}
{"id": "1152613", "revid": "110157", "url": "https://it.wikipedia.org/wiki?curid=1152613", "title": "Pyh\u00e4j\u00e4rvi", "text": "Pyh\u00e4j\u00e4rvi \u00e8 una citt\u00e0 finlandese di 5.879 abitanti (dato 2012), situata nella regione dell'Ostrobotnia settentrionale.\nQua nacque il militare Lennart Oesch. "}
{"id": "1152614", "revid": "2675", "url": "https://it.wikipedia.org/wiki?curid=1152614", "title": "Brahestad", "text": ""}
{"id": "1152615", "revid": "2163579", "url": "https://it.wikipedia.org/wiki?curid=1152615", "title": "Raahe", "text": "Raahe (\"Brahestad\" in svedese) \u00e8 una citt\u00e0 finlandese di 22.606 abitanti (dato 2012), situata nella regione dell'Ostrobotnia settentrionale.\nVenne fondata da Per Brahe nel 1649 sul sito di un antico mercato vicino Oulu."}
{"id": "1152616", "revid": "110157", "url": "https://it.wikipedia.org/wiki?curid=1152616", "title": "Raisio", "text": "Raisio (\"Reso\" in svedese) \u00e8 una citt\u00e0 finlandese di 24.564 abitanti, situata nella regione del Varsinais-Suomi."}
{"id": "1152618", "revid": "75142", "url": "https://it.wikipedia.org/wiki?curid=1152618", "title": "Raumo", "text": ""}
{"id": "1152619", "revid": "1318658", "url": "https://it.wikipedia.org/wiki?curid=1152619", "title": "Rauma (Finlandia)", "text": "Rauma (\"Raumo\" in svedese) \u00e8 una citt\u00e0 finlandese di 39.802 abitanti (dato 2012), situata nella regione del Satakunta.\nDal 2009 comprende l'ex comune di Lappi.\nLa parte di citt\u00e0 pi\u00f9 rilevante \u00e8 la Vecchia Rauma, oggi Patrimonio dell'umanit\u00e0 dell'UNESCO."}
{"id": "1152620", "revid": "110157", "url": "https://it.wikipedia.org/wiki?curid=1152620", "title": "Riihim\u00e4ki", "text": "Riihim\u00e4ki \u00e8 una citt\u00e0 finlandese di 29.053 abitanti, situata nella regione del Kanta-H\u00e4me.\nLa citt\u00e0 si trova nella provincia della Finlandia meridionale e fa parte della regione del Kanta-H\u00e4me. La citt\u00e0 ha una popolazione di 29.053 abitanti e si estende su una superficie di 125,56\u00a0km\u00b2, di cui 4,54\u00a0km\u00b2 \u00e8 l'acqua. La densit\u00e0 di popolazione \u00e8 240,07 abitanti per km\u00b2.\nStoria.\nRiihim\u00e4ki nasce intorno alla stazione ferroviaria Riihim\u00e4ki, una delle stazioni originali sulla pista di Helsinki-H\u00e4meenlinna (binario ferroviario principale della Finlandia). \u00c8 diventato il primo nodo ferroviario in Finlandia quando la stazione Riihim\u00e4ki - San Pietroburgo (pista da Riihim\u00e4ki a Lahti) \u00e8 stata inaugurata nel 1869. A poco a poco, la citt\u00e0 \u00e8 cresciuta intorno alla stazione."}
{"id": "1152621", "revid": "14691", "url": "https://it.wikipedia.org/wiki?curid=1152621", "title": "Strangers in the night", "text": ""}
{"id": "1152622", "revid": "110157", "url": "https://it.wikipedia.org/wiki?curid=1152622", "title": "Saarij\u00e4rvi", "text": "Saarij\u00e4rvi \u00e8 una citt\u00e0 finlandese di 10.373 abitanti (dato 2012), situata nella regione della Finlandia centrale.\nDal 2009 comprende il comune soppresso di Pylk\u00f6nm\u00e4ki."}
{"id": "1152623", "revid": "1862980", "url": "https://it.wikipedia.org/wiki?curid=1152623", "title": "Salo", "text": "Salo \u00e8 una citt\u00e0 finlandese di 55.231 abitanti, situata nella regione del Varsinais-Suomi.\nLa citt\u00e0 di Salo si trova tra la capitale finlandese Helsinki e la citt\u00e0 di Turku. La breve distanza che divide Salo da queste due citt\u00e0 rende la regione di Salo un'area in continua crescita. Anche l'agricoltura gioca un ruolo importante per l'economia della citt\u00e0. \u00c8 la citt\u00e0 che ha dato i natali a Sauli Niinist\u00f6, il presidente della Finlandia. \nEconomia.\nNella citt\u00e0 aveva sede la nota industria elettronica finlandese Salora, poi confluita in Nokia, oltre che la Benefon. "}
{"id": "1152624", "revid": "2675", "url": "https://it.wikipedia.org/wiki?curid=1152624", "title": "Nyslott", "text": ""}
{"id": "1152625", "revid": "1544245", "url": "https://it.wikipedia.org/wiki?curid=1152625", "title": "Savonlinna", "text": "Savonlinna (in svedese: \"Nyslott\"; ) \u00e8 una citt\u00e0 e comune di abitanti della Finlandia sud-orientale, nella regione del Savo Meridionale. Si affaccia sul lago Saimaa, il pi\u00f9 grande del paese, e dal 2009 comprende l'ex comune di Savonranta.\nOrigini del nome.\nIl toponimo \u00e8 una parola composta da \"Savon\", in riferimento alla regione del Savo, e \"linna\", parola finlandese traducibile come \"castello\", con il significato di \"Castello del Savo\" in riferimento all'Olavinlinna attorno al quale si svilupp\u00f2 il centro urbano.\nStoria.\nLa citt\u00e0 fu fondata intorno al 1475 con la costruzione del castello Olavinlinna sulle sponde del fiume Kyr\u00f6nsalmi. Inizialmente, trattandosi semplicemente di un borgo nato attorno al castello, la si chiam\u00f2 semplicemente Savolax Nystad o Nyslotts. Fu elevata al titolo di comune nel 1639 per volont\u00e0 del conte Per Brahe il Giovane, anche se il documento \u00e8 andato perduto, ma l'avventura comunale termin\u00f2 nel 1683.\nDurante la grande guerra del nord, tra il 1714 e il 1721 Savonlinna pass\u00f2 al Regno russo venendo poi conquistata dall'Impero svedese dopo che i russi la abbandonarono nell'autunno del 1721."}
{"id": "1152626", "revid": "1446272", "url": "https://it.wikipedia.org/wiki?curid=1152626", "title": "Sein\u00e4joki", "text": "Sein\u00e4joki (anticamente conosciuta con il nome svedese di \"\u00d6stermyra\") \u00e8 una citt\u00e0 finlandese di 62.871 abitanti (dato 2018), situata nella regione dell'Ostrobotnia meridionale.\nIl centro della citt\u00e0 si sviluppa intorno a importanti contributi architettonici di Alvar Aalto (soprattutto riguardanti l'architettura organica). Tra questi il palazzo del comune, la chiesa Lakeuden Risti e la vecchia biblioteca. Restauranta nell'estate 2014 \u00e8 stata poi unita da un sottopassaggio al nuovo complesso bibliotecario Apila ed adibita ad archivio documantale locale.\nLa citt\u00e0 di Sein\u00e4joki ospita ogni estate eventi musicali di importanza nazionale della durata di circa una settimana, tra cui il festival del rock internazionale per giovani (ProvissiRock) ed il festival canoro Tangomarkkinat che accoglie gli appassionati di tango finlandese provenienti da tutto il paese.\nDal 2009 sono compresi nel territorio comunale gli ex comuni di Nurmo e Ylistaro.\nSport.\nCalcio.\nLa citt\u00e0 \u00e8 rappresentata nel massimo campionato finlandese di calcio dal Sein\u00e4joen Jalkapallokerho, societ\u00e0 fondata nel 2007 che ha vinto il campionato nazionale nel 2016. La squadra gioca all'OmaSP Stadion."}
{"id": "1152627", "revid": "110157", "url": "https://it.wikipedia.org/wiki?curid=1152627", "title": "Somero", "text": "Somero \u00e8 una citt\u00e0 finlandese di 9.604 abitanti, situata nella regione del Varsinais-Suomi."}
{"id": "1152628", "revid": "110157", "url": "https://it.wikipedia.org/wiki?curid=1152628", "title": "Suonenjoki", "text": "Suonenjoki \u00e8 una citt\u00e0 finlandese di 7.561 abitanti, situata nella regione del Savo settentrionale."}
{"id": "1152629", "revid": "7", "url": "https://it.wikipedia.org/wiki?curid=1152629", "title": "Filippo II Senzaterra", "text": ""}
{"id": "1152630", "revid": "110157", "url": "https://it.wikipedia.org/wiki?curid=1152630", "title": "Eken\u00e4s", "text": "Eken\u00e4s (in finlandese Tammisaari) \u00e8 stata una citt\u00e0 finlandese di 14.565 abitanti, situata nella regione dell'Uusimaa. La citt\u00e0 era bilingue, con un 81% di lingua svedese e 17% di lingua finlandese. Nota per il suo arcipelago, parte del quale costituisce un parco nazionale, la citt\u00e0 \u00e8 confluita nel 2009 nel nuovo comune di Raseborg."}
{"id": "1152631", "revid": "172905", "url": "https://it.wikipedia.org/wiki?curid=1152631", "title": "Tammisaari", "text": ""}
{"id": "1152632", "revid": "2675", "url": "https://it.wikipedia.org/wiki?curid=1152632", "title": "Torne\u00e5", "text": ""}
{"id": "1152633", "revid": "767487", "url": "https://it.wikipedia.org/wiki?curid=1152633", "title": "Tornio (Finlandia)", "text": "Tornio (\"Duortnus\" in sami settentrionale; \"Torne\u00e5\" in svedese) \u00e8 una citt\u00e0 finlandese di 22.525 abitanti (dato 2012), situata nella regione della Lapponia.\nLa citt\u00e0 da sola copre una superficie di 1.227,1\u00a0km\u00b2; con i comuni limitrofi arriva a 1.348,55\u00a0km\u00b2, dei quali 161,59\u00a0km\u00b2 sono coperti d'acqua. La densit\u00e0 di popolazione \u00e8 18,98 ab./km\u00b2. Confina con la citt\u00e0 svedese di Haparanda, con cui forma un unico centro urbano transfrontaliero.\n\u00c8 sede di uno stabilimento della Outokumpu, una delle pi\u00f9 importanti acciaierie per la produzione di acciaio inossidabile.\nDa Tornio parte inoltre la strada europea E4 che si protrae fino a Helsingborg, nella Svezia meridionale."}
{"id": "1152634", "revid": "2675", "url": "https://it.wikipedia.org/wiki?curid=1152634", "title": "Ulvsby", "text": ""}
{"id": "1152635", "revid": "110157", "url": "https://it.wikipedia.org/wiki?curid=1152635", "title": "Ulvila", "text": "Ulvila (\"Ulvsby\" in svedese) \u00e8 una citt\u00e0 finlandese di 13.531 abitanti (dato 2012), situata nella regione del Satakunta.\nIl nome \"Ulvila\" \u00e8 la versione finnicizzata del cognome \"Olaf\" con l'aggiunta del suffisso derivazionale Finnico \"-la/-l\u00e4\".\n\u00c8 situato nella provincia della Finlandia occidentale ed \u00e8 una parte della regione Satakunta. Il comune ha una popolazione di 13.702 (31 marzo 2010) abitanti e copre un'area di 422.56 km\u00b2 di cui 21.83 km\u00b2 sono ricoperti d'acqua. La densit\u00e0 di popolazione \u00e8 di 34,19 abitanti per km\u00b2.\nLa municipalit\u00e0 \u00e8 monolingue finlandese."}
{"id": "1152636", "revid": "110157", "url": "https://it.wikipedia.org/wiki?curid=1152636", "title": "Nykarleby", "text": "Nykarleby (Uusikaarlepyy in finlandese) \u00e8 una citt\u00e0 finlandese di abitanti (dato 2012), situata nella regione dell'Ostrobotnia. \nSociet\u00e0.\nLingue e dialetti.\nLe lingue ufficiali di Nykarleby sono lo svedese ed il finlandese, e 4,8% parlano altre lingue."}
{"id": "1152637", "revid": "172905", "url": "https://it.wikipedia.org/wiki?curid=1152637", "title": "Uusikaarlepyy", "text": ""}
{"id": "1152639", "revid": "2675", "url": "https://it.wikipedia.org/wiki?curid=1152639", "title": "Nystad", "text": ""}
{"id": "1152640", "revid": "110157", "url": "https://it.wikipedia.org/wiki?curid=1152640", "title": "Uusikaupunki", "text": "Uusikaupunki (\"Nystad\" in svedese) \u00e8 una citt\u00e0 finlandese di 16.198 abitanti, situata nella regione del Varsinais-Suomi.\nIl finlandese \u00e8 la sola lingua ufficiale. Sia in finlandese che in svedese il nome della citt\u00e0 significa \"nuova citt\u00e0\".\nUusikaupunki \u00e8 la sede di Valmet Automotive, una societ\u00e0 di produzione meccanica, specializzata nella produzione di autovetture e altri veicoli. Nella citt\u00e0 vi \u00e8 inoltre il museo di Bonk. Nel 1808 vi nacque il pittore Robert Wilhelm Ekman.\nStoria.\nIl nome originario del paese principale che \u00e8 stato incorporato nella Uusikaupunki era Kalainen (che \u00e8 un aggettivo che significa in finlandese \"pescoso\", \"ricco di pesce\"). Il villaggio di Kalainen era nato come luogo di mercato per la popolazione del distretto di Vakka-Suomi. La citt\u00e0 di Uusikaupunki \u00e8 stata fondata come una citt\u00e0 con i diritti di commercio nel 1617 con un decreto di Gustavo II Adolfo.\nNel 1721, vi fu firmata la Pace di Nystad, che pose fine alla Grande Guerra del Nord tra l'Impero svedese e il Regno russo.\nFino al XIX secolo fu un importante porto per il commercio e la pesca, e fino alla seconda met\u00e0 del XX secolo mantenne un'importante industria navale.\nPolitica.\nAlle elezioni parlamentari del 2011 vi sono state le seguenti preferenze:\nAmministrazione.\nGemellaggi.\nUusikaupunki \u00e8 gemellata con:"}
{"id": "1152641", "revid": "1833487", "url": "https://it.wikipedia.org/wiki?curid=1152641", "title": "Valkeakoski", "text": "Valkeakoski \u00e8 una citt\u00e0 finlandese di 21.043 abitanti (dato 2012), situata nella regione del Pirkanmaa.\nSport.\nCalcio.\nLa citt\u00e0 \u00e8 sede della societ\u00e0 calcistica FC Haka. \nMotociclismo.\nCitt\u00e0 natale di Aki Ajo, ex pilota motociclistico e proprietario del team di Moto3 , Ajo Motorsport, e di suo figlio, anch'egli motociclista, Niklas Ajo."}
{"id": "1152643", "revid": "110157", "url": "https://it.wikipedia.org/wiki?curid=1152643", "title": "Vammala", "text": "Vammala \u00e8 un'ex citt\u00e0 finlandese di 16.640 abitanti, situata nella regione del Pirkanmaa. Il comune \u00e8 stato soppresso nel 2009 ed \u00e8 compreso nel comune di Sastamala"}
{"id": "1152644", "revid": "92723", "url": "https://it.wikipedia.org/wiki?curid=1152644", "title": "Varkaus", "text": "Varkaus (chiamata prima del 1929 \"Warkaus\") \u00e8 una citt\u00e0 finlandese di 22.587 abitanti (dato 2012), situata nella regione del Savo settentrionale. Il comune \u00e8 monolingue finlandese.\nSituata su una serie di stretti all'interno del Lago Saimaa, la citt\u00e0 \u00e8 attraversata da un'estensione del Canale di Saimaa attraversa. Diventata un centro industriale alla fine del XIX secolo con la cartiera A. Ahlstr\u00f6m, la citt\u00e0 venne occupata durante la guerra civile finlandese dai Rossi nel 1918, ma a causa della sua posizione isolata, venne subito presa dalla Guardia Bianca; una volta occupata la citt\u00e0 i Bianchi effettuarono la decimazione nei confronti delle truppe rosse.\nIl termine \"varkaus\", che in finlandese moderno significa \"furto\", nella lingua antica significava anche stretto, da cui la citt\u00e0 prende il nome.\nIl 1\u00ba gennaio 2005 il comune di Kangaslampi \u00e8 stato annesso a Varkaus.\nGeografia fisica.\nVarkaus \u00e8 circondata dall'acqua e disposta su diverse isole separate da canali, posizione che gli ha permesso di diventare un centro dell'industria del legname e della pasta di legno.\nDistretti.\nVarkaus \u00e8 divisa nei seguenti quartieri:"}
{"id": "1152645", "revid": "110157", "url": "https://it.wikipedia.org/wiki?curid=1152645", "title": "Viitasaari", "text": "Viitasaari \u00e8 una citt\u00e0 finlandese di 7.049 abitanti (dato 2012), situata nella regione della Finlandia centrale."}
{"id": "1152646", "revid": "2675", "url": "https://it.wikipedia.org/wiki?curid=1152646", "title": "Virdois", "text": ""}
{"id": "1152647", "revid": "113187020", "url": "https://it.wikipedia.org/wiki?curid=1152647", "title": "Virrat", "text": "Virrat (\"Virdois\" in svedese) \u00e8 una citt\u00e0 finlandese di 7.453 abitanti (dato 2012), situata nella regione del Pirkanmaa."}
{"id": "1152648", "revid": "110157", "url": "https://it.wikipedia.org/wiki?curid=1152648", "title": "Ylivieska", "text": "Ylivieska \u00e8 una citt\u00e0 finlandese di 14.581 abitanti (dato 2013), situata nella regione dell'Ostrobotnia settentrionale.\nYlivieska \u00e8 anche il centro commerciale della regione meridionale di Oulu, la parte a sud della provincia di Oulu.\nLe citt\u00e0 pi\u00f9 vicine sono Oulu (130 km a nord) e Kokkola (79 km a sud), i comuni limitrofi sono Oulainen, Haapavesi, Nivala, Sievi, Kalajoki, Alavieska e Merij\u00e4rvi.\nNel comune si parla unicamente finlandese.\nLa citt\u00e0 \u00e8 caratterizzata dal fiume Kalajoki, che corre da SE a NW attraverso il centro della citt\u00e0. La superficie agricola ed economica del bacino del fiume Kalajoki \u00e8 conosciuto come Kalajokilaakso.\nYlivieska si trova lungo la ferrovia dell'Ostrobothnia, che porta da Helsinki, nel sul Golfo di Finlandia a Rovaniemi, nel nord del paese. La ferrovia \u00e8 stata aperta nel 1886 e ha avuto un ruolo significativo nello sviluppo economico della citt\u00e0.\nQui sono nati il politico Ky\u00f6sti Kallio il fondista Asko Autio. "}
{"id": "1152649", "revid": "19330", "url": "https://it.wikipedia.org/wiki?curid=1152649", "title": "Yl\u00f6j\u00e4rvi", "text": "Yl\u00f6j\u00e4rvi \u00e8 una citt\u00e0 finlandese di 30.997 abitanti (dato 2012), situata nella regione del Pirkanmaa. Dal 2009 \u00e8 compreso il soppresso comune di Kuru.\nAmministrazione.\nGemellaggi.\nYl\u00f6j\u00e4rvi \u00e8 gemellata con:"}
{"id": "1152650", "revid": "399", "url": "https://it.wikipedia.org/wiki?curid=1152650", "title": "Etseri", "text": ""}
{"id": "1152651", "revid": "110157", "url": "https://it.wikipedia.org/wiki?curid=1152651", "title": "\u00c4ht\u00e4ri", "text": "\u00c4ht\u00e4ri (\"Etseri\" in svedese) \u00e8 una citt\u00e0 finlandese di 6.394 abitanti (dato 2012), situata nella regione dell'Ostrobotnia meridionale."}
{"id": "1152652", "revid": "110157", "url": "https://it.wikipedia.org/wiki?curid=1152652", "title": "Alah\u00e4rm\u00e4", "text": "Alah\u00e4rm\u00e4 \u00e8 stato un comune finlandese di 4.667 abitanti, situato nella regione dell'Ostrobotnia meridionale. \u00c8 stato soppresso nel 2009 ed \u00e8 ora compreso nel comune di Kauhava."}
{"id": "1152653", "revid": "110157", "url": "https://it.wikipedia.org/wiki?curid=1152653", "title": "Alastaro", "text": "Alastaro \u00e8 stato un comune finlandese di 2.984 abitanti, situato nella regione del Varsinais-Suomi. Il comune \u00e8 stato soppresso nel 2009 ed \u00e8 ora una frazione di Loimaa."}
{"id": "1152654", "revid": "110157", "url": "https://it.wikipedia.org/wiki?curid=1152654", "title": "Alavieska", "text": "Alavieska \u00e8 un comune finlandese di 2.758 abitanti (dato 2013), situato nella regione dell'Ostrobotnia settentrionale.\nAmministrazione.\nIl precedente sindaco \u00e8 stato Hans Olander."}
{"id": "1152656", "revid": "2675", "url": "https://it.wikipedia.org/wiki?curid=1152656", "title": "Artsj\u00f6", "text": ""}
{"id": "1152657", "revid": "110157", "url": "https://it.wikipedia.org/wiki?curid=1152657", "title": "Artj\u00e4rvi", "text": "Artj\u00e4rvi (\"Artsj\u00f6\" in svedese) \u00e8 un comune finlandese di 1.539 abitanti, situato nella regione del P\u00e4ij\u00e4t-H\u00e4me. \u00c8 stato soppresso nel 2011 ed \u00e8 ora compreso nel comune di Orimattila."}
{"id": "1152658", "revid": "110157", "url": "https://it.wikipedia.org/wiki?curid=1152658", "title": "Asikkala", "text": "Asikkala \u00e8 un comune finlandese di 8.477 abitanti (dato 2012), situato nella regione del P\u00e4ij\u00e4t-H\u00e4me.\nPolitica.\nRisultati delle elezioni parlamentari del 2011 ad Asikkala:\nInfrastrutture e trasporti.\nAll'interno del territorio comunale \u00e8 situato l'aeroporto di Lahti-Vesivehmaa (ICAO:EFLA), aperto al traffico civile dell'aviazione generale e gi\u00e0 base aerea militare della Suomen ilmavoimat durante la seconda guerra mondiale. All'interno dell'aeroporto \u00e8 situato il museo privato P\u00e4ij\u00e4t-H\u00e4meen ilmailumuseo (\"museo aeronautico del P\u00e4ij\u00e4t-H\u00e4me\")."}
{"id": "1152659", "revid": "110157", "url": "https://it.wikipedia.org/wiki?curid=1152659", "title": "Askola", "text": "Askola \u00e8 un comune finlandese di 4.919 abitanti (dato 2012), situato nella regione dell'Uusimaa. Fino al 2011 apparteneva alla regione dell'Uusimaa orientale in seguito soppressa.\nIl comune \u00e8 noto soprattutto come luogo di nascita e residenza dell'autore Johannes Linnankoski.\nSociet\u00e0.\nLingue e dialetti.\nIl finlandese \u00e8 l'unica lingua ufficiale di Askola."}
{"id": "1152660", "revid": "110157", "url": "https://it.wikipedia.org/wiki?curid=1152660", "title": "Aura (Finlandia)", "text": "Aura \u00e8 un comune finlandese di 3.981 abitanti, situato nella regione del Varsinais-Suomi."}
{"id": "1152661", "revid": "1013865", "url": "https://it.wikipedia.org/wiki?curid=1152661", "title": "Br\u00e4nd\u00f6", "text": "Br\u00e4nd\u00f6 \u00e8 un comune finlandese situato nella regione delle Isole \u00c5land con 477 abitanti (dato 2012).\nSociet\u00e0.\nLingue e dialetti.\nLo svedese \u00e8 l'unica lingua ufficiale di Br\u00e4nd\u00f6 bench\u00e9 15,8% parlino il finlandese e 4,2% parlino altre lingue."}
{"id": "1152662", "revid": "110157", "url": "https://it.wikipedia.org/wiki?curid=1152662", "title": "Dragsfj\u00e4rd", "text": "Dragsfj\u00e4rd \u00e8 stato un comune finlandese di 3.364 abitanti, situato nella regione del Varsinais-Suomi. Il comune era a maggioranza di lingua svedese (76%). Dragsfj\u00e4rd \u00e8 confluito nel 2009 nel nuovo comune di Kimito\u00f6n."}
{"id": "1152663", "revid": "1013865", "url": "https://it.wikipedia.org/wiki?curid=1152663", "title": "Ecker\u00f6", "text": "Ecker\u00f6 \u00e8 un comune finlandese di 978 abitanti (dato 2012), situato nella regione delle Isole \u00c5land. \u00c8 il comune pi\u00f9 occidentale del paese.\nSociet\u00e0.\nLingue e dialetti.\nLo svedese \u00e8 l'unica lingua ufficiale di Ecker\u00f6; 10,4% parlano altre lingue, compreso il finlandese (5,6%)."}
{"id": "1152664", "revid": "2675", "url": "https://it.wikipedia.org/wiki?curid=1152664", "title": "Elim\u00e4", "text": ""}
{"id": "1152665", "revid": "110157", "url": "https://it.wikipedia.org/wiki?curid=1152665", "title": "Elim\u00e4ki", "text": "Elim\u00e4ki (\"Elim\u00e4\" in svedese) \u00e8 stato un comune finlandese di 8.335 abitanti, situato nella regione del Kymenlaakso. \u00c8 stato soppresso nel 2009 ed \u00e8 ora compreso nel comune di Kouvola."}
{"id": "1152666", "revid": "110157", "url": "https://it.wikipedia.org/wiki?curid=1152666", "title": "Eno (Finlandia)", "text": "Eno \u00e8 stato un comune finlandese di 6.764 abitanti, situato nella regione della Carelia settentrionale. Il comune \u00e8 stato soppresso nel 2009 e accorpato alla citt\u00e0 di Joensuu"}
{"id": "1152667", "revid": "110157", "url": "https://it.wikipedia.org/wiki?curid=1152667", "title": "Enonkoski", "text": "Enonkoski \u00e8 un comune finlandese di 1.562 abitanti (dato 2012), situato nella regione del Savo meridionale."}
{"id": "1152668", "revid": "2675", "url": "https://it.wikipedia.org/wiki?curid=1152668", "title": "Enontekis", "text": ""}
{"id": "1152669", "revid": "2206642", "url": "https://it.wikipedia.org/wiki?curid=1152669", "title": "Enonteki\u00f6", "text": "Enonteki\u00f6 (\"I\u00e4nud\u00e2h\" in sami di Inari, \"Eanodat\" in sami settentrionale, \"Enontekis\" in svedese) \u00e8 un comune finlandese di 1.893 abitanti (dato 2017), situato nella regione della Lapponia.\nCome codice postale gli \u00e8 stato assegnato 99400.\nMorfologia.\nEnonteki\u00f6 \u00e8 ricco di corsi d'acqua e di monti.\nCorsi d'acqua.\nDi fronte a Enonteki\u00f6 vi \u00e8 un lago sviluppato in lunghezza chiamato Ounasj\u00e4rvi, che origina l'Ounasjoki, un fiume lungo 280\u00a0km che \u00e8 un affluente del fiume Kitinen, talvolta affluente del Kemijoki. Nel lago Ounasj\u00e4rvi esiste un piccolo isolotto chiamato Karjalansaari. \nQualche chilometro dopo il centro di Enonteki\u00f6 vi sono due fiumi: Il Vaikkojoki e il N\u00e4kk\u00e4laloki. Il Vaikkojoki si immette nel N\u00e4kk\u00e4laloki che si immette nell'Ounasj\u00e4rvi, che poco prima forma un piccolo laghetto chiamato Vuontisjoki. \nRilievi.\nA Enonteki\u00f6 esiste un monte meta di scalatori, chiamato Saana, alto 1.029 m s.l.m.\nKilpisj\u00e4rvi.\n\u00c8 un centro abitato facente parte della municipalit\u00e0 di Enonteki\u00f6 con all'incirca 2000 abitanti, dove passa il confine tra Norvegia, Svezia e Finlandia.\nTrasporti.\nEnonteki\u00f6 \u00e8 attraversato dalla strada principale 93 (proveniente dalla strada europea E8), che si ramifica nella continuazione della 93 e nell'inizio della strada regionale 956.\nVi sono parecchie linee di bus, tra cui la linea Enonteki\u00f6 - Aeroporto di Kittil\u00e4.\nEsiste anche un aeroporto piccolissimo con codice IATA ENF."}
{"id": "1152670", "revid": "119834016", "url": "https://it.wikipedia.org/wiki?curid=1152670", "title": "Eura", "text": "Eura \u00e8 un comune finlandese di 12.421 abitanti (dato 2012) situato nella regione del Satakunta.\nIl comune si estende per 630,26\u00a0km\u00b2 di cui 51,36\u00a0km\u00b2 consistono in acqua. La densit\u00e0 popolativa \u00e8 quindi di 21,73 abitanti per km\u00b2.\nIl comune non ha un secondo nome in svedese ed il 1\u00ba gennaio 2009 il comune Kiukainen venne unito ad Eura.\nNel territorio di Eura \u00e8 possibile trovare molti reperti storici prevalentemente dell'et\u00e0 del ferro, soprattutto vestiti.\nUna tradizione locale nata nel XVIII secolo viene commemorata: nel Medioevo ci fu una battaglia contro gli svedesi invasori nei campi di Eura (\"Iso Niitty\"). Secondo la storia, nel campo c'era sangue fino alle caviglie degli uomini."}
{"id": "1152671", "revid": "2675", "url": "https://it.wikipedia.org/wiki?curid=1152671", "title": "Eura\u00e5minne", "text": ""}
{"id": "1152672", "revid": "125592759", "url": "https://it.wikipedia.org/wiki?curid=1152672", "title": "Eurajoki", "text": "Eurajoki (\"Eura\u00e5minne\" in svedese) era un comune finlandese di 5.851 abitanti (dato 2012), situato nella regione del Satakunta.\nAll'inizio del 2017 si \u00e8 fuso con il comune di Luvia.\nStoria.\nSimboli.\nDal 1950 al 2016 il comune di Eurajoki portava uno stemma \"d'oro, alla fascia abbassata merlata di rosso, ondata in basso, murata di nero, da cui nasce un gambero di nero, tenente con le chele una lampreda d'azzurro\"."}
{"id": "1152673", "revid": "110157", "url": "https://it.wikipedia.org/wiki?curid=1152673", "title": "Evij\u00e4rvi", "text": "Evij\u00e4rvi \u00e8 un comune finlandese di 2.740 abitanti (dato 2012), situato nella regione dell'Ostrobotnia meridionale."}
{"id": "1152674", "revid": "254059", "url": "https://it.wikipedia.org/wiki?curid=1152674", "title": "Finstr\u00f6m", "text": "Finstr\u00f6m \u00e8 un comune finlandese di 2.528 abitanti (dato 2012), situato nella regione delle Isole \u00c5land.\nSociet\u00e0.\nLingue e dialetti.\nLo svedese \u00e8 l'unica lingua ufficiale di Finstr\u00f6m; 8,4% parlano altre lingue, compreso il finlandese (3,4%). Il comune ha anche dato il benvenuto a immigrati recenti che parlano altre lingue."}
{"id": "1152675", "revid": "254059", "url": "https://it.wikipedia.org/wiki?curid=1152675", "title": "F\u00f6gl\u00f6", "text": "F\u00f6gl\u00f6 \u00e8 un comune finlandese di 578 abitanti (dato 2012), situato nella regione delle Isole \u00c5land.\nSociet\u00e0.\nLingue e dialetti.\nLo svedese \u00e8 l'unica lingua ufficiale di F\u00f6gl\u00f6; 13,5% parlano altre lingue, compreso il finlandese (2,9%). Il comune ha dato il benvenuto a molti immigrati recenti che parlano altre lingue. "}
{"id": "1152676", "revid": "254059", "url": "https://it.wikipedia.org/wiki?curid=1152676", "title": "Geta (Finlandia)", "text": "Geta \u00e8 un comune finlandese di 490 abitanti (dato 2012), situato nella regione delle Isole \u00c5land.\nSociet\u00e0.\nLingue e dialetti.\nLo svedese \u00e8 l'unica lingua ufficiale di Geta; 10,7% parlano altre lingue, compreso il finlandese (4,6%). Il comune ha dato il benvenuto a molti immigrati recenti che parlano altre lingue. "}
{"id": "1152678", "revid": "709565", "url": "https://it.wikipedia.org/wiki?curid=1152678", "title": "Hailuoto", "text": "Hailuoto (\"Karl\u00f6\" in svedese) \u00e8 un comune finlandese di 1.002 abitanti (dato 2012), situato sull'omonima isola nel Golfo di Botnia nella regione dell'Ostrobotnia Settentrionale."}
{"id": "1152679", "revid": "110157", "url": "https://it.wikipedia.org/wiki?curid=1152679", "title": "Halikko", "text": "Halikko \u00e8 stato un comune finlandese di abitanti, situato nella regione del Varsinais-Suomi. Il comune \u00e8 stato soppresso nel 2009 ed accorpato al comune di Salo."}
{"id": "1152680", "revid": "2675", "url": "https://it.wikipedia.org/wiki?curid=1152680", "title": "Halso", "text": ""}
{"id": "1152681", "revid": "110157", "url": "https://it.wikipedia.org/wiki?curid=1152681", "title": "Halsua", "text": "Halsua (\"Halso\" in svedese) \u00e8 un comune finlandese di 1.270 abitanti (dato 2012), situato nella regione dell'Ostrobotnia centrale."}
{"id": "1152682", "revid": "254059", "url": "https://it.wikipedia.org/wiki?curid=1152682", "title": "Hammarland", "text": "Hammarland \u00e8 un comune finlandese di 1.528 abitanti (dato 2012), situato nella regione delle \u00c5land. Hammarland \u00e8 il comune pi\u00f9 svedofono della Finlandia.\nSociet\u00e0.\nLingue e dialetti.\nLo svedese \u00e8 l'unica lingua ufficiale di Hammarland; 7% parlano altre lingue, compreso il finlandese (3%)."}
{"id": "1152685", "revid": "254059", "url": "https://it.wikipedia.org/wiki?curid=1152685", "title": "Hankasalmi", "text": "Hankasalmi \u00e8 un comune finlandese di 5.493 abitanti (dato 2012), situato nella regione della Finlandia centrale."}
{"id": "1152687", "revid": "1305772", "url": "https://it.wikipedia.org/wiki?curid=1152687", "title": "Ruggierone da Palermo", "text": "Biografia.\nDella vita di Ruggierone si hanno pochissime notizie. Gi\u00e0 ravvisato nella figura di un notaio o di un frate, potrebbe essere identificabile anche con un \"Raniero da Palermo\" o un \"Rinaldo da Palermo\", valletto imperiale nel 1240 .\nDi Ruggierone rimane solo un componimento: \"Ben mi degno alegrare,\" incluso nel quinto fascicolo del \"\"Canzoniere Vaticano\".\" Gli si ritiene altres\u00ec attribuibile la canzone \"Oi lasso! nom pensai,\" presente pure nel \"Canzoniere Laureziano - Rediano\" "}
{"id": "1152690", "revid": "36426", "url": "https://it.wikipedia.org/wiki?curid=1152690", "title": "Ordinamenti di Giustizia", "text": ""}
{"id": "1152696", "revid": "2048534", "url": "https://it.wikipedia.org/wiki?curid=1152696", "title": "Materie prime", "text": "Materie prime sono tutti quei materiali che sono alla base per la produzione di altri beni tramite l'utilizzo di opportune lavorazioni e processi industriali che permettono di ottenere il prodotto finale desiderato. Costituiscono in pratica il grezzo originario. Le materie prime seconde derivano dal materiale recuperato dopo il loro precedente utilizzo e, essendo convenientemente riutilizzabili, permettono in alcuni casi di risparmiare materia prima.\nIl concetto \u00e8 relativo: infatti, in una catena di acquisizione un determinato materiale \u00e8 materia prima per il soggetto che lo utilizza per trasformarlo in semilavorato ed \u00e8 prodotto finito per il suo produttore. All'infuori dalla catena di approvvigionamento, in termini generali, questo materiale rimane genericamente una materia prima (ad esempio: nastro di acciaio laminato o cisterna di acido solforico o sacco di caff\u00e8 verde).\nLa definizione nel contesto.\nEsistono definizioni di materia prima a seconda del contesto. Ad esempio:\nNel contesto aziendalistico, in un'impresa che esegue attivit\u00e0 di assemblaggio, gli articoli finiti acquistati (ad esempio: materiali elettrici, elettronici e meccanici per realizzare, in catena di montaggio, elettrodomestici) sono materie prime (spesso i materiali per il montaggio sono chiamati \"componenti\").\nEsistono vari criteri di classificazione classificazioni al dettaglio come la provenienza, per tipologia, destinazione di utilizzo.\nI mercati di riferimento.\nProdotti agricoli, animali, materie tessili, minerali, metalli, legname rappresentano la parte principale opzione degli scambi fin dai tempi del baratto. Sul mercato venivano valutate, contrattate, vendute e acquistate da coloro che avevano necessit\u00e0 di compravendita per sopperire ai fabbisogni della famiglia e delle proprie attivit\u00e0.\nEsistono diversi mercati spesso specializzati in uno o pi\u00f9 gruppi di materie prime. Tali mercati sono spesso collocati in prossimit\u00e0 di grandi zone di produzione o di raccolta. Sempre meno, per\u00f2, le materie prime sono portate sui mercati ed anche gli operatori economici interessati sempre meno sono fisicamente presenti sulle piazze di contrattazione. Le trattative, i contratti, le vendite e gli acquisti sono fatti principalmente attraverso mezzi telefonici, telegrafici o informatici. I prezzi sono rilevati e presentati con elevata precisione e rapidit\u00e0 e diffusi attraverso diversi canali specializzati.\nLa qualit\u00e0 e la classificazione delle materie prime non si basano pi\u00f9 su verifiche dirette e personali degli acquirenti, ma sono basate su classificazioni convenzionalmente accettate e condivise su standard internazionali oramai consolidati. In tal modo le contrattazioni sono pi\u00f9 veloci, sicure e i prezzi pi\u00f9 rispondenti all'effettivo andamento del mercato. Non per questo non sono possibili speculazioni, tentativi di condizionamento dei prezzi e del mercato. Per impedire che ci\u00f2 si traduca in turbative dei mercati e in perdita di fiducia degli operatori, molte borse merci prevedono dei comitati di sorveglianza che cercano di prevenire, impedire, correggere i possibili abusi. Questi comitati di sorveglianza sono nominati dagli stessi operatori, dalle autorit\u00e0 pubbliche o dalle borse merci oppure in modo misto."}
{"id": "1152698", "revid": "2130303", "url": "https://it.wikipedia.org/wiki?curid=1152698", "title": "Chiesa di Santa Maria Assunta (Bucine)", "text": "La chiesa di Santa Maria Assunta \u00e8 un edificio sacro che si trova in localit\u00e0 Ambra, a Bucine.\nDescrizione.\nLa chiesa, che incorpora, dietro l'altare principale, una parte delle mura medievali dell'antico castello, \u00e8 stata promossa a priorato nel 1737. La ricostruzione e l'allargamento fatti nel XVI secolo e le successive modifiche dei tempi moderni hanno cambiato profondamente la struttura originale. Nell'unica navata, conclusa da un presbiterio rettangolare, \u00e8 degna di nota la \"Nativit\u00e0 di Maria\", opera di Michelangelo Vestrucci realizzata nel 1600."}
{"id": "1152704", "revid": "287204", "url": "https://it.wikipedia.org/wiki?curid=1152704", "title": "Abbazia di Santa Maria di Agnano", "text": "Labbazia di Santa Maria di Agnano \u00e8 un edificio sacro che si trova in localit\u00e0 Badia Agnano, a Bucine.\nL'abbazia benedettina fu fondata prima del Mille dai signori di Castiglion Alberti. Nell'XI secolo conflu\u00ec nell'ordine camaldolese, da cui risulta dipendere nel 1113. Nel tempo divenne un importante feudo ecclesiastico con il controllo su numerose chiese della Valdambra, del Valdarno, della Valdichiana, di Arezzo e del Senese.\nNel XIV secolo entr\u00f2 in decadenza e dalla met\u00e0 del XV secolo fu retta da abati commendatari. Ritorn\u00f2 ad essere possesso camaldolese nel 1566 per intervento di San Carlo Borromeo, ultimo abate commendatario, e rest\u00f2 al monastero di Camaldoli fino alle soppressioni napoleoniche. Delle antiche fortificazioni, costruite dai monaci a difesa del monastero, restano a testimonianza solo tracce sulla porta di accesso al paese."}
{"id": "1152706", "revid": "4193", "url": "https://it.wikipedia.org/wiki?curid=1152706", "title": "Azitromicina", "text": "Lazitromicina \u00e8 un antibiotico appartenente alla famiglia dei macrolidi, commercializzato dalla Pfizer con il nome di Zitromax\u00ae e da altre aziende.\nStoria.\nUn team di ricercatori dell'azienda farmaceutica Pliva di Zagabria, in Croazia, Gabrijela Kobrehel, Gorjana Radobolja-Lazarevski e Zrinka Tambura\u0161ev, guidati dal Dr. Slobodan \u0110oki\u0107 hanno scoperto l'azitromicina nel 1980. La societ\u00e0 Pliva l'ha brevettata nel 1981. Nel 1986, Pliva e Pfizer hanno firmato un accordo di licenza, che ha conferito a Pfizer i diritti esclusivi per la vendita di azitromicina in Europa occidentale e negli Stati Uniti. Pliva ha immesso sul mercato la sua azitromicina nell'Europa centrale e orientale con il marchio Sumamed nel 1988. Pfizer ha lanciato l'azitromicina con la licenza di Pliva in altri mercati con il marchio Zithromax nel 1991. La protezione del brevetto \u00e8 terminata nel 2005. \nEffetti collaterali.\nGli effetti avversi pi\u00f9 comuni sono diarrea (5%), nausea (3%), dolore addominale (3%) e vomito. Meno dell'1% delle persone interrompe l'assunzione del farmaco a causa di effetti collaterali. Sono stati riportati nervosismo, reazioni cutanee e anafilassi. Con l'uso di azitromicina \u00e8 stata segnalata infezione da Clostridioides difficile. L'azitromicina non influisce sull'efficacia del controllo delle nascite a differenza di altri antibiotici come la rifampicina. \u00c8 stata segnalata la perdita dell'udito. \nOccasionalmente, le persone hanno sviluppato epatite colestatica o delirio. Il sovradosaggio endovenoso accidentale in un neonato ha causato un grave blocco cardiaco, con conseguente encefalopatia residua.\nNel 2013 la Food and Drug Administration (FDA) ha emesso un avviso che l'azitromicina \"pu\u00f2 causare cambiamenti anormali nell'attivit\u00e0 elettrica del cuore che possono portare a un ritmo cardiaco irregolare potenzialmente fatale\". La FDA ha citato nell'avvertimento uno studio del 2012 che ha scoperto che il farmaco pu\u00f2 aumentare il rischio di morte, specialmente in quelli con problemi cardiaci, rispetto a quelli su altri antibiotici come l'amoxicillina. L'avviso indicava che le persone con condizioni preesistenti sono particolarmente a rischio, come quelle con prolungamento dell'intervallo QT, bassi livelli ematici di potassio o magnesio, una frequenza cardiaca pi\u00f9 lenta del normale o coloro che usano determinati farmaci per trattare ritmi cardiaci anormali. \n\u00c8 stato riportato che l'azitromicina blocca l'autofagia e pu\u00f2 predisporre i pazienti con fibrosi cistica all'infezione da micobatteri."}
{"id": "1152707", "revid": "110157", "url": "https://it.wikipedia.org/wiki?curid=1152707", "title": "Chiesa dei Santi Tiburzio e Susanna (Bucine)", "text": "La chiesa dei Santi Tiburzio e Susanna \u00e8 un edificio sacro che si trova in localit\u00e0 Badia Agnano, a Bucine.\nDescrizione.\nLa chiesa della Badia, pi\u00f9 volte restaurata, conserva in gran parte le strutture romaniche originarie; la pianta \u00e8 a croce latina, ad una sola navata con transetto sporgente, conclusa da tre absidi ben distanziate e ricavate in gran parte nello spessore del muro; la copertura \u00e8 costituita da capriate lignee, mentre il paramento murario \u00e8 in piccoli conci di pietra alberese.\nArchi falcati introducono i bracci del transetto. La facciata, ristrutturata nella parte centrale, \u00e8 rivestita da grandi lastre di arenaria montate a filari e presenta un portale architravato, sormontato da un arco acuto e da un oculo."}
{"id": "1152710", "revid": "125446003", "url": "https://it.wikipedia.org/wiki?curid=1152710", "title": "Operazione Dynamo", "text": "Loperazione Dynamo (in inglese \"Operation Dynamo\"), conosciuta anche come \"miracolo di Dunkerque\" o \"evacuazione di Dunkerque\", fu un'operazione di evacuazione navale su larga scala delle forze Alleate che ebbe luogo dal 27 maggio al 4 giugno 1940, dopo che le truppe britanniche della \"British Expeditionary Force\" (BEF) assieme alle forze franco-belghe erano state tagliate fuori e circondate dalle unit\u00e0 corazzate tedesche giunte sulle coste della Manica a seguito del riuscito sfondamento del fronte sulla Mosa. Si tratt\u00f2 del momento culminante e finale della cosiddetta battaglia di Dunkerque, presso il confine tra Francia e Belgio. Dato il completo isolamento via terra di queste truppe (oltre 1 milione di soldati tra britannici, francesi e belgi), l'unica via di salvezza era la fuga in Inghilterra attraverso il trasporto via mare con unit\u00e0 navali di qualsiasi tipo.\nAntefatto.\nAlla fine del maggio 1940, la Wehrmacht nella sua avanzata verso la Manica aveva spinto in una sacca sempre pi\u00f9 stretta il Corpo di Spedizione Britannico e dieci divisioni della 1\u00aa Armata francese. Ai britannici non restava altra scelta che reimbarcarsi verso l'Inghilterra, ma dei tre porti a disposizione, Boulogne, Calais, Dunkerque, solo quest'ultimo aveva resistito ai tedeschi, per quanto bombardato giorno e notte dall'artiglieria e dall'aviazione. Fu pertanto giocoforza scegliere Dunkerque per porre in salvo le truppe Alleate, secondo un piano che port\u00f2 al coinvolgimento di ben 850 imbarcazioni di tutti i tipi, dalle grosse unit\u00e0 militari ai pescherecci e ai piccoli natanti da diporto.\nL'operazione fu pianificata dal vice ammiraglio Bertram Home Ramsay e discussa con Winston Churchill nella \"Dynamo Room\" (una stanza nel quartier generale della Marina sotto il Castello di Dover al cui interno era collocata una dinamo che forniva l'elettricit\u00e0), per cui fu dato all'operazione questo nome.\nIn un discorso alla Camera dei Comuni, il Primo ministro britannico Winston Churchill dichiar\u00f2 che gli eventi in Francia erano stati \"un colossale disastro militare\"; la base e il cervello di tutte le forze armate inglesi rischiavano di essere eliminate e catturate sulle spiagge di Dunkerque. In questo suo discorso, passato alla storia come \"We shall fight on the beaches\" (\"Noi combatteremo sulle spiagge\"), Churchill salut\u00f2 l'intera operazione di salvataggio come un \"miracolo di liberazione\" in cui le forze Alleate rischiarono di essere quasi totalmente eliminate dalle armate naziste.\nLe operazioni di evacuazione.\nIl primo giorno solo 7\u00a0010 uomini furono evacuati, ma al nono giorno il totale arriv\u00f2 a 338\u00a0226 soldati (198\u00a0229 britannici e 139\u00a0997 francesi secondo Taylor), tratti in salvo da una flotta frettolosamente creata di imbarcazioni di vario genere: oltre ai 42 cacciatorpediniere messi a disposizione dalla marina militare britannica, altre imbarcazioni furono messe a disposizione dalla marina mercantile ma anche da comuni cittadini; tra le imbarcazioni usate, centinaia furono navi da pesca, da diporto e addirittura scialuppe di salvataggio. L'imbarcazione pi\u00f9 piccola a essere utilizzata fu una lancia di 15 piedi (4,6\u00a0m), il \"Tamzine\", oggi custodito all\"'Imperial War Museum\". Questo fu definito come il \"miracle of the little ships\" (\"miracolo delle piccole barche\") che oggi resta ancora ben impresso nella memoria storica della Gran Bretagna.\nPer altri, le stime sui soldati francesi sono relativamente diverse, e non possono comunque essere accurate in quanto le registrazioni delle unit\u00e0 francesi vennero distrutte sul suolo francese; i valori, comprensivi dei soldati belgi evacuati, sono oscillanti tra i 123\u00a0095 dichiarati dall'Ammiragliato britannico, i 102\u00a0560 del \"War Office\", i 111\u00a0172 dello storico Bell, i 112\u00a0107 del Direttorato del casermaggio britannico. Di questi, alla fine, solo 2\u00a0000 rimarranno sul suolo britannico perch\u00e9 in cura per le ferite riportate o per altre ragioni.\nA causa della censura in tempo di guerra, nel tentativo di tenere alto il morale della nazione, il \"disastro di Dunkerque\" non fu pubblicizzato n\u00e9 trattato dalla stampa anglo-francese, anche se nelle nazioni coinvolte ci fu una grossa partecipazione popolare negli avvenimenti che videro impegnati i tre eserciti Alleati.\nI piani iniziali prevedevano il salvataggio di 45\u00a0000 uomini della \"British Expeditionary Force\" entro due giorni, quando ci si aspettava che le truppe tedesche sarebbero state in grado di bloccare i piani britannici. In questi due giorni, per\u00f2, i britannici riuscirono a mettere in salvataggio solamente 25\u00a0001 uomini.\nIl 29 maggio le operazioni di imbarco furono paralizzate per molte ore da un violento bombardamento, durante il quale i soldati, presi dal panico, si gettarono a nuoto per raggiungere le imbarcazioni e molti di essi annegarono. L'ammiraglio Ramsey fu costretto a vietare gli imbarchi nelle ore diurne e il ministero britannico della guerra, temendo di non poter mantenere attive le proprie rotte vitali di comunicazione, ordin\u00f2 di sottrarre all'operazione Dynamo gli incrociatori pi\u00f9 moderni. La drammatica richiesta d'aiuto di Ramsey fu per\u00f2 cruciale, e nel pomeriggio del 30 maggio arrivarono sei moderni cacciatorpediniere a prestare il proprio aiuto.\nNelle operazioni iniziali di soccorso vennero impiegati in tutto dieci cacciatorpediniere e un massiccio intervento della RAF che al 29 maggio consentirono il soccorso di 47\u00a0310 soldati britannici, nonostante un primo pesante attacco aereo da parte della Luftwaffe nella serata del 29, tra l'altro ben contenuto dalla RAF. Il giorno successivo vennero tratti in salvo altri 54\u00a0000 uomini tra cui i primi soldati francesi.\nIl 30 maggio continu\u00f2 senza sosta l'evacuazione delle truppe Alleate, mentre l'artiglieria britannica, con le ultime munizioni rimaste, cercava di tenere a bada le truppe tedesche in avanzata. Durante questa giornata di operazioni, la Luftwaffe affond\u00f2 ben tre cacciatorpediniere e ne danneggi\u00f2 sei, senza contare i numerosi pescherecci e i mercantili colati a picco.\nEntro il 30 maggio 126\u00a0000 uomini erano stati evacuati e, con l'eccezione di piccoli contingenti rimasti isolati durante la ritirata, tutto il resto del BEF aveva gi\u00e0 raggiunto la testa di ponte di Dunkerque. La difesa di questa testa di ponte, contro l'avanzata a tenaglia del nemico da terra, divent\u00f2 quindi pi\u00f9 vigorosa e risoluta. I tedeschi si erano lasciati sfuggire la grande occasione di poter immobilizzare con un rapido e deciso intervento le forze Alleate sulla costa.\nIl 31 maggio riuscirono a imbarcarsi 68\u00a0104 uomini, mentre i comandi britannici decisero di non utilizzare pi\u00f9 le navi da guerra per le operazioni a Dunkerque, dato che non potevano pi\u00f9 permettersi il lusso di perdere altre unit\u00e0. Lo stesso giorno il comandante della BEF, Lord John Gort, venne richiamato in patria e lasci\u00f2 il comando delle truppe ancora in suolo francese al maggior generale Harold Alexander e con Sir Alan Francis Brooke si imbarc\u00f2 verso Dover.\nI francesi non vennero messi al corrente dell'intenzione britannica di evacuare la totalit\u00e0 del BEF e l'ammiraglio Nord e il generale Blanchard ritenevano di poter contare ancora su truppe del Regno Unito per un ultimo sforzo nel mantenere la citt\u00e0 e la regione del Lys; Alexander stesso, che aveva come priorit\u00e0 gli interessi britannici di salvare le truppe, si imbarc\u00f2 il 1\u00ba giugno, e in quel momento secondo vari storici, le relazioni anglo-francesi toccarono il loro punto pi\u00f9 basso dall'inizio della guerra. Tra i britannici, le opinioni sul da farsi erano contrastanti, da quella di Churchill che voleva equamente reimbarcati britannici e francesi al pensiero di Gort per cui \"ogni soldato francese salvato era un soldato britannico sacrificato\". Per i francesi venne data deliberatamente priorit\u00e0 al reimbarco di ogni soldato britannico mentre vennero anche citati accordi tra i due ammiragliati che prevedevano come ogni flotta reimbarcasse le proprie truppe, cosa impossibile da attuare per la flotta francese sbilanciata nel Mediterraneo e in Africa, con pochissime navi in Atlantico. Per alcuni, i britannici respinsero addirittura i francesi che tentavano di imbarcarsi puntando loro contro le armi, ma anche casi in cui i francesi rifiutarono con varie motivazioni di imbarcarsi. In ogni caso, dopo un colloquio tra Reynaud e Churchill in cui si minacciava un decadimento delle relazioni tra i due paesi, dopo il 30 maggio le truppe vennero evacuate in numero eguale tra i due eserciti.\nUna volta trasportati oltre la Manica, i soldati venivano smistati con un efficiente servizio ferroviario organizzato dalla sezione \"Movement Control del War Office\"; caricati nei porti del sud dell'Inghilterra, venivano scaricati alle stazioni di Aldershot, Salisbury e Reading, organizzati e smistati nei campi di accoglienza di Aldershot, Tidworth, Dorchester, Blandford, Oxford e Tetbury. Minuziose istruzioni di instradamento dirigevano i treni da Ramsgate e Margate via Reading, quelli da Hastings, Eastbourne, Newhaven, Brighton o Southampton venivano inviati a Salisbury via Chichester, e da Dover e Folkestone via Redhill, per essere ripartiti tra i campi di Aldershot, Salisbury o Reading, mentre ogni sbandato che fosse arrivato a Londra sarebbe stato inviato ad Aldershot; nessun treno doveva per\u00f2 arrivare a Londra, gi\u00e0 soggetta a ordini di evacuazione per i rischi di bombardamento.\nNonostante in quel periodo i rapporti tra britannici e francesi non fossero i migliori, in quanto i primi accusavano i francesi di scarsa combattivit\u00e0 e i francesi \u2013 considerando l'evacuazione una fuga \u2013 accusavano la Gran Bretagna di una sorta di tradimento, la popolazione britannica accolse i soldati francesi con cibo, vestiario, e calore umano. Tanto che molti soldati descrissero positivamente l'esperienza: il reduce L\u00e9on Deslandes, della 21e D.I (divisione di fanteria), lo definisce \"\u00able Paradis apr\u00e8s l'Enfer\u00bb\" (\"il paradiso dopo l'inferno\"). Altra descrizione raccolta nell'ambito di un'indagine del 2005 alla domanda \"Quel accueil avez-vous re\u00e7u?\" il reduce Auguste Lorit rispose \"Accueil chaleureux. Ravitaill\u00e9 dans le train aux gares. Ravitaillement normal.\" (\"Accoglienza calorosa. Riforniti in treno nella stazione. Rifornimento normale\").\nIl programma era di tenere insieme le unit\u00e0 e comunque rinviare le truppe in Francia con una cadenza di 15\u00a0000 soldati al giorno, tanto che venne chiesto all'addetto militare francese di organizzare il servizio di mensa in patria in tal senso. Il trasporto doveva essere fatto da navi britanniche, francesi e olandesi, tanto che era previsto un viaggio il 1\u00ba giugno con 3\u00a0000 soldati su tre navi britanniche e altrettanti su tre navi olandesi, e nei giorni successivi, 5\u00a0000 soldati francesi al giorno trasportati in Francia e altrettanti britannici reimbarcati per il viaggio di ritorno. Tutta l'operazione venne organizzata per telefono, senza tracce scritte, in parte per l'urgenza, ma in prevalenza per ragioni di sicurezza.\nDal 1\u00b0 al 5 giugno.\nL'artiglieria tedesca sottopose il litorale di Dunkerque a un intenso cannoneggiamento, mentre la Luftwaffe lanci\u00f2 l'attacco pi\u00f9 violento dall'inizio dell'operazione. In poche ore vennero affondati un cacciatorpediniere francese e tre caccia britannici, assieme a due navi traghetto, un dragamine e una cannoniera. La linea di difesa britannica venne sfondata a Bergues, a pochi chilometri da Dunkerque, il che rese necessario un ulteriore ripiegamento delle retroguardie verso la costa. Verso sera l'ammiraglio ordin\u00f2 la fine per la giornata delle operazioni di imbarco, ma nonostante tutto ci\u00f2 ben 64\u00a0229 uomini furono tratti in salvo prima della sospensione delle operazioni.\nNella notte del 2 giugno il comandante Tennant trasmise da Dunkerque il messaggio: \u00abIl corpo di spedizione \u00e8 stato evacuato\u00bb, ebbe quindi fine l'operazione Dynamo mentre gli ultimi 4\u00a0000 uomini britannici lasciarono il suolo di Francia. Tennant, che pi\u00f9 tardi avrebbe comandato l'incrociatore da battaglia HMS Repulse fino al suo affondamento e durante lo sbarco in Normandia comand\u00f2 uno dei porti artificiali \"Mulberry\", era arrivato il 26 maggio sul cacciatorpediniere HMS \"Wolfhound\" per svolgere il ruolo di \"beachmaster\", cio\u00e8 coordinatore dell'imbarco, e per il modo in cui svolse il suo compito venne soprannominato dai suoi equipaggi \"Dunkirk Joe\".\nIl giorno seguente le truppe tedesche effettuarono l'ultimo sforzo decisivo contro il perimetro di Dunkerque, dove la retroguardia francese fu costretta a ripiegare su una linea che distava poco pi\u00f9 di tre miglia (quasi 5\u00a0km) dalla base del molo est. L'ultima imbarcazione, il cacciatorpediniere \"Shikari\", salp\u00f2 alle 3:40 del mattino del 3 giugno con un migliaio di soldati francesi a bordo, un'ora prima del sorgere del sole, mentre i tedeschi stavano ormai per irrompere sulla spiaggia di Dunkerque, con anche 383 soldati francesi a bordo. Immediatamente, due navi di blocco vennero affondate nel canale di accesso al porto.\nIn conclusione, dal 27 maggio alle prime ore del 4 giugno, lasciarono la Francia 338\u00a0226 uomini, di cui circa 120\u00a0000 francesi. Nelle operazioni guidate dall'ammiraglio Ramsey, vennero mobilitate tutte le imbarcazioni disponibili, compresi i panfili privati grandi o piccoli: cos\u00ec contro i soli 7\u00a0669 uomini imbarcati il primo giorno dell'operazione, il 28 vennero posti in salvo 17\u00a0804 soldati della BEF, il 29 ben 47\u00a0310, mentre tra il 30 e il 31 maggio addirittura 120\u00a0927, ben 64\u00a0229 nella sola giornata del 1\u00ba giugno, e altri 54\u00a0000 fino alla notte tra il 3 e il 4 giugno. Durante le operazioni, la RAF riusc\u00ec a contrastare efficacemente la Luftwaffe nei suoi attacchi alle spiagge, e nel complesso l'effetto delle bombe di aereo sganciate venne spesso molto attutito dalla sabbia.\nIl reimbarco delle truppe francesi.\nCome previsto, molti dei francesi recuperati vennero rimandati in Francia dopo un paio di giorni. Le navi francesi \"Ville d'Alger\", \"Ville d'Oran\", \"El Dj\u00e9za\u00efr\", \"El Mansoir\" ed \"El Kantara\", reimbarcarono il 2 giugno alcune migliaia di soldati da Plymouth a Brest, seguite nella notte tra il 2 e il 3 dalla \"G\u00e9n\u00e9ral Metzinger\". Varie navi britanniche fecero la spola tra Southampton e Cherbourg fino al 7 giugno, e in nessun momento la \"Kriegsmarine\" tent\u00f2 di disturbare le operazioni, anche per il completo controllo del Canale della Manica da parte della \"Royal Navy\".\nI soldati vennero condotti nelle zone di Caen, Thury-Harcourt, Rennes, Lisieux e la regione di Parigi. Venne fatto anche un tentativo di ricostituire alcune unit\u00e0 francesi direttamente a Dunkerque, ed il generale Weygand insistette il 6 giugno per ricostituire le truppe in divisioni organiche il pi\u00f9 presto possibile. In complesso, qualcuno ha stimato che meno della met\u00e0 dei soldati salvati furono rimessi in grado di riprendere le armi contro i tedeschi. In quei giorni il comando francese stava valutando l'idea di costituire un \"ridotto bretone\" dove proteggere il governo fino a quando non avesse potuto trasferirsi in Africa per continuare a combattere, idea poi giudicata impraticabile. Di fatto, il reimbarco rimand\u00f2 la cattura dei soldati francesi solo di poche settimane, e molti di loro vennero deportati in Germania dopo l'armistizio.\nPerdite.\nA disposizione del nemico rimase un bottino di proporzioni incredibili; i britannici avevano abbandonato sul suolo francese circa 2\u00a0000 cannoni, 60\u00a0000 automezzi, 76\u00a0000 tonnellate di munizioni, 600\u00a0000 tonnellate di carburante e di rifornimenti di ogni genere. La Gran Bretagna rimase praticamente disarmata sul suolo metropolitano britannico: al termine delle operazioni erano disponibili solamente circa 500 pezzi d'artiglieria, compresi quelli prelevati dai musei.\nComplessivamente nel disperato tentativo di salvataggio andarono perse circa 200 imbarcazioni di tutte le dimensioni, tra cui sei cacciatorpediniere britannici e tre francesi. La RAF tra il 26 maggio e 4 giugno svolse un totale di oltre 4\u00a0822 missioni su Dunkerque perdendo 177 aerei, di cui 100 in combattimento e gli altri per vari motivi, il 40% dei quali bombardieri. La Luftwaffe in compenso perse circa 140 aerei.\nLe significative perdite di materiali abbandonati a Dunkerque rafforzarono la dipendenza finanziaria del governo britannico nei confronti degli Stati Uniti, che si concretizzer\u00e0 nella Lend-Lease, la legge sugli affitti e prestiti.\nNavi militari affondate.\nLa Royal Navy nelle operazioni di evacuazione perse un numero significativo di navi, tra cui:\nLa Marina Nazionale francese perse:\nUn'occasione persa.\nQueste le parole di Basil Liddell Hart che sintetizza la grande occasione che le forze tedesche ebbero per catturare o uccidere oltre 300\u00a0000 soldati dell'esercito anglo-francese a Dunkerque.\nAl 24 maggio c'era solo un battaglione britannico a copertura del tratto di 20\u00a0km del fiume Aa compreso tra Gravelines e Saint Omer, e per altri 100\u00a0km nell'entroterra la linea del canale non era molto meglio presidiata. Pochi ponti erano stati demoliti, e in molti casi non erano stati attuati neppure i preparativi per la demolizione degli altri. Infatti il 23 maggio le truppe corazzate tedesche non avevano trovato difficolt\u00e0 nel gettare teste di ponte al di l\u00e0 del canale, che come disse Lord Gort, \"rappresentava l'unico ostacolo anticarro su questo fianco\".\nProsegue sempre Hart; \"Una volta attraversato il canale, nulla avrebbe potuto impedire alle avanguardie corazzate tedesche di proseguire la loro avanzata e di tagliare le linee di ritirata del BEF verso Dunkerque, nulla eccetto un ordine di Hitler\". Fu proprio quel che accadde il 17 maggio quando il generale Heinz Guderian, mentre era ormai lanciato verso il mare, fu improvvisamente fermato. Hitler era preoccupato della tenuta del fianco meridionale, e solo quando gli fu assicurato che unit\u00e0 di fanteria si stavano disponendo per coprire il fianco in questione, predispose che le forze corazzate riprendessero la loro avanzata. Il 20 maggio le unit\u00e0 di Guderian raggiunsero la costa bloccando le linee di comunicazione Alleate con il Belgio.\nProprio il 24 maggio il F\u00fchrer si rec\u00f2 al quartier generale di Gerd von Rundstedt in un momento cruciale. Hitler, preoccupato dalle forze britanniche dispiegate nella zona di Arras e da un possibile attacco francese a sud, parl\u00f2 di questo a von Rundstedt, gi\u00e0 di per s\u00e9 uno stratega prudente, che gli esplic\u00f2 la possibilit\u00e0 nei giorni successivi di dover fronteggiare attacchi provenienti da nord e soprattutto da sud. Von Rundstedt aveva gi\u00e0 in mente di affidare a Fedor von Bock il completamento dell'operazione con l'accerchiamento a nord, pensando gi\u00e0 a futuri sviluppi a sud, quindi nei suoi piani non c'era la volont\u00e0 di fermare le divisioni corazzate. Ma Hitler trov\u00f2 nel colloquio con von Rundstedt una definitiva giustificazione alla sua volont\u00e0 di fermare i \"Panzer\", secondo lui troppo importanti per essere utilizzati in una campagna pericolosa quale quella nelle Fiandre in vista dell'imminente attacco nella seconda fase dell'offensiva in Francia.\nUn'altra giustificazione alla decisione di Hitler \u00e8 poi riconducibile al \"Reichsmarschall\" Hermann G\u00f6ring che sugger\u00ec al F\u00fchrer che \"Dunkerque deve essere lasciata alla Luftwaffe\"; alla forza aerea fu quindi ordinato di continuare l'attacco a Dunkerque, nella convinzione che sarebbe bastato l'intervento in massa degli aerei tedeschi per impedire l'evacuazione via mare delle truppe Alleate.\nIn generale la controversa decisione di Hitler potrebbe essere stata influenzata da diversi fattori sia militari che politici, di cui tre abbastanza evidenti: il desiderio di mantenere in buone condizioni le sue forze corazzate, il timore che suscitava l'idea di avventurarsi nella paludosa regione delle Fiandre e le richieste di G\u00f6ring che voleva per la Luftwaffe un ruolo principale, che evidentemente non fu in grado di sopportare. La decisione del F\u00fchrer fu probabilmente influenzata anche dalla sua volont\u00e0 di cercare dopo la campagna di Francia una pace con l'Impero britannico, che lo stesso dittatore ammirava da tempo, come esposto nel \"Mein Kampf\": lasciare una specie di \"via libera\" al salvataggio dell'esercito britannico avrebbe aiutato una riconciliazione futura, che sarebbe stata preclusa se a Dunkerque le forze tedesche avessero distrutto l'esercito britannico.\nConseguenze.\nQuello che poteva essere un disastro, divenne un'operazione di successo per le forze anglo-francesi. Winston Churchill in un discorso alla Camera dei Comuni esort\u00f2 la popolazione nello spirito di Dunkerque (\"Dunkirk spirit\"), ma dichiarando anche di non trionfare, perch\u00e9 \"le guerre non si vincono con le evacuazioni\" (\"Wars are not won by evacuations\"). Tuttavia, le esortazioni allo \"spirito di Dunkerque\" segnarono profondamente il popolo britannico, tanto che ancora oggi il termine \u00e8 usato per descrivere gli atteggiamenti utili per superare i momenti di avversit\u00e0.\nIl salvataggio delle truppe a Dunkerque forn\u00ec una notevole spinta psicologica al morale dell'esercito britannico, in un momento in cui il gabinetto di guerra di Londra aveva discusso in segreto la resa alle armate di Hitler, il paese festeggiava l'operazione quasi come una grande vittoria.\nNonostante l'esercito di Sua Maest\u00e0 perdesse in quei giorni di fine maggio quasi la totalit\u00e0 del suo equipaggiamento, i soldati poterono essere dispiegati in vista di una probabile offensiva tedesca nel territorio inglese.\nMa l'operazione Dynamo non rappresent\u00f2 per oltre 100\u00a0000 soldati francesi la salvezza; la maggior parte di loro fu destinata ai porti del sud dell'Inghilterra o a campi militari come Tidworth nei pressi, dove vennero rifocillati, ripuliti (spesso dalla popolazione piuttosto che dalle strutture) e reinquadrati per essere immediatamente rimpatriati nei porti francesi di Brest, Cherbourg e in altri porti della Normandia e della Bretagna, per continuare la lotta contro i tedeschi, in quanto al momento esisteva ancora la possibilit\u00e0 di continuare a combattere e la Francia sembrava lontana dal crollo definitivo.\nAnche se soltanto la met\u00e0 delle truppe rimpatriate furono schierate contro i tedeschi durante la campagna di Francia, molti di loro divennero prigionieri in una guerra che le forze francesi non erano in grado di contrastare. Le marce forzate verso i campi di prigionia in Germania furono delle vere e proprie torture per le truppe anglo-francesi rimaste a terra o rimpatriate poi. Molti prigionieri riferirono del trattamento brutale da parte delle guardie tedesche. Molti dei prigionieri furono condotti nella citt\u00e0 di Treviri, dopo una marcia di quasi 20 giorni, altri marciarono verso il fiume Schelda per poi essere destinati nella Ruhr, e quindi inviati in treno verso i campi di prigionia in Germania.\nLa maggior parte dei prigionieri, tutti quelli al di sotto del grado di caporale, lavorarono per quasi cinque anni per l'industria e l'agricoltura tedesca.\nDurante il prosieguo delle operazioni, altre forze britanniche e dei Dominions vennero schierate in Francia, sotto il comando di Alan Brooke e note come \"Secondo BEF\"; queste forze vennero poi evacuate dal 14 giugno con la operazione Ariel.\nFilmografia.\nL'evacuazione di Dunkerque ha ispirato, nel corso degli anni, diversi adattamenti cinematografici:"}
{"id": "1152713", "revid": "1186766", "url": "https://it.wikipedia.org/wiki?curid=1152713", "title": "Chiesa della Compagnia della Visitazione", "text": "La chiesa della Compagnia della Visitazione \u00e8 un edificio sacro che si trova in localit\u00e0 Badia Agnano, a Bucine.\nDescrizione.\nCostruita all'inizio del Seicento, conserva una grande tela raffigurante la \"Visitazione\", datata 1637, riconosciuta come opera di Bernardino Santini, il maggior esponente della pittura aretina della prima met\u00e0 del '600."}
{"id": "1152717", "revid": "6923", "url": "https://it.wikipedia.org/wiki?curid=1152717", "title": "Ferrari 365 Daytona", "text": "La Ferrari 365 GTB/4 (con la relativa spider GTS/4) \u00e8 un'autovettura prodotta dalla casa automobilistica italiana Ferrari tra il 1968 ed il 1974. In onore della vittoria ottenuta nel 1967 dalla 330 P4 sul circuito statunitense, la nuova sportiva della casa del \"Cavallino\" venne soprannominata Daytona.\nLa versione spyder fu richiesta soprattutto per il mercato americano dall'importatore Luigi Chinetti e va precisato che, la distinzione tra \"GTB/4\" coup\u00e9 e \"GTS/4\" spyder non \u00e8 cos\u00ec univoca, infatti molti esemplari della versione spyder uscivano originariamente dalla fabbrica di Maranello con la targhetta \"365 GTB/4\" come la versione chiusa. Solo pochissimi esemplari della versione spyder originali hanno la targhetta \"365 GTS/4\".\nStoria e caratteristiche.\nContesto.\nPresentata al Salone dell'automobile di Parigi del 1968 in versione coup\u00e9 (\"GTB/4\"), la Daytona prendeva il posto, nel listino Ferrari, della 275 GTB/4, da cui ereditava il motore V12 con 4 alberi a camme in testa (2 per bancata).\nLa carrozzeria (porte e cofani erano in alluminio) dall'impostazione sportiva e elegante, disegnata da Leonardo Fioravanti per la carrozzeria Pininfarina, ricopriva un telaio a traliccio centrale completamente nuovo.\nMeccanica e motore.\nRispetto al modello precedente la meccanica cambiava solo in dettaglio: il motore era il classico V12 Ferrari portato a 4390,3 cm\u00b3 montato in posizione anteriore longitudinale, mentre il cambio manuale a 5 rapporti era al retrotreno, in blocco col differenziale autobloccante, secondo lo schema transaxle.\nIl motore alimentato da 6 carburatori a doppio corpo, grazie anche dalla lubrificazione a carter secco (cio\u00e8 con circuito sempre in pressione e privo di coppa), erogava 352 CV, sufficienti a spingere la Daytona a 280 km/h.\nLe sospensioni all'avantreno e al retrotreno ricalcavano lo schema della 275 GTB/4, che al posteriore aveva abbandonato il superato schema assale rigido per adottare una nuova geometria a ruote indipendenti con quadrilateri sovrapposti.\nOvviamente i freni erano a disco autoventilati, con servofreno.\nDaytona Spider.\nNel 1969, per soddisfare le richieste dell'importatore Luigi Chinetti per il mercato Nordamericano, venne presentata la versione spyder, identica alla coup\u00e9 nella meccanica. In precedenza, al Salone di Parigi del 1969, la Pininfarina espose una sorta di prototipo della \"Daytona Spider\" (telaio n.12925, motore n.251), con carrozzeria apparentemente \"targa\". In realt\u00e0 si trattava di una \"faux-cabriolet\", ovvero di una finta vettura scoperta, caratterizzata da un vistoso roll-bar in alluminio satinato e dalla capote ricoperta da tela vinilica. Nonostante l'interesse la versione Spider venne prodotta diversi anni dopo la presentazione del prototipo.\nSeconda serie.\nNel 1971 un leggero restyling interess\u00f2 solo la versione coup\u00e9, non essendo ancora in produzione la versione Spider. Venne eliminata la fascia in plexiglas trasparente di raccordo fra i proiettori anteriori (che divennero \"a scomparsa\") e vennero aggiornati gli interni. La modifica ai proiettori si rese necessaria in quanto una nuova normativa statunitense aveva vietato la soluzione precedente.\nLe Ferrari Daytona \"Spyder\" vennero prodotte esclusivamente in questa versione restyling con fari a scomparsa e differivano rispetto al prototipo iniziale per la capote che divenne completamente ripiegabile in tela.\nLa coup\u00e9 usc\u00ec di listino nel 1973, fu rimpiazzata dalla 365 GT4 BB, mentre la spyder di cui vennero prodotti gli ultimi esemplari, per soddisfare gli ordini d'oltreoceano ancora aperti, rimase in produzione ancora un anno.In tutto sono state costruite 1350 \"Daytona GTB/4\" (di cui solamente 411 prima serie con fari in plexiglass) e 122 \"Daytona Spider\" non sempre identificate commercialmente come \"GTS/4\", incluso il prototipo. Di queste 96 furono destinate al mercato nordamericano e vennero realizzate con specifiche \"US\" e solo 25 pi\u00f9 il prototipo vennero realizzate con specifiche europee e di queste ultime solo 7 avevano la guida a destra (per il mercato Inglese).\nLa Ferrari \"Daytona\" \u00e8 una vettura da alta collezione, realizzata artigianalmente, fu l'ultima supercar della \"Casa di Maranello\" prodotta prima dell'avvento del \"Gruppo Fiat\" e realizzata con il motore anteriore. Gli sviluppi tecnici degli anni 70-80 videro la produzione di supercar Ferrari esclusivamente a motore posteriore. Occorrer\u00e0 attendere ben oltre 20 anni per ritrovare una Ferrari dotata di questa impostazione \"classica\", che verr\u00e0 ripresa solo all'avvento della Ferrari 550 Maranello. Molto apprezzata dagli appassionati sia la versione \"coup\u00e9\", che la rarissima versione \"spider\".\nAttivit\u00e0 sportiva.\nSebbene non fosse stata progettata specificamente per le competizioni, da tale vettura furono tratte delle versioni da corsa da schierare nella classe Gran Turismo delle gare di durata, dapprima dalla N.A.R.T. e, sull'onda del risultato conseguito da Chinetti alla 24 Ore di Le Mans 1971, anche la Casa madre ne realizz\u00f2 15 esemplari. Denominate \"Ferrari 365 GTB/4 Daytona Competizione\", erano suddivise in tre serie da 5 vetture costruite tra il 1971 e il 1973. \nElaborate nel motore e alleggerite nella carrozzeria, le \"Daytona Competizione\" ottennero la vittoria di classe nelle edizioni 1972, 1973 e 1974 della 24 Ore di Le Mans: in particolare 5 di queste vetture occuparono nel 1972 le prime 5 posizioni nella loro classe classificandosi dal 5\u00ba al 9\u00ba posto assoluto. Oltre a queste 15 vetture \"ufficiali\" esistono comunque molte altre Daytona elaborate per le competizioni da scuderie private, sia coeve che successive.\nUlteriori versioni.\nNel 1974 il designer Luigi Chinetti Jr. della N.A.R.T. modific\u00f2, con l'aiuto dalla casa automobilistica britannica Panther Westwinds, un esemplare, quello con telaio 15275, presentando una speciale versione station wagon (\"Shooting Brake\") che non ebbe per\u00f2 seguito commerciale."}
{"id": "1152721", "revid": "287204", "url": "https://it.wikipedia.org/wiki?curid=1152721", "title": "Badia di San Pietro a Ruoti", "text": "La chiesa di San Pietro a Ruoti \u00e8 un edificio sacro che si trova in localit\u00e0 Badia a Ruoti, a Bucine.\nDescrizione.\nLa chiesa \u00e8 documentata dal 1076, quando ader\u00ec alla regola camaldolese; aveva giurisdizione su numerose chiese e monasteri tra la Valdambra e il Senese. Dal 1561 fu unita alla mensa vescovile di Montepulciano. Il complesso, costituito dalla chiesa, dalla cappella della Compagnia e dal convento con chiostro interno, ha subito nel corso dei secoli profonde trasformazioni. La chiesa presenta nella facciata un protiro pensile risalente all'XI secolo. L'interno, a croce latina, \u00e8 a una sola navata conclusa da abside semicircolare; all'incrocio della navata con il transetto si innalza una cupola rivestita all'esterno da un alto tiburio ottagonale. All'interno, oltre ad affreschi frammentari del XVI secolo, l\"Incoronazione della Vergine\" di Neri di Bicci (1472)."}
{"id": "1152723", "revid": "36426", "url": "https://it.wikipedia.org/wiki?curid=1152723", "title": "Mura medicee di Grosseto", "text": ""}
{"id": "1152724", "revid": "5456", "url": "https://it.wikipedia.org/wiki?curid=1152724", "title": "Sifonofori", "text": ""}
{"id": "1152726", "revid": "24823", "url": "https://it.wikipedia.org/wiki?curid=1152726", "title": "Bucholz", "text": ""}
{"id": "1152728", "revid": "834", "url": "https://it.wikipedia.org/wiki?curid=1152728", "title": "Heureka", "text": ""}
{"id": "1152738", "revid": "21079", "url": "https://it.wikipedia.org/wiki?curid=1152738", "title": "Localmente compatto", "text": ""}
{"id": "1152739", "revid": "118473414", "url": "https://it.wikipedia.org/wiki?curid=1152739", "title": "Albanova (comune)", "text": "Albanova \u00e8 stato un comune italiano nella provincia di Napoli, esistito dal 1928 al 1946.\nStoria.\nIl comune venne creato nel 1928 dalla fusione di Casal di Principe e San Cipriano d'Aversa, due comuni che all'epoca erano inclusi nel circondario di Caserta e collocati nel II mandamento di Aversa, nella provincia di Terra di Lavoro, soppressa nel 1927 durante il regime fascista. Il comune di San Cipriano d'Aversa comprendeva anche l'odierna Casapesenna, che entr\u00f2 a far parte del comune di Albanova.\nIl comune di Albanova fu istituito per volere di Benito Mussolini , l'intenzione era quella di dare una precisa risposta alla criminalit\u00e0 organizzata, ma le speranze, e la \"nuova alba\", ebbero vita breve, nel 1945 il comune pass\u00f2 alla ricostituita provincia di Caserta., e l'anno successivo venne disciolto, restaurando i due comuni preesistenti.\nUna stazione ferroviaria e la squadra di calcio Societ\u00e0 Calcio Albanova mantengono ancora il nome del comune soppresso.\nInfrastrutture e trasporti.\nFra il 1912 e il 1960 il comune era collegato con Napoli mediante la tranvia Aversa-Albanova, costruita per iniziativa della societ\u00e0 belga Soci\u00e9t\u00e9 Anonyme des Tramways Provinciaux (SATP)."}
{"id": "1152741", "revid": "50026", "url": "https://it.wikipedia.org/wiki?curid=1152741", "title": "Chelys-lyra", "text": ""}
{"id": "1152742", "revid": "287204", "url": "https://it.wikipedia.org/wiki?curid=1152742", "title": "Iriatherina werneri", "text": "Iriatherina werneri , unica specie del genere Iriatherina, \u00e8 un piccolo pesce d'acqua dolce appartenente alla famiglia Melanotaeniidae.\nDistribuzione e habitat.\nDiffuso in Nuova Guinea centro-meridionale e nell'Australia settentrionale, abita le pianure allagate, le acque paludose, gli stagni e i laghi fermi con abbondante vegetazione acquatica.\nDescrizione.\nLa testa \u00e8 appuntita, con occhi molto grandi; il corpo \u00e8 sottile e allungato, compresso ai fianchi. &lt;br&gt; Le pinne pettorali sono ovali, quelle ventrali filiformi. Presenta due pinne dorsali: la prima \u00e8 allungata ma ovaloide, la seconda \u00e8 trapezoidale, con due lunghe estremit\u00e0 sorrette da raggi pi\u00f9 duri. La stessa forma ha anche la pinna anale. La coda \u00e8 a lira, con i raggi esterni allungati. &lt;br&gt;\nLa livrea \u00e8 interessante e soprattutto leggermente mutevole per ogni esemplare: solitamente presenta un colore di base bruno-argento con riflessi dorati, con vari riflessi azzurri sul dorso e gialli sul ventre. A volte sono visibili alcune linee verticali brune sui fianchi. La prima pinna dorsale \u00e8 rosso-bruna tendente al nero sulla punta, la seconda dorsale e la pinna anale sono giallo-brune, orlate di azzurro chiaro, con i filamenti nero fumo. La coda, orlata ai lati di rosso, \u00e8 azzurrina. &lt;br&gt;\n\"Iratherina werneri\" \u00e8 un pesce di piccole dimensioni: il maschio raggiunge i 4\u00a0cm mentre la femmina 3.\nComportamento.\nVive in piccoli branchi.\nRiproduzione.\nLe uova sono deposte tra le fronde delle piante acquatiche e abbandonate al loro destino.\nAlimentazione.\nSi nutre prevalentemente di microcrostacei e di alghe unicellulari come le diatomee.\nAcquariofilia.\nCome molte specie della famiglia Melanotaeniidae, \"I. werneri\" \u00e8 stata scoperta di recente dall'acquariofilia occidentale. Inoltre la sua aspettativa di vita non supera i due anni, pertanto \u00e8 molto difficile trovarla nei negozi."}
{"id": "1152743", "revid": "21880", "url": "https://it.wikipedia.org/wiki?curid=1152743", "title": "Laila cockerelli", "text": ""}
{"id": "1152744", "revid": "47767", "url": "https://it.wikipedia.org/wiki?curid=1152744", "title": "Laila", "text": ""}
{"id": "1152745", "revid": "834", "url": "https://it.wikipedia.org/wiki?curid=1152745", "title": "Acute Stress Disorder", "text": ""}
{"id": "1152746", "revid": "400694", "url": "https://it.wikipedia.org/wiki?curid=1152746", "title": "La piovra", "text": ""}
{"id": "1152748", "revid": "1573940", "url": "https://it.wikipedia.org/wiki?curid=1152748", "title": "Polycera elegans", "text": "Polycera elegans () \u00e8 un mollusco nudibranchio della famiglia Polyceridae.\nBiologia.\nLe uova di questa specie sono spesso predate da altre specie di nudibranchi, tra cui \"Favorinus blianus\" e \"Favorinus branchialis\"."}
{"id": "1152752", "revid": "1573940", "url": "https://it.wikipedia.org/wiki?curid=1152752", "title": "Crimora", "text": "Crimora \u00e8 un genere di molluschi nudibranchi della famiglia Polyceridae.\nTassonomia.\nIl genere comprende le seguenti specie:"}
{"id": "1152755", "revid": "1776051", "url": "https://it.wikipedia.org/wiki?curid=1152755", "title": "Trasporti in Qatar", "text": "Questa voce raccoglie le principali tipologie di Trasporti in Qatar.\nTrasporti su rotaia.\nRete ferroviaria.\nLa ferrovia \u00e8 inesistente.\nReti metropolitane.\nAttualmente nella capitate Doha \u00e8 in costruzione una rete metropolitana composta da tre linee la cui apertura \u00e8 prevista per il 2019.\nReti tranviarie.\nNella citt\u00e0 di Lusail \u00e8 in costruzione una linea tranviaria la cui apertura \u00e8 prevista per il 2017.\nTrasporti su strada.\nRete stradale.\nIn totale: 1.230\u00a0km (dati 1996)\nReti filoviarie.\nI filobus non sono presenti.\nAutolinee.\nNella capitale del Qatar, Doha, ed in altre zone abitate esistono aziende pubbliche e private che gestiscono trasporti urbani, suburbani ed interurbani esercitati con autobus.\nTrasporti aerei.\nAeroporti.\nIn totale: 4 (dati 2006)\na) con piste di rullaggio pavimentate: 2\nb) con piste di rullaggio non pavimentate: 2\nEliporti.\nIn totale: 1 (dati 1999)"}
{"id": "1152757", "revid": "1573940", "url": "https://it.wikipedia.org/wiki?curid=1152757", "title": "Colga", "text": "Colga \u00e8 un genere di molluschi nudibranchi della famiglia Polyceridae.\nTassonomia.\nIl genere comprende quattro specie:"}
{"id": "1152760", "revid": "21880", "url": "https://it.wikipedia.org/wiki?curid=1152760", "title": "Greilada", "text": ""}
{"id": "1152764", "revid": "287204", "url": "https://it.wikipedia.org/wiki?curid=1152764", "title": "Mans Zelmerlow", "text": ""}
{"id": "1152768", "revid": "81195", "url": "https://it.wikipedia.org/wiki?curid=1152768", "title": "Mesomeria", "text": ""}
{"id": "1152769", "revid": "1318789", "url": "https://it.wikipedia.org/wiki?curid=1152769", "title": "Totentanz", "text": "Totentanz (in italiano: \"Danza della morte\") \u00e8 una danza macabra per pianoforte e orchestra composta tra il 1834 e il 1859 da Franz Liszt.\nStoria.\nIl brano, meno conosciuto dei concerti per pianoforte e orchestra, non ha avuto molte esecuzioni se non di recente, anche per le impervie difficolt\u00e0 tecniche. Nel nostro tempo \u00e8 stato riportato all'attenzione del grande pubblico da Arturo Benedetti Michelangeli che probabilmente ne comprese la grandezza al di l\u00e0 delle numerose classiche accuse mosse alla musica di Liszt ed in particolare a quest'opera, definita non di rado gotica o comunque esagerata nella sua drammaticit\u00e0.\nHa avuto un tempo di gestazione lunghissimo, 25 anni, ed \u00e8 una parafrasi sulla sequenza gregoriana del \"Dies irae\", brano a cui si \u00e8 anche ispirato il compositore francese Hector Berlioz per il finale dalla sua \"Sinfonia fantastica\" (\"Sogno di una notte di sabba\"); tra i due pezzi \u00e8 possibile trovare molte similitudini, che sono utilizzate come tali ma anche raffinatamente modificate. Pare certa l'ispirazione del brano ai dipinti \"Trionfo della Morte\" del Camposanto di Pisa attribuiti a Buonamico Buffalmacco. \nEcco un commento di Piero Rattalino sull'opera:\nFu Ferruccio Busoni a scoprire nel 1918 la prima versione dell'opera (1849) e ad eseguirla a Zurigo l'anno dopo; anno in cui la stessa venne anche pubblicata, sempre da Busoni. Tale versione comprende parti di una composizione che Liszt non condusse mai a termine (fu soltanto abbozzata tra il 1834 e il 1835): De Profundis. Psaume Instrumental.\nDiscografia.\nLe incisioni recenti vanno aumentando, si citano qui la celebre interpretazione di Gyorgy Cziffra, quella pi\u00f9 datata di Arturo Benedetti Michelangeli con Rafael Kubelik e l'Orchestra della Rai di Torino, e quella di Krystian Zimerman con Seiji Ozawa e la Boston Symphony Orchestra. Su YouTube \u00e8 possibile trovare le registrazioni di Martha Argerich, Arturo Benedetti Michelangeli, Ivan Drenikov, Valentina Lisitsa, Enrico Pace, e Igor Roma."}
{"id": "1152770", "revid": "287204", "url": "https://it.wikipedia.org/wiki?curid=1152770", "title": "Oreste Chilleri", "text": "Nato da famiglia di lapicidi, fu allievo di Augusto Rivalta all'Accademia di belle arti di Firenze.\nInizi\u00f2 presto a scolpire busti e lapidi funerarie per la committenza pratese (molti al Cimitero della Misericordia) e alla sua citt\u00e0 rimase sempre particolarmente legato. Si specializz\u00f2 nella statuaria funeraria e nella monumentistica pubblica, dimostrando notevole forza espressiva."}
{"id": "1152771", "revid": "125182275", "url": "https://it.wikipedia.org/wiki?curid=1152771", "title": "Confraternite islamiche", "text": "Le confraternite islamiche (, plur. ) sono un tardo fenomeno del sufismo.\nDopo la prima fase individuale, i sufi si organizzarono infatti, a partire dal XII secolo, in strutture complesse di discepoli (\"mur\u012bd\", pl. \"mur\u012bd\u012bn\") che, sotto la guida di un Maestro, imparavano a percorrere la Via mistica per giungere ad una diretta conoscenza (\"ma\u02bfrifa\") di Dio.\nDi esse si ricordano in particolare la \"Q\u0101diriyya\", fondata nel XII secolo da Abd al-Qadir al-Jilani e, nella stessa epoca, la \"Suhrawardiyya\", fondata da Shihab al-Din al-Suhrawardi, cos\u00ec come la \"Rifa'iyya\", fondata da Ahmad al-Rifa'i. La \"Shadhiliyya\", fondata da Abu l-Hasan al-Shadhili nel XIII secolo, la \"Mawlawiyya\", in turco \"Mevleviyy\u00e8\", fondata da Jalal al-Din Rumi; la \"Kubrawiyya\", fondata da Najm al-Din Kubr\u00e0; la \"Cishtiyya\" fondata in India da Mo'inoddin Cishti e la \"Naqshbandiyya\", fondata da Baha al-Din Naqshbandi, sono invece sorte nel XIII secolo.\nRilievo sociale e struttura delle confraternite islamiche.\nNella storia dell'Africa, le confraternite hanno assunto un ruolo decisivo nel processo di islamizzazione del continente, mediando e cercando un dialogo tra le culture locali preislamiche e contribuendo a generare forme sincretiche spesso legate alla santificazione di lignaggi locali.\nIl termine \"confraternita\" deriva dalla tradizione cristiana e definisce una struttura organizzata dotata di un sistema di regole specifiche: \u00e8 detta anche \"congregazione\", \"sodalit\u00e0\" o \"compagnia\". La Confraternita in genere prevede dei precisi doveri spirituali per i propri adepti e, per diventarne un membro, \u00e8 necessaria una procedura di ammissione, una sorta di iniziazione.\nQueste comunit\u00e0 sono guidate da capi spirituali dotati di eccezionale carisma, e hanno spesso rivestito importanti ruoli sociali e politici agendo spesso come societ\u00e0 di mutuo soccorso, centro di potere economico o canali di dissenso popolare. Non di rado i capi sono stati denominati dai seguaci \"mahdi\", \"ben guidati (da Dio)\", persone ispirate da Dio e venute sulla Terra per salvare i musulmani, specialmente in periodi difficili (nella storia africana vengono ricordati Mohammed Abdullah Hassan in Somalia e Muhammad Ahmad, detto \"il Mahdi\", in Sudan).\nIn Africa sono fortemente presenti confraternite musulmane che riprendono il termine arabo \"\u1e6dar\u012bqa\" (\"via spirituale\"). Le \"\u1e6duruq\" sono movimenti a carattere mistico che fanno capo a un santo fondatore (\"Shaykh\", \"Murshid\", \"Pir\", \"Mawla\"). Questi \u00e8 considerato un vero Maestro, iniziatore alla verit\u00e0 e il suo ruolo fondamentale di direzione e mediazione tra il fedele e Dio colma in parte la distanza incommensurabile sancita dall'islam sunnita tra umano e divino.\nCentro e dimora del Maestro \u00e8 la zawiya, presso la quale si effettuano visite periodiche dette \"ziy\u0101ra\".\nIl marabutto e il ruolo delle Confraternite.\nL'Islam deve alle Confraternite la sua diffusione, soprattutto in Africa Occidentale. Grazie ai marabutti, potenti e carismatici Maestri spirituali, le Confraternite regnano nella vita delle comunit\u00e0 musulmane nei villaggi e nei quartieri africani. Tali Maestri locali ricevono anche il potere di accettare e iniziare nuovi membri nella Confraternita.\nIn Africa occidentale, e in particolare in Mali, molti musulmani fanno capo a uno o due marabutti. Questo fatto \u00e8 valido sia nel caso un fedele, o un suo antenato, si sia convertito alla religione islamica dopo avere seguito la predicazione di questo Marabutto di passaggio nel suo villaggio, sia nel caso, gi\u00e0 dapprima musulmano, abbia scelto il marabutto come consigliere spirituale ed intercessore e fonte di benedizione per s\u00e9 e la sua famiglia.\nQuasi tutti i marabutti si rifanno, pi\u00f9 o meno esplicitamente a una precisa confraternita religiosa. In questo modo ogni musulmano \u00e8 vincolato e unito ad una specifica Confraternita e il suo rapporto con un marabutto pu\u00f2 essere pi\u00f9 o meno forte, andando dalla semplice simpatia alla vera affiliazione.\nOrigini del movimento.\nPer comprendere che cosa sono le confraternite islamiche, si dovrebbe fare un passo indietro fin alla storia del Sufismo, ovvero della mistica musulmana. Le confraternite, infatti, affondano le proprie radici nelle predicazioni di grandi mistici musulmani che vivevano nei primi secoli dell'Islam. Sin da allora, alcuni uomini e donne, attraverso la meditazione, la contemplazione religiosa dei testi sacri, l'ascesi hanno manifestato la loro ricerca del divino e il loro desiderio di vivere consacrandosi in modo totale a Dio. Queste persone, che ricercavano la totale comunione con Dio, vennero chiamati \"Sufi\": termine probabilmente dovuto all'abito di lana, ossia \"s\u016bf\", che alcuni di essi indossavano, oppure, secondo un'altra interpretazione etimologica, a causa del loro desiderio di purezza e autenticit\u00e0.\nIl IX e X secolo furono il periodo d'oro del Sufismo: nacquero i grandi sufi dei quali la tradizione orale e scritta ha tramandato la vita e le dottrine. Essi erano amati per la loro sapienza religiosa, la loro misericordia, la loro influenza spirituale e anche, a volte, la loro capacit\u00e0 di guarire e compiere miracoli, le loro apparizioni notturne, i loro sogni interpretati.\nA partire dal XII secolo, alcuni discepoli si sono uniti intorno a questi Maestri per tentare di seguire la loro pratica e prendere esempio dalle loro tecniche poich\u00e9 aspiravano anch'essi ad entrare in comunione con Dio.\nIn questo modo sono nate le \"Vie\", che noi denominiamo confraternite, ossia delle \"strade\" per raggiungere la salvezza e il Paradiso. Esse portano, in generale, il nome del Maestro che le ha fondate. Sorte all'inizio in Oriente, si sono estese in tutto il mondo musulmano e in certe regioni, come nell'Africa occidentale, diedero origine a confraternite locali e rivestirono un ruolo importante nel processo di islamizzazione.\nOrganizzazione delle confraternite.\nLe Confraternite potrebbero essere concepite come i grandi Ordini o Congregazioni religiose nella tradizione cristiana. Al vertice di una \"Via\" c'\u00e8 il Maestro che, spesso, abita vicino alla tomba del fondatore. \u00c8 sostenuto da un Consiglio, riceve numerose visite ed \u00e8 attorniato da molti discepoli. Egli nomina i vari Maestri locali e regionali scelti fra i suoi discepoli. Sono persone giudicate capaci di trasmettere l'insegnamento, la vita spirituale e la benedizione (\"baraka\"), ereditati dal Maestro fondatore e, tramite lui, dallo stesso Profeta Maometto.\nOgni ripartizione locale, in un villaggio, citt\u00e0 o sobborgo, \u00e8 sotto la guida di un \"Preposito\" (\"Muqaddam\") o Maestro locale. Egli pu\u00f2, secondo le dimensioni e l'importanza della sezione, essere appoggiato e aiutato da un \"Maestro dei novizi\" incaricato dell'iniziazione dei nuovi discepoli, e da altri coordinatori fra i quali un tesoriere. I membri tra loro si rivolgono con l'appellativo di \"fratelli\", da qui il nome di \"Confraternita\".\nLe Vie spirituali.\nIl Maestro rappresenta il modello spirituale del discepolo. Questi si asservisce al suo Maestro attraverso un giuramento. Grazie alle sue predicazioni e insegnamenti il Maestro gli mostra la giusta direzione, la \"via diritta\". Il discepolo dovr\u00e0 superare diversi stadi spirituali prima di raggiungere le ultime tappe: il grado supremo dell'intimit\u00e0 con Dio e l'annullamento di s\u00e9 nel suo completo abbandono.\nQuesto cammino spirituale, costituito da diversi gradi, rappresenta la Via, il cammino che conduce a Dio. Tuttavia non sempre il discepolo riesce a raggiungere l'ultimo stadio e, pi\u00f9 che una iniziazione e una direzione spirituale e morale, si aspetta dal Maestro benefici spirituali che derivano dal potere ultraterreno, dalla Benedizione che quest'ultimo ha ricevuto dal Fondatore e che pu\u00f2 essere stata rinforzata dai suoi meriti personali.\nAd esempio, in Mali il discepolo si aspetta di essere \"garantito\"; cio\u00e8 egli desidera una Benedizione efficace in grado di esaudire desideri nella vita terrena (matrimonio, figli, successo, lavoro, salute, beni materiali...) e nell'aldil\u00e0 (il paradiso). Diverse superstizioni popolari raccontano che questa Benedizione pu\u00f2 essere trasmessa semplicemente toccando il Maestro.\nPratiche e riti.\nGli adepti delle Confraternite sono musulmani che, come tali, hanno il dovere di praticare fedelmente i cinque pilastri dell\u2019Islam, in particolare la preghiera rituale quotidiana e il digiuno del Ramadan. Tuttavia ogni Confraternita possiede una pratica specifica. Ad esempio ci sono le veglie, spesso dedicate alla lettura del Corano, i digiuni supplementari, i ritiri, le recite. Ogni Confraternita ha il proprio elemento originale: un insieme di formule, di \"s\u016bra\" (capitoli del Corano) e di preghiere dette o cantate in momenti precisi e per un certo numero di volte durante il giorno.\nLe Confraternite praticano anche un altro esercizio caratteristico che aiuta coloro che lo attuano a \"ricordarsi di Dio\". Questo esercizio \u00e8 detto \"dhikr\". Soli o in gruppo, i confratelli si ricordano di Dio, con la ripetizione sia di formule della professione di fede ( \"Non c'\u00e8 altra divinit\u00e0 che Dio!\"), sia di uno dei pi\u00f9 bei nomi di Dio, sia semplicemente del pronome personale \"Egli\" riferito a Dio. Queste esercitazioni spirituali e di preghiera rappresentano i momenti salienti della vita di Confraternita. Ognuna di esse ha il suo modo particolare per svolgere queste forme di preghiera: in piedi o seduti, con o senza l'accompagnamento di uno strumento musicale, con o senza danze.\nOrigine e caratteristiche di alcuni ordini sufi.\n\u1e6car\u012bqa Tij\u0101niyya.\nLa \"\u1e6dar\u012bqa Tij\u0101niyya\" trae origine dallo \"Shaykh\" Abu Abbas Ahmad al-Tijani (1737-1815).\nNato in Algeria discenderebbe da Maometto attraverso al-Hasan. Rimasto senza genitori giovanissimo, inizi\u00f2 a studiare teologia a Fez, dove fu iniziato al Sufismo. In Algeria lo \"shaykh\" pass\u00f2 diversi anni di ritiro e meditazione nel deserto consacrandosi alla recitazione della \"\u1e62al\u0101t al-f\u0101ti\u1e25\", una speciale preghiera sul Profeta di origine divina ritenuta uno dei mezzi pi\u00f9 efficaci per avvicinarsi ad Allah. La Tijaniyya si \u00e8 diffusa in tutto il Maghreb e nell'Africa occidentale e, in seguito alla morte del suo Maestro, raggiunse anche l'Estremo Oriente ma \u00e8 rimasta diffusa soprattutto nell'area sub-sahariana. La \"\u1e6dar\u012bqa\" ha una trentina di adepti anche in Italia nord-orientale, in Emilia e in Liguria.\nJama\u02bfat al-Fayda al-Tij\u0101niyya.\nLa \"Jama\u02bfat al-Fayda al-Tij\u0101niyya\" (Comunit\u00e0 della Grazia tijani) \u00e8 un ramo della confraternita Tij\u0101niyya, sorto nel 1931 in Senegal grazie a Ibrahim Nyass (1902-1975), un Suf\u00ec nato in una famiglia che discenderebbe da Maometto. Cresciuto a Kaolack, importante centro di studi religiosi, da giovane Nyass dedic\u00f2 la sua ricerca spirituale alla Tijaniyya dandone un'interpretazione originale. Si tratta dell'apice di un cammino mistico che egli descrive come la ricezione di una \"fayda\" (effusione o riversamento) di cui semplifica le pratiche ascetiche per favorirne la massima diffusione tra le masse. La congregazione di Nyass si \u00e8 estesa in Ghana, Ciad, Togo e Nigeria oltre al Senegal e si caratterizza per il rigore etico e dottrinale. In Italia \u00e8 minoritaria tra i senegalesi rispetto ai muridi e ha una piccola comunit\u00e0 a Lecce.\n\u1e6car\u012bqa Sh\u0101dhiliyya-\u02bfAlawiyya-Ism\u0101\u02bf\u012bliyya.\nIl nome della \"\u1e6car\u012bqa Sh\u0101dhiliyya-\u02bfAlawiyya-Ism\u0101\u02bf\u012bliyya\" si rif\u00e0 a tre dei suoi grandi iniziatori: lo \"Shaykh\" maghrebino Abu Hasan Shadhili (1196-1258), lo \"Shaykh\" algerino A\u1e25mad al-\u02bfAlaw\u012b e lo \"Shaykh\" tunisino Ism\u0101\u02bf\u012bl al-Hadif\u012b (1916-1994). In Europa la \"\u1e6dar\u012bqa\" \u00e8 presente soprattutto in Italia dove esiste sia una sede principale sia un \"angolo\" a questa subordinato. Come in tutte le Confraternite, anche in questa \"\u1e6dar\u012bqa\" \u00e8 doverosa la pratica dei riti fondamentali dell'Islam e dei principali elementi etici del Profeta. Per esservi iniziati \u00e8 obbligatoria, oltre l'adesione all'Islam, il desiderio puro e autentico da parte del discepolo di accogliere Dio in tutta completezza. Nella \"\u1e6dar\u012bqa\" possono essere ammessi uomini e donne musulmani senza distinzione di nazionalit\u00e0 e di livello socio-economico.\n\u1e6car\u012bqa A\u1e25madiyya-Idr\u012bsiyya-Sh\u0101dhiliyya.\nNelle aree del Mediterraneo e del Vicino Oriente nel XIX secolo, uno dei leader maggiori \u00e8 stato lo shaykh Ahmad Ibn Idris (1750-1837) fondatore della \"\u1e6car\u012bqa A\u1e25madiyya-Idr\u012bsiyya-Sh\u0101dhiliyya\". Nato in una famiglia marocchina agiata a Maysur, si trasfer\u00ec a Fez dove studi\u00f2 presso l'Universit\u00e0 al-Qarawiyyin. Qui divenne seguace dello Shaykh Abu Muhammad al-Tazi, un Maestro di un ramo speciale della \"\u1e6dar\u012bqa\" Sh\u0101dhiliyya in Marocco. Dopo la morte di quest'ultimo, Ahmad ibn Idris si avvicin\u00f2 al Maestro Qasim al-Wazir. Impegnato nella predicazione religiosa dal nord Africa fino alla Mecca, Ahmad Ibn Idris divenne ben presto un importante e seguitissimo capo spirituale. Egli sosteneva principalmente che il vero problema per l'Islam contemporaneo erano gli ignoranti e i fondamentalisti. Il milanese Abd al-Wahid Pallavicini, convertitosi all'Islam nel 1951, \u00e8 divenuto ufficialmente nel 1980 Maestro (\"Shaykh\") di un ramo indipendente della \"\u1e6dar\u012bqa\" presente oggi a Milano presso la moschea al-Wahid, nella Grande Moschea di Parigi e in quella di Lione.\nLayennes.\nAncora \u00e8 aperto il dibattito su questo movimento, e non \u00e8 chiaro se si tratti di una Confraternita Sufi o di un movimento spirituale ai margini dell'Islam. Il suo fondatore fu Seydina Limanou Laye (1843-1909), un sufi nato a Yofi, un villaggio di pescatori a Capo Verde. Particolarit\u00e0 di questa confraternita \u00e8 che i suoi adepti praticano una poligamia illimitata e non si recano in pellegrinaggio alla Mecca. In seguito alla morte del Maestro iniziatore, il movimento ha subito influssi sciiti e alla fine degli anni ottanta, il terzo \"khal\u012bfa\" (successore), Mame Thiaw Laye ha incoraggiato il ritorno all'ortodossia coranica classica alleandosi con i Muridi. I discepoli della \"\u1e6dar\u012bqa\" sono circa trentamila.\nSenusiyya.\nLa \"Senusiyya\" \u00e8 una tariqa musulmana nata in Cirenaica (Libia), intorno alla met\u00e0 del XIX secolo. Questa Confraternita ebbe maggiore seguito tra i Beduini, nei primi decenni del secolo scorso, che si batterono per contrastare e respingere i ripetuti tentativi di conquista da parte degli italiani. Tra le comunit\u00e0 dei \"senusi\", come nella maggior parte delle Confraternite, la santit\u00e0 \u00e8 legata alla discendenza e determinata dal possesso della \"baraka\", o forza benefica, che si trasmette ereditariamente all'interno del lignaggio prescelto. I Santi Ereditari hanno da sempre rivestito un ruolo importante di mediazione non solo tra uomo e dio, ma soprattutto come arbitri tra gruppi in conflitto.\nHamdushiyya.\nLa \"Hamdushiyya\" \u00e8 una confraternita presente in Marocco nelle aree di Mekn\u00e8s e Jebel Zerhoun. I suoi iniziatori sono Sidi Ali ben Hamdush e Sidi Ahmed Dghughi, due Suf\u00ec vissuti tra il XVII e il XVIII secolo. Le loro tombe sono oggi mete di pellegrinaggio. Questa tariqa \u00e8 definita una \"Confraternita popolare\" diversa dalle correnti islamiche mistiche intellettuali e i suoi discepoli sono principalmente abitanti di zone rurale o di recente urbanizzazione.\nMolte pratiche della tariqa, come la danza estatica, la trance a finalit\u00e0 terapeutiche e le automutilazioni, hanno poco a che vedere con la tradizione ortodossa islamica, ma piuttosto derivano da un pi\u00f9 esteso sostrato culturale mediterraneo preislamico e precristiano.\nMuridiyya.\nLa \"Muridiyya\" \u00e8 una delle confraternite pi\u00f9 diffuse, estesa soprattutto in Senegal dove gran parte della popolazione musulmana (il 94 % dei senegalesi) appartiene a tre Confraternite, due importate (la \"Q\u0101diriyya\" e la \"Tij\u0101niyya\") e una autoctona, la \"Muridiyya\". Quest'ultima riunisce un terzo dei senegalesi, principalmente di etnia Wolof.\nSi stima che il 33% dei musulmani senegalesi faccia parte di questa confraternita. Contrariamente alle altre, questa confraternita non deve la sua denominazione al suo fondatore, ma alla parola araba \"mur\u012bd\" (che pu\u00f2 essere tradotta in italiano con la parola \"discepolo\" o \"Aspirante\") che indica ogni discepolo che aspira ad una iniziazione sulla \"Via\" e si impegna totalmente al seguito di un Maestro.\nSorse in seguito alla predicazione del maestro A\u1e25med b. Mu\u1e25ammad \u1e24ab\u012bb All\u0101h, conosciuto come Amadu Bamba Mback\u00e9, nato a Mback\u00e9-Baol (nella parte di etnia Wolof del Senegal) verso il 1850, da una famiglia religiosa affiliata alla confraternita Q\u0101diriyya.\nBamba visse l'epoca difficile caratterizzata dal crollo dei regni Wolof e dall'avvento in Senegal del colonialismo francese. A 13 anni, vide il suo villaggio saccheggiato e incendiato, e suo nonno ucciso da un capo guerriero musulmano. Bamba e suo padre furono deportati a Nioro del Sahel.\nCon l'aiuto di un vecchio nobile guerriero, Cheik Ibra Fall, completamente dedicato all'educazione di Amadu Bamba, nacque, si svilupp\u00f2 e fu organizzata la confraternita dei Muridi. I discepoli erano organizzati in unit\u00e0 di lavoro per la coltivazione, prima di tutto del miglio e poi delle arachidi. Il loro numero aument\u00f2 rapidamente.\nQuesto preoccupava le autorit\u00e0 francesi che avevano paura di un movimento indipendentista tanto che finirono per arrestare Bamba nel 1895 e deportarlo nel Gabon fino al 1902. Solo in seguito gli invasori stranieri si accorsero che la sua predicazione era priva di messaggio politico, e Bamba fu perfino onorato con la Legion d'onore. Solo nel 1913 pot\u00e9 tuttavia ritornare nel paese Wolof, a Djourbel, dove continu\u00f2 il suo insegnamento. Qui mor\u00ec il 19 luglio 1927, senza la soddisfazione di avere il permesso di risiedere a Touba dove voleva costruire il suo centro e una grande moschea.\nQuesto luogo, secondo le tradizioni muridite, gli era stato indicato per rivelazione. Secondo il suo desiderio, fu sepolto a Touba, e oggi la sua tomba \u00e8 meta di pellegrinaggi. Tutti i Muridi si riuniscono ogni anno per il grande pellegrinaggio (detto il \"grande Magal\") a Touba dove pregano nella grande moschea, sulla tomba del Fondatore al quale portano le loro offerte. Dopo la morte del fondatore, la direzione della Confraternita rimane nelle mani della famiglia Mbacke.\nLa particolarit\u00e0 del muridismo, diffuso in tutto il mondo, dagli Stati Uniti al Giappone, consiste nella santificazione del lavoro che ha un ruolo importante quanto quello della preghiera.\nAlcuni considerano il Muridismo per l'Islam come il protestantesimo per il Cristianesimo: \u00e8 una considerazione solo parzialmente vera, perch\u00e9 i protestanti hanno apertamente criticato la Chiesa cattolica, mentre i \"mur\u012bd\u016bn\" non hanno mai attaccato gli altri musulmani, n\u00e9 hanno creato una chiesa separata.\nUna specificit\u00e0 del Muridismo sta nel legame forte fra il Maestro (\"Shaykh\") e il discepolo (\"T\u0101lib\u00e9\"). La dipendenza del discepolo dal Maestro \u00e8 spinta all'estremo.\nI primi giovani discepoli vengono messi in comunit\u00e0 di lavoro agricolo in comunit\u00e0 dette \"daara\" (dall'arabo \"d\u0101\u02beirat\", \"cerchio\") sotto la direzione di un Maestro spirituale. Le \"daara\", che all'inizio erano comunit\u00e0 agricole, durante e dopo gli anni della grande siccit\u00e0, intorno agli anni 1973, divennero unit\u00e0 commerciali prima sul piano nazionale senegalese ed ora una vera catena internazionale: da New York a Hong Kong, passando per l'Europa, da Parigi, Bruxelles e Italia.\nIl marabutto, Maestro, studia il \"feqah\" (dall'arabo \"fiqh\", \"diritto\"), la dottrina teologica islamica, e molti senegalesi concepiscono il proprio marabutto come un santo-guaritore, che effettua anche fatture dette \"gris-gris\" per allontanare gli spiriti maligni e portare fortuna.\nOgni senegalese fa riferimento a un marabutto per tutta la vita. Ai propri figli \u00e8 assegnato lo stesso marabutto. La successione dei Marabutti non avviene come nel caso di una famiglia reale. \u00c8 il marabutto pi\u00f9 anziano tra i fratelli, i figli o i cugini ad avere diritto alla successione dopo la sua morte.\nIn tutto il Senegal, a detta dei senegalesi, non c'\u00e8 funzionario pubblico o ministro che prenda scelte importanti senza la consultazione del proprio marabutto: sono spesso loro ad avere in mano le sorti economiche e politiche del Paese.\nInizialmente strumento di resistenza passiva alla colonizzazione, poi struttura di compromesso e di cooperazione con la medesima (specialmente per la coltura dell'arachide), a partire dall'indipendenza del Senegal, la confraternita Muridiyya \u00e8 diventata influente nella vita politica di questo Paese, come l'altra grande confraternita della Tij\u0101niyya. Nessun uomo politico, deputato o presidente, pu\u00f2 essere eletto se non \u00e8 riconosciuto dai Maestri della confraternita.\nBaay Fall.\nI \"Baay Fall\" sono seguaci di Serigne Ahmadou Bamba e Cheikh Ibra Fall. Il termine Baay Fall \u00e8 composto da \"baay\" che in wolof significa \"padre\", e \"Fall\", cognome tipico e patronimico del fondatore, Cheikh Ibrahima Fall. Letteralmente significa \"Padre Fall\".\nIn origine i Murid non si differenziavano in alcun modo dai Baay Fall, solo in seguito i \"t\u0101lib\u00e9\" di Cheikh Ibra Fall si sono distinti per comportamenti e pratiche spesso criticate dalle altre Confraternite. Essi lavorano duramente e senza retribuzione per i discendenti dello Cheikh Ahmadou Bamba, cos\u00ec come fece Cheikh Ibrahima Fall per Khadimou Rassoul, e come Ibra Fall giurano fedelt\u00e0 e obbedienza al marabutto.\nI Baay Fall non sono interessati ai beni materiali considerati superflui, lavorano solo per Dio e per lo Cheikh perch\u00e9 il lavoro conduce alla perfezione spirituale. Studiano in scuole coraniche tradizionali, dette \"daara\", ma praticano la religione in un modo non canonico: spesso al posto delle cinque preghiere quotidiane recitano il \"cruss\", anche molto a lungo magari per intere nottate, e durante il Ramadan invece di digiunare lavorano per assicurare cibo al Marabutto o ai pi\u00f9 bisognosi, in questo modo si dice che \"paghino\" il digiuno. Nei momenti di intenso fervore religioso alcuni \"t\u0101lib\u00e9\" dall'elevata sensibilit\u00e0 raggiungono l'estasi.\nI Baay Fall sono fieri della propria organizzazione comunitaria centrata sulla solidariet\u00e0. Il contributo di ognuno \u00e8 importantissimo. Le somme raccolte sono gestite dal gruppo, attraverso una tesoreria comune o direttamente da un Marabutto, attorno al quale gravita tutta la vita comunitaria.\nI Baay Fall predicano la non violenza e combattono l'individualismo vivendo in sobriet\u00e0 e austerit\u00e0, senza possedere beni immobili (se non, in condivisione, la casa in cui abitano) o conti correnti.\nAnche il loro abbigliamento \u00e8 particolarmente semplice e umile: vestono abiti fatti di jaxass (ritagli di tessuti diversi cuciti insieme, 99 pi\u00f9 uno, come i nomi di Dio) e lasciano che i loro capelli si intreccino in dreads.\nSul piano culturale, la particolarit\u00e0 dei Baay Fall sta nel rifiuto della \"corruzione\" dell'Occidente e della cultura araba.\nRecentemente l'immagine dei Baay Fall, \u00e8 stata compromessa nell'immaginario popolare dai cosiddetti \"Baay faux\" (in francese, \"falsi\"), vagabondi spesso pericolosi che vivono facendo l'elemosina e spacciandosi per seguaci del movimento.\nConfraternite Sufi in Italia.\nSecondo il Cesnur sono 7 le confraternite presenti in Italia:\nA cui si possono aggiungere, sempre nell'ambito del sufismo:\nConfraternite africane in Italia.\nIl 75% degli immigrati in Italia provenienti dal continente africano appartiene alla confraternita muride e conserva forti legami con le proprie radici. Quindi circa due terzi dei quasi trentamila senegalesi (tra regolari e clandestini) presenti in Italia appartengano alla Muridiyya. Centri importanti in Italia si trovano a Pontevico e Bovezzo nel bresciano e a Zingonia nel bergamasco. Una parte minore dei senegalesi residenti in Italia appartiene alla Confraternita Tijaniyya.\nQueste comunit\u00e0 sono caratterizzate da solidariet\u00e0, mutuo-soccorso e condivisione dei beni, valori che, insieme all'etica del lavoro, fanno la forza dell'emigrazione senegalese. La vita di gruppo e gli incontri festosi di rito mettono in luce il loro attaccamento ai costumi e alla cultura tradizionale. I marabutti effettuano visite in Italia per raccogliere offerte e per offrire benedizioni ai fedeli accentuando in questo modo i legami con la terra madre. Alcuni immigrati, i pi\u00f9 fortunati, riescono a tornare a Touba durante il Grand Maggal, il grande pellegrinaggio annuale in ricordo di Ahmadou Bamba."}
{"id": "1152773", "revid": "1305772", "url": "https://it.wikipedia.org/wiki?curid=1152773", "title": "Disturbo acuto da stress", "text": "In psicologia e psichiatria il disturbo acuto da stress (o ASD, \"Acute Stress Disorder\") \u00e8 la sindrome clinica acuta che, in alcuni casi, pu\u00f2 conseguire a breve termine all'esposizione o al coinvolgimento in eventi \"estremi\": traumi, catastrofi, incidenti o atti di violenza.\nOltre che le vittime primarie, anche i soccorritori che sono coinvolti in situazioni critiche possono in alcuni casi sviluppare tale sintomatologia.\nNel DSM-5 (2013) l'ASD \u00e8 collocato nel capitolo dei \"disturbi correlati a eventi traumatici e stressanti\".\nDescrizione.\nA differenza del disturbo post traumatico da stress (PTSD), che ne pu\u00f2 rappresentare (ma non sempre) l'evoluzione clinica a medio-lungo termine, l'ASD si pu\u00f2 instaurare rapidamente, dopo circa 48 ore dall'evento, e pu\u00f2 durare - secondo l'attuale classificazione nosografica del DSM - da tre giorni ad un mese. In presenza di sintomi clinici rilevanti dopo il termine del mese, si passa alla diagnosi di PTSD.\n\u00c8 probabilmente possibile prevenire l'insorgenza di una certa quota di casi di ASD tramite il corretto utilizzo di presidi psicologico-clinici di emergenza, quali un appropriato \"Scene Support\" / PFA (\"Psychological First Aid\") e l'effettuazione precoce di adeguate procedure di defusing, debriefing e demobilization per il personale coinvolto.\nL'ASD viene gestito sia con approcci psicologico-clinici che, molto raramente, farmacologici (anche se si tende a riservare il ricorso a terapia farmacologica esclusivamente ai casi pi\u00f9 gravi, persistenti e quasi del tutto refrattari all'intervento psicologico-psicoterapeutico).\n\u00c8 importante comunque notare come la maggior parte delle persone, anche se vive eventi potenzialmente traumatici, subisca solo delle reazioni emotive transitorie (le cosiddette \"reazioni normali ad eventi anormali\") che, seppur emotivamente difficili e dolorose, raramente si trasformano in un vero e proprio ASD/PTSD strutturato.\nCos\u00ec come il PTSD, l'ASD non colpisce le persone pi\u00f9 \"deboli\" o \"fragili\": spesso persone apparentemente \"fragili\" riescono ad attraversare senza conseguenze eventi traumatici abbastanza importanti, mentre persone \"solide\" si trovano in difficolt\u00e0 dopo eventi di moderata rilevanza ma che hanno un significato personale o simbolico particolarmente difficile da elaborare.\nSintomatologia.\nLa sintomatologia di base dell'ASD \u00e8 simile a quella del PTSD, ma con alcune importanti differenze.\nAlla classica \"triade sintomatologica\" del PTSD (intrusioni; evitamento; hyperarousal) si affiancano infatti sintomi maggiori di \"numbing\" (stordimento e confusione) e, soprattutto, sintomatologie di tipo dissociativo, pi\u00f9 o meno gravi. Sintomatologie dissociative di particolare durata, pervasivit\u00e0 ed intensit\u00e0 clinica in fase peri- o post-critica sono spesso (ma non sempre) segno prognostico di maggior rischio per l'evoluzione dell'ASD verso un PTSD.\nAltra similitudine con il PTSD \u00e8 il fatto per cui la persona colpita spesso cerca \"sollievo\" (ma in realt\u00e0 peggiorando la situazione) con abusi di alcool, droga, farmaci e/o psicofarmaci; spesso sono associati forti sensi di colpa per quello che \u00e8 successo o per come ci si \u00e8 comportati durante l'evento (o per il non aver potuto evitare il fatto), sensi di colpa che molto spesso sono del tutto esagerati ed incongruenti con il reale svolgimento dei fatti e delle responsabilit\u00e0 oggettive."}
{"id": "1152775", "revid": "1543377", "url": "https://it.wikipedia.org/wiki?curid=1152775", "title": "Transaxle", "text": "Il transaxle, anche detto gruppo cambio-differenziale, \u00e8 un tipo di trasmissione per autoveicoli.\nEtimologia.\nIl termine \"transaxle\" \u00e8 un neologismo sincratico, composto dalle parole inglesi \"transmission\" (trasmissione) e \"axle\" (albero), coniato negli Stati Uniti d'America durante i primi anni sessanta per indicare il sistema di trasmissione ideato dai tecnici della General Motors e adottato sul modello Pontiac Tempest.\nCaratteristiche.\nIl \"transaxle\" \u00e8 una particolare configurazione della trasmissione, in genere adottata su autoveicoli con motore anteriore e trazione posteriore, dove il cambio \u00e8 separato dal propulsore e posto sull'asse delle ruote motrici, unitamente al differenziale e, solitamente, anche alla frizione.\nI vantaggi dell'adozione di questa architettura nelle auto a motore anteriore e trazione posteriore sono:\nQuesto sistema presenta anche degli svantaggi:\nStoria.\nTra le prime autovetture di grande serie a utilizzare il sistema i primi \"transaxle\", si ricorda la \u0160koda Popular nel 1934, con motore e frizione anteriori, mentre il cambio, il differenziale e la trazione sono posteriori.\nSuccessivamente questo sistema venne rivisto e utilizzato dalla Lancia che lo introdusse nella produzione di serie con il modello \"Aurelia\" del 1950, su progetto di Vittorio Jano, che prevede il motore anteriore longitudinale e il gruppo cambio-differenziale-frizione al retrotreno e per la prima volta incluso nel blocco con unica fusione anche il gruppo freni posteriori posizionati centralmente per ridurre le masse non sospese. Lo stesso schema fu poi imitato 20 anni dopo nel 1972 dalla Alfa Romeo per la produzione di grande serie dell'Alfetta e mantenuto per i successivi Alfetta GT, 90, Giulietta (116), 75 e SZ.\nAnche la Porsche nel 1977 per costruire le sue prime vetture di serie a motore anteriore decise di adottare lo schema \"transaxle\", che le permetteva un sistema pi\u00f9 semplice e migliore per distribuire ed equilibrare le masse meccaniche delle vetture. La prima ad adottarlo fu la sportiva 928 e successivamente venne ripreso su altri modelli sempre sportivi ma pi\u00f9 abbordabili, quali la Porsche 924, 944 e 968.\nAttualmente.\nCol diffondersi dei dispositivi elettronici di controllo della stabilit\u00e0 (come l'ESP), l'esigenza di una perfetta equilibratura dei pesi nelle vetture a motore anteriore e trazione posteriore \u00e8 divenuta meno importante, determinando il sostanziale abbandono dello schema \"transaxle\" per le vetture di grande serie.\nQuesta soluzione \u00e8 ora utilizzata prevalentemente dalle case automobilistiche e dalle autovetture a elevate prestazioni a motore anteriore come le Ferrari, sulle quali la corretta ripartizione dei pesi resta un presupposto fondamentale per garantire un'elevata sicurezza di stabilit\u00e0 e tenuta alle alte velocit\u00e0; tra queste vetture che utilizzano il \"transaxle\" di recente progettazione e costruzione vi sono la Lexus LFA, Ferrari F12berlinetta, Corvette C7, Aston Martin Vanquish e la Mercedes-AMG GT."}
{"id": "1152776", "revid": "110157", "url": "https://it.wikipedia.org/wiki?curid=1152776", "title": "Hartola", "text": "Hartola \u00e8 un comune finlandese di 3.282 abitanti (dato 2012), situato nella regione del P\u00e4ij\u00e4t-H\u00e4me."}
{"id": "1152778", "revid": "95049", "url": "https://it.wikipedia.org/wiki?curid=1152778", "title": "Torraccia (Roma)", "text": "Torraccia, meglio conosciuta col nome completo di Torraccia di San Basilio, \u00e8 il piano di zona C1 del Municipio Roma IV di Roma Capitale. Fa parte della zona urbanistica 5E San Basilio, nel quartiere Q. XXX San Basilio.\nSi trova a nord-est della capitale, all'interno del Grande Raccordo Anulare."}
{"id": "1152779", "revid": "110157", "url": "https://it.wikipedia.org/wiki?curid=1152779", "title": "Hattula", "text": "Hattula \u00e8 un comune finlandese di 9.675 abitanti (dato 2012), situato nella regione del Kanta-H\u00e4me."}
{"id": "1152780", "revid": "1516566", "url": "https://it.wikipedia.org/wiki?curid=1152780", "title": "Hauho", "text": "Hauho \u00e8 stato un comune finlandese di 3.983 abitanti, situato nella regione del Kanta-H\u00e4me. Il comune \u00e8 stato soppresso nel 2009 ed \u00e8 compreso nel comune di H\u00e4meenlinna."}
{"id": "1152782", "revid": "110157", "url": "https://it.wikipedia.org/wiki?curid=1152782", "title": "Haukipudas", "text": "Haukipudas \u00e8 un comune finlandese di 19.035 abitanti (dato 2012), situato nella regione dell'Ostrobotnia settentrionale."}
{"id": "1152785", "revid": "1862980", "url": "https://it.wikipedia.org/wiki?curid=1152785", "title": "Hausj\u00e4rvi", "text": "Hausj\u00e4rvi \u00e8 un comune finlandese di 8.809 abitanti (dato 2012), situato nella regione del Kanta-H\u00e4me."}
{"id": "1152787", "revid": "110157", "url": "https://it.wikipedia.org/wiki?curid=1152787", "title": "Hein\u00e4vesi", "text": "Hein\u00e4vesi \u00e8 un comune finlandese di 3.815 abitanti (dato 2012), situato nella regione del Savo meridionale.\nLa cittadina possiede una grande chiesa in legno posta sulla sommit\u00e0 della collina sovrastante. Fu costruita nel 1890 e ha posti a sedere per 2000 persone. Degno di nota anche il Monastero di Valamo.\nIn questa citt\u00e0 \u00e8 morta la cantante finlandese Laila Kinnunen."}
{"id": "1152788", "revid": "2675", "url": "https://it.wikipedia.org/wiki?curid=1152788", "title": "Himango", "text": ""}
{"id": "1152789", "revid": "110157", "url": "https://it.wikipedia.org/wiki?curid=1152789", "title": "Himanka", "text": "Himanka (\"Himango\" in svedese) \u00e8 un ex comune finlandese di 3.113 abitanti, situato nella regione dell'Ostrobotnia centrale. Dal 2010 \u00e8 compreso nel comune di Kalajoki."}
{"id": "1152790", "revid": "110157", "url": "https://it.wikipedia.org/wiki?curid=1152790", "title": "Hirvensalmi", "text": "Hirvensalmi \u00e8 un comune finlandese di 2.376 abitanti (dato 2012), situato nella regione del Savo meridionale."}
{"id": "1152791", "revid": "110157", "url": "https://it.wikipedia.org/wiki?curid=1152791", "title": "Hollola", "text": "Hollola \u00e8 un comune finlandese di 22.014 abitanti (dato 2012), situato nella regione del P\u00e4ij\u00e4t-H\u00e4me."}
{"id": "1152792", "revid": "110157", "url": "https://it.wikipedia.org/wiki?curid=1152792", "title": "Honkajoki", "text": "Honkajoki \u00e8 un comune finlandese di 1.850 abitanti (dato 2012), situato nella regione del Satakunta."}
{"id": "1152794", "revid": "767487", "url": "https://it.wikipedia.org/wiki?curid=1152794", "title": "Houtsk\u00e4r", "text": "Houtsk\u00e4r (\"Houtskari\" in finlandese) era un comune finlandese a maggioranza di lingua svedese situato nella regione del Varsinais-Suomi. Al 31 dicembre 2008 contava 621 abitanti. Il comune \u00e8 stato soppresso nel 2009, confluendo nella nuova citt\u00e0 di V\u00e4st\u00e5boland."}
{"id": "1152795", "revid": "110157", "url": "https://it.wikipedia.org/wiki?curid=1152795", "title": "Humppila", "text": "Humppila \u00e8 un comune finlandese di 2.498 abitanti (dato 2012), situato nella regione del Kanta-H\u00e4me."}
{"id": "1152796", "revid": "110157", "url": "https://it.wikipedia.org/wiki?curid=1152796", "title": "Hyrynsalmi", "text": "Hyrynsalmi \u00e8 un comune finlandese di 2.668 abitanti (dato 2012), situato nella regione del Kainuu."}
{"id": "1152797", "revid": "2163579", "url": "https://it.wikipedia.org/wiki?curid=1152797", "title": "H\u00e4meenkoski", "text": "H\u00e4meenkoski (Koski Hl fino al 1995) \u00e8 stato un comune finlandese di 2.121 abitanti (dato 2012), situato nella regione del P\u00e4ij\u00e4t-H\u00e4me. A partire dal 1\u00ba gennaio 2016 fa parte del comune di Hollola."}
{"id": "1152798", "revid": "2675", "url": "https://it.wikipedia.org/wiki?curid=1152798", "title": "Tavastkyro", "text": ""}
{"id": "1152799", "revid": "1833487", "url": "https://it.wikipedia.org/wiki?curid=1152799", "title": "H\u00e4meenkyr\u00f6", "text": "H\u00e4meenkyr\u00f6 (\"Tavastkyro\" in svedese) \u00e8 un comune finlandese di 10.532 abitanti (dato 2012), situato nella regione del Pirkanmaa nei pressi di Tampere."}
{"id": "1152800", "revid": "110157", "url": "https://it.wikipedia.org/wiki?curid=1152800", "title": "Ii (Finlandia)", "text": "Ii (\"Ijo\" in svedese) \u00e8 un comune finlandese di 9.512 abitanti (dato 2012), situato nella regione dell'Ostrobotnia settentrionale."}
{"id": "1152801", "revid": "834", "url": "https://it.wikipedia.org/wiki?curid=1152801", "title": "Itis", "text": ""}
{"id": "1152802", "revid": "70647", "url": "https://it.wikipedia.org/wiki?curid=1152802", "title": "Iitti", "text": "Iitti (\"Itis\" in svedese) \u00e8 un comune finlandese di 6.990 abitanti (dato 2012), situato nella regione del Kymenlaakso.\nSport.\nMotori.\nA Iitti \u00e8 situato il Kymi Ring, inaugurato nel 2019."}
{"id": "1152804", "revid": "2675", "url": "https://it.wikipedia.org/wiki?curid=1152804", "title": "Ilmola", "text": ""}
{"id": "1152805", "revid": "110157", "url": "https://it.wikipedia.org/wiki?curid=1152805", "title": "Ilmajoki", "text": "Ilmajoki (\"Ilmola\" in svedese) \u00e8 un comune finlandese di 11.903 abitanti (dato 2012), situato nella regione dell'Ostrobotnia meridionale.\n\u00c8 il paese natale del giavellottista Tero Pitk\u00e4m\u00e4ki, campione mondiale nel 2007 e del lottatore Marko Yli-Hannuksela."}
{"id": "1152806", "revid": "287204", "url": "https://it.wikipedia.org/wiki?curid=1152806", "title": "66934 Kalalova", "text": ""}
{"id": "1152808", "revid": "399", "url": "https://it.wikipedia.org/wiki?curid=1152808", "title": "Ilomants", "text": ""}
{"id": "1152809", "revid": "110157", "url": "https://it.wikipedia.org/wiki?curid=1152809", "title": "Ilomantsi", "text": "Ilomantsi (\"Ilomants\" in svedese) \u00e8 un comune finlandese di 5.876 abitanti (dato 2012), situato nella regione della Carelia settentrionale.\n\u00c8 considerato uno tra i comuni con maggiori influenze careliane, ortodosso e orientali della Finlandia. Questa \u00e8 una delle tre regioni del paese che posseggono una cultura indigena tradizionalmente differenziata da quella finlandese (le altre sono le Isole \u00c5land e l'area sami della Lapponia settentrionale). I careliani originari della zona si considerano infatti un'etnia distinta sia dai russi che dai finlandesi.\nUno dei pi\u00f9 famosi personaggi storici di Ilomantsi \u00e8 Jaakko Parppei (1792 - 1885), poeta e suonatore di \"kantele\", tradizionale strumento a corda careliano. Da lui prende il nome la collina di Parppeinvaara (dove visse), che oggi ospita la ricostruzione di un villaggio careliano. Costruito negli anni sessanta del Novecento, questo \u00e8 il pi\u00f9 vecchio tra i villaggi del suo genere in Finlandia. Nel \"Runonlaulajan pirrti\", l'edificio principale, vi sono mostre sul poema epico \"Kalevala\" e sulle arti ortodosse.\nUna \"tsasouna\" (cappella) ortodossa sorge alle spalle del \"Matelin museoaitta\", un minuscolo museo dedicato all'interprete di antichi poemi runici finlandesi Mateli Kuivalatar, celebre nel XIX secolo per le sue interpretazioni del poema epico \"Kanteletar\".\nIl locale serbatoio idrico a forma di torre \u00e8 stato trasformato nel 1994 in una \"viinitorni\" (torre del vino) da alcuni abitanti del luogo che hanno aperto un caff\u00e8 in cima all'edificio e hanno iniziato a servire il vino da loro prodotto.\nAll\"'El\u00e4in museo\" (museo degli animali) si trovano diversi animali impagliati, tra cui un orso maschio del peso di 215 kg, che fu ucciso nel 1968.\nA Ilomantsi si trovano due chiese di interesse artistico: la \"Pyh\u00e4n Elian kirkko\" (chiesa di Sant'Elia), grande chiesa ortodossa, e la chiesa luterana, risalente al 1796, maestosa quanto quella ortodossa.\nDopo la conquista della regione da parte della Svezia, fu creata qui una congregazione luterana, e la nuova religione in breve tempo mise in ombra la fede orientale. All'interno della chiesa ci sono dei vivaci dipinti realizzati nel 1832 da Samuel Elmgren.\nLocalit\u00e0.\nM\u00f6hk\u00f6.\nIl paesino di M\u00f6hk\u00f6 si trova a pochi chilometri dal confine russo.\nQuesto remoto avamposto era un tempo sede di un'industria pesante. Nel 1849 vi fu fondata una ferriera che nel suo periodo d'oro dava impiego a oltre 2000 persone ed era uno dei maggiori stabilimenti della Finlandia per la lavorazione del minerale grezzo. Il complesso comprendeva una segheria e un impianto per la produzione di catrame, e nel 1872 fu scavato un canale per il trasporto del minerale grezzo e del legname dalle foreste. \u00c8 ancora visibile una sezione del canale originale con una chiusa.\nDa M\u00f6hk\u00f6 ha inizio il sentiero Susitaival, un itinerario di 90\u00a0km che si snoda verso nord vicino al confine russo fino alle aree palustri del Parco Nazionale di Patvinsuo.\nHattuvaara.\nIl villaggio di Hattuvaara si trova a circa 40\u00a0km a nord-est di Ilomantsi.\nHattuvaara vanta la pi\u00f9 antica \"tsasouna\" (cappella) ortodossa della Finlandia. Costruita nel terzo decennio del Settecento, conserva al suo interno numerose icone russe antiche. La sua piccola torre fu usata come avamposto di guardia durante la seconda guerra mondiale. Il 29 giugno, il villaggio ospita la pittoresca festa di Praasniekka, in occasione della quale dalla \"tsasouna\" parte una \"ristinsaatto\" (ossia una processione ortodossa in onore di un santo).\nAltro luogo interessante a Hattuvaara \u00e8 la Taistelijan Talo (Casa dei Combattenti), progettata dall'architetto Erkki Helasvuo, originario di Joensuu, e simbolo dell'incontro tra l'Est e l'Ovest. Ospita un museo della seconda guerra mondiale e \"puhde-esineit\u00e4\" (oggetti artigianali) realizzati dai soldati finlandesi durante la guerra."}
{"id": "1152811", "revid": "110157", "url": "https://it.wikipedia.org/wiki?curid=1152811", "title": "Ini\u00f6", "text": "Ini\u00f6 era un comune finlandese a maggioranza di lingua svedese di 249 abitanti, situato nella regione del Varsinais-Suomi. Il comune \u00e8 stato soppresso nel 2009, confluendo nella nuova citt\u00e0 di V\u00e4st\u00e5boland."}
{"id": "1152813", "revid": "287204", "url": "https://it.wikipedia.org/wiki?curid=1152813", "title": "66667 Kambic", "text": ""}
{"id": "1152817", "revid": "74801", "url": "https://it.wikipedia.org/wiki?curid=1152817", "title": "Ing\u00e5", "text": "Ing\u00e5 (Inkoo in finlandese) \u00e8 un comune finlandese di abitanti (dato 2012), situato nella regione dell'Uusimaa.\nSociet\u00e0.\nLingue e dialetti.\nLe lingue ufficiali di Ing\u00e5 sono lo svedese ed il finlandese, e 2,9% parlano altre lingue."}
{"id": "1152818", "revid": "399", "url": "https://it.wikipedia.org/wiki?curid=1152818", "title": "Stor\u00e5", "text": ""}
{"id": "1152819", "revid": "74801", "url": "https://it.wikipedia.org/wiki?curid=1152819", "title": "Isojoki", "text": "Isojoki (\"Stor\u00e5\" in svedese) \u00e8 un comune finlandese di abitanti (dato 2012), situato nella regione dell'Ostrobotnia meridionale.\nQua avvenne il caso di cronaca inerente Kyllikki Saari."}
{"id": "1152821", "revid": "2675", "url": "https://it.wikipedia.org/wiki?curid=1152821", "title": "Storkyro", "text": ""}
{"id": "1152822", "revid": "110157", "url": "https://it.wikipedia.org/wiki?curid=1152822", "title": "Isokyr\u00f6", "text": "Isokyr\u00f6 (\"Storkyro\" in svedese) \u00e8 un comune finlandese di 4.936 abitanti (dato 2012), situato nella regione dell'Ostrobotnia.\nSociet\u00e0.\nLingue e dialetti.\nIl finlandese \u00e8 l'unica lingua ufficiale di Isokyr\u00f6."}
{"id": "1152823", "revid": "1748167", "url": "https://it.wikipedia.org/wiki?curid=1152823", "title": "Geografia della Tanzania", "text": "La geografia della Tanzania \u00e8 varia. Il nordest \u00e8 montagnoso, e include i vulcani Meru e Kilimanjaro, che \u00e8 il punto pi\u00f9 alto del continente africano (5.895 m). A ovest delle catene montuose si sviluppano vaste regioni di savana, fra cui quella del celebre Parco Nazionale del Serengeti, e ancora pi\u00f9 a ovest si giunge nella regione dei grandi laghi con il Lago Vittoria e, pi\u00f9 a sud, il Tanganica. Il centro del paese \u00e8 costituito da un vasto altopiano, che comprende praterie e terra coltivata. Le quote scendono fino al livello del mare sulla costa orientale, che si affaccia sull'Oceano Indiano; poco al largo della costa si trovano Zanzibar e altre isole minori. Il clima \u00e8 vario come la morfologia; mentre la costa ha un clima caldo-umido tipicamente tropicale, nell'entroterra le temperature sono mitigate dall'altitudine. Ci sono due stagioni delle piogge: una prolungata da marzo a maggio, e un'altra meno intensa da novembre a gennaio.\nPosizione e confini.\nLa Tanzania si trova in Africa orientale, e include le isole di Mafia, Zanzibar e Pemba. Ha un'area complessiva di 945.087 km\u00b2, di cui 886.037 di terraferma e 59.050 di mare. Confina con il Burundi (per 451 km), il Kenya (769 km), il Malawi (475 km), il Mozambico (756 km), il Ruanda (217 km), l'Uganda (396 km) e la Repubblica Democratica del Congo (473 km); a est si affaccia sull'Oceano Indiano, con 1.424 km di costa.\nMorfologia.\nIl territorio della Tanzania si pu\u00f2 considerare suddiviso in quattro diverse fasce di altitudine. A partire dalle coste si sviluppa verso l'entroterra un sistema di pianure a bassa quota, che si alzano procedendo verso l'interno fino a un vasto altopiano centrale. A nord e sud dell'altopiano centrale ci sono altre pianure a quote inferiori ma sempre elevate (\"highlands\"). La parte nordorientale della Tanzania, infine \u00e8 montuosa, e appartiene al pi\u00f9 vasto sistema orografico della Great Rift Valley. Vi si trovano monti Meru e Kilimanjaro (entrambi vulcani attivi) e i monti Pare. Con i suoi 5.895 m, il Kilimanjaro \u00e8 la cima pi\u00f9 alta dell'Africa.\nIdrografia.\nLa Tanzania, in particolare nella sua parte occidentale, appartiene alla Regione dei Grandi Laghi africani e comprende parzialmente nel proprio territorio tre fra i principali laghi dell'area, il Lago Vittoria, il Tanganica, e il Lago Malawi. Il Lago Vittoria, situato al confine con Kenya e Uganda, \u00e8 il pi\u00f9 grande dell'Africa, e d\u00e0 origine al Nilo. Il Tanganica, al confine con la Repubblica Democratica del Congo, \u00e8 il secondo lago pi\u00f9 antico del mondo, e il secondo anche per profondit\u00e0, dopo il lago Baikal (Siberia). Nella zona meridionale del paese, si trovano il lago Rukwa, soggetto a notevoli variazioni di livello, il lago Ngozi, lago craterico nella catena dei monti Kipengere e il lago Malawi o Niassa, infine, che si trova al confine fra Tanzania, Malawi e Mozambico. L'unico fiume di rilievo del paese \u00e8 il Rufiji, di circa 600 km di lunghezza (dei quali 100 navigabili), che sfocia nell'Oceano Indiano nel Canale di Mafia.\nClima.\nIl clima della Tanzania varia da tropicale (lungo la costa) a temperato e semi-arido sugli altopiani interni."}
{"id": "1152824", "revid": "110157", "url": "https://it.wikipedia.org/wiki?curid=1152824", "title": "Jaala", "text": "Jaala \u00e8 stato un comune di 1.901 abitanti della Finlandia meridionale, situato nella regione del Kymenlaakso. Il comune \u00e8 stato soppresso nel 2009 ed \u00e8 ora compreso nel comune di Kouvola."}
{"id": "1152826", "revid": "110157", "url": "https://it.wikipedia.org/wiki?curid=1152826", "title": "Jalasj\u00e4rvi", "text": "Jalasj\u00e4rvi \u00e8 stato un comune finlandese di 8.127 abitanti (dato 2012), situato nella regione dell'Ostrobotnia meridionale. A partire dal 1\u00ba gennaio 2016 fu aggregato al comune di Kurikka. \nVillaggi.\nAlavalli, Hirvij\u00e4rvi, Ilvesjoki, Jalasj\u00e4rvi, Jokipii, Keskikyl\u00e4, Koskue, Luopaj\u00e4rvi, Sikakyl\u00e4, Taivalmaa and Ylivalli."}
{"id": "1152829", "revid": "110157", "url": "https://it.wikipedia.org/wiki?curid=1152829", "title": "Janakkala", "text": "Janakkala \u00e8 un comune finlandese di 16.963 abitanti (dato 2012), situato nella regione del Kanta-H\u00e4me."}
{"id": "1152833", "revid": "2675", "url": "https://it.wikipedia.org/wiki?curid=1152833", "title": "Jockis", "text": ""}
{"id": "1152835", "revid": "110157", "url": "https://it.wikipedia.org/wiki?curid=1152835", "title": "Jokioinen", "text": "Jokioinen (\"Jockis\" in svedese) \u00e8 un comune finlandese di 5.670 abitanti (dato 2012), situato nella regione del Kanta-H\u00e4me."}
{"id": "1152836", "revid": "21079", "url": "https://it.wikipedia.org/wiki?curid=1152836", "title": "Intervallo unitario", "text": ""}
{"id": "1152838", "revid": "110157", "url": "https://it.wikipedia.org/wiki?curid=1152838", "title": "Jomala", "text": "Jomala \u00e8 un comune finlandese di 4.260 abitanti (dato 2012), situato nella regione delle Isole \u00c5land.\nLocalit\u00e0.\nIl comune \u00e8 formato dalle seguenti localit\u00e0:\nAndersb\u00f6le, Bj\u00f6rsby, Buskb\u00f6le, Dalkarby, Djurvik, Gottby, G\u00f6lby, Hammarudda, Hinderb\u00f6le, Ingby, Jomalaby, Karrb\u00f6le, Kila, Kungs\u00f6by, M\u00f6ckelby, M\u00f6ckel\u00f6, Norrsunda, Rasmansb\u00f6le, Ringsb\u00f6le, Sviby, S\u00f6dersunda, Torp, Ulvsby, Vargsunda, V\u00e4stansunda, V\u00e4sterkalmar, Ytterby, Yttern\u00e4s, \u00d6danb\u00f6le, \u00d6nningeby, \u00d6sterkalmar, \u00d6verby.\nSociet\u00e0.\nLingue e dialetti.\nLo svedese \u00e8 l'unica lingua ufficiale di Jomala; 9,3% parlano altre lingue, compreso il finlandese (4,8%). "}
{"id": "1152839", "revid": "399", "url": "https://it.wikipedia.org/wiki?curid=1152839", "title": "Jorois", "text": ""}
{"id": "1152840", "revid": "110157", "url": "https://it.wikipedia.org/wiki?curid=1152840", "title": "Joroinen", "text": "Joroinen (\"Jorois\" in svedese) \u00e8 un comune finlandese di 5.327 abitanti (dato 2012), situato nella regione del Savo meridionale.\nSport.\nHa ospitato i campionati europei di triathlon long distance del 1987 ed i campionati europei di triathlon middle distance del 1992."}
{"id": "1152841", "revid": "1964823", "url": "https://it.wikipedia.org/wiki?curid=1152841", "title": "Joutsa", "text": "Joutsa \u00e8 un comune finlandese di 4 264 abitanti, situato nella regione della Finlandia centrale. Il paese di Leivonm\u00e4ki \u00e8 confluito nel comune di Joutsa nel 2008. Qui, nel 1985, si tenne la 26\u00aa edizione delle Olimpiadi internazionali della matematica."}
{"id": "1152843", "revid": "110157", "url": "https://it.wikipedia.org/wiki?curid=1152843", "title": "Jurva", "text": "Jurva \u00e8 stato un comune finlandese di 4.434 abitanti, situato nella regione dell'Ostrobotnia meridionale. Il comune \u00e8 stato soppresso nel 2009 e accorpato a Kurikka."}
{"id": "1152844", "revid": "15756", "url": "https://it.wikipedia.org/wiki?curid=1152844", "title": "Bacino di Novosibirsk", "text": "Il bacino di Novosibirsk (russo \u041d\u043e\u0432\u043e\u0441\u0438\u0431\u0438\u0301\u0440\u0441\u043a\u043e\u0435 \u0432\u043e\u0434\u043e\u0445\u0440\u0430\u043d\u0438\u0301\u043b\u0438\u0449\u0435, \"Novosibirskoe vodochranili\u0161\u010de\"), chiamato informalmente \"mare dell'Ob'\" (in russo \u041e\u0431\u0441\u043a\u043e\u0435 \u043c\u043e\u0440\u0435, \"Obskoe More\"), \u00e8 un lago artificiale della Russia, situato nella Siberia sudoccidentale nella regione dell'Oblast' di Novosibirsk e nel Territorio dell'Altaj. Fu creato a partire dal 1956, in seguito alla costruzione di una grossa diga sul fiume Ob' per scopi idroelettrici.\nSulle rive del bacino ci sono le citt\u00e0 di Berdsk, Kamen'-na-Obi e Novosibirsk. Alla creazione del bacino idrico, la parte storica centrale della citt\u00e0 di Berdsk, cos\u00ec come molti villaggi della regione di Novosibirsk, furono completamente allagati.\nIl lago ha una superficie di 1\u00a0070 km2, con una lunghezza di 200 km e una larghezza massima di 22\u00a0km; la profondit\u00e0 media \u00e8 di 9 m, con un massimo di 25\u00a0m. \u00c8 gelato, mediamente, da novembre ad aprile; nei mesi estivi diventa invece una popolare meta turistica per gli abitanti della vicina Novosibirsk."}
{"id": "1152845", "revid": "399", "url": "https://it.wikipedia.org/wiki?curid=1152845", "title": "Juga", "text": ""}
{"id": "1152847", "revid": "110157", "url": "https://it.wikipedia.org/wiki?curid=1152847", "title": "Juuka", "text": "Juuka (\"Juga\" in svedese) \u00e8 un comune finlandese di 5.436 abitanti (dato 2012), situato nella regione della Carelia settentrionale.\nQuesta cittadina \u00e8 nota per l'estrazione della steatite e per l'artigianato. Ha un piccolo centro storico denominato \"Puu-Juuka\" (lett. \"Juuka di legno\") fatto di case di legno strutturale, alcune delle quali pi\u00f9 che centenarie."}
{"id": "1152848", "revid": "767487", "url": "https://it.wikipedia.org/wiki?curid=1152848", "title": "Juupajoki", "text": "Juupajoki \u00e8 un comune finlandese di 2.046 abitanti (dato 2012), , situato nella regione del Pirkanmaa."}
{"id": "1152849", "revid": "110157", "url": "https://it.wikipedia.org/wiki?curid=1152849", "title": "Juva", "text": "Juva \u00e8 un comune finlandese di 6.911 abitanti (dato 2012), situato nella regione del Savo meridionale.\nNei pressi del raccordo ferroviario si trova lo spazio espositivo Puutaiton\u00e4yttely, comprendente pi\u00f9 di 500 sculture in legno eseguite da 40 artisti, nella maggior parte dei casi realizzate per mezzo di una motosega."}
{"id": "1152851", "revid": "2675", "url": "https://it.wikipedia.org/wiki?curid=1152851", "title": "Jyv\u00e4skyl\u00e4 landskommun", "text": ""}
{"id": "1152852", "revid": "110157", "url": "https://it.wikipedia.org/wiki?curid=1152852", "title": "Jyv\u00e4skyl\u00e4n maalaiskunta", "text": "Jyv\u00e4skyl\u00e4n maalaiskunta (\"Jyv\u00e4skyl\u00e4 landskommun\" in svedese), ufficialmente abbreviato in Jyv\u00e4skyl\u00e4n mlk, \u00e8 stato un comune finlandese di 35.479 abitanti, situato nella regione della Finlandia centrale. Il comune \u00e8 confluito in quello di Jyv\u00e4skyl\u00e4 il 1\u00ba gennaio 2009."}
{"id": "1152853", "revid": "110157", "url": "https://it.wikipedia.org/wiki?curid=1152853", "title": "J\u00e4mij\u00e4rvi", "text": "J\u00e4mij\u00e4rvi \u00e8 un comune finlandese di 2.001 abitanti (dato 2012), situato nella regione del Satakunta."}
{"id": "1152855", "revid": "110157", "url": "https://it.wikipedia.org/wiki?curid=1152855", "title": "Kaavi", "text": "Kaavi \u00e8 un comune finlandese di 3.387 abitanti (dato 2012), situato nella regione del Savo settentrionale."}
{"id": "1152857", "revid": "767487", "url": "https://it.wikipedia.org/wiki?curid=1152857", "title": "Kalvola", "text": "Kalvola \u00e8 stato un comune finlandese di 3.435 abitanti, situato nella regione del Kanta-H\u00e4me. Il comune \u00e8 stato soppresso nel 2009 ed \u00e8 compreso nel comune di H\u00e4meenlinna."}
{"id": "1152858", "revid": "110157", "url": "https://it.wikipedia.org/wiki?curid=1152858", "title": "Kangasala", "text": "Kangasala \u00e8 un comune finlandese di 29.890 abitanti (dato 2012), situato nella regione del Pirkanmaa.\nDal gennaio 2011 \u00e8 compreso il soppresso comune di Kuhmalahti."}
{"id": "1152860", "revid": "110157", "url": "https://it.wikipedia.org/wiki?curid=1152860", "title": "Kangasniemi", "text": "Kangasniemi \u00e8 un comune finlandese di 5.863 abitanti (dato 2012), situato nella regione del Savo meridionale.\n\u00c8 la citt\u00e0 natale del pentatleta Tepa Reinikainen."}
{"id": "1152861", "revid": "254059", "url": "https://it.wikipedia.org/wiki?curid=1152861", "title": "Kannonkoski", "text": "Kannonkoski \u00e8 un comune finlandese di 1.546 abitanti (dato 2012), situato nella regione della Finlandia centrale."}
{"id": "1152862", "revid": "2675", "url": "https://it.wikipedia.org/wiki?curid=1152862", "title": "B\u00f6tom", "text": ""}
{"id": "1152863", "revid": "110157", "url": "https://it.wikipedia.org/wiki?curid=1152863", "title": "Karijoki", "text": "Karijoki (\"B\u00f6tom\" in svedese) \u00e8 un comune finlandese di 1.526 abitanti (dato 2012), situato nella regione dell'Ostrobotnia meridionale."}
{"id": "1152864", "revid": "2675", "url": "https://it.wikipedia.org/wiki?curid=1152864", "title": "Karislojo", "text": ""}
{"id": "1152865", "revid": "254059", "url": "https://it.wikipedia.org/wiki?curid=1152865", "title": "Karjalohja", "text": "Karjalohja (\"Karislojo\" in svedese) \u00e8 un comune finlandese di abitanti (dato 2012), situato nella regione dell'Uusimaa."}
{"id": "1152866", "revid": "254059", "url": "https://it.wikipedia.org/wiki?curid=1152866", "title": "Karstula", "text": "Karstula \u00e8 un comune finlandese di 4.458 abitanti (dato 2012), situato nella regione della Finlandia centrale."}
{"id": "1152869", "revid": "110157", "url": "https://it.wikipedia.org/wiki?curid=1152869", "title": "Karttula", "text": "Karttula \u00e8 un ex comune finlandese di 3.554 abitanti, situato nella regione del Savo settentrionale. \u00c8 stato soppresso nel 2011 ed \u00e8 ora compreso nel comune di Kuopio"}
{"id": "1152870", "revid": "110157", "url": "https://it.wikipedia.org/wiki?curid=1152870", "title": "Karvia", "text": "Karvia \u00e8 un comune finlandese di 2.597 abitanti (dato 2012), situato nella regione del Satakunta."}
{"id": "1152871", "revid": "2675", "url": "https://it.wikipedia.org/wiki?curid=1152871", "title": "Kaustby", "text": ""}
{"id": "1152872", "revid": "110157", "url": "https://it.wikipedia.org/wiki?curid=1152872", "title": "Kaustinen", "text": "Kaustinen (\"Kaustby\" in svedese) \u00e8 un comune finlandese di 4.278 abitanti (dato 2012), situato nella regione dell'Ostrobotnia centrale."}
{"id": "1152873", "revid": "110157", "url": "https://it.wikipedia.org/wiki?curid=1152873", "title": "Keitele", "text": "Keitele \u00e8 un comune finlandese di 2.514 abitanti (dato 2012), situato nella regione del Savo settentrionale."}
{"id": "1152874", "revid": "110157", "url": "https://it.wikipedia.org/wiki?curid=1152874", "title": "Keminmaa", "text": "Keminmaa \u00e8 un comune finlandese di 8.571 abitanti (dato 2012), situato nella regione della Lapponia."}
{"id": "1152877", "revid": "110157", "url": "https://it.wikipedia.org/wiki?curid=1152877", "title": "Kimito", "text": "Kimito (\"Kemi\u00f6\" in finlandese) \u00e8 stato un comune finlandese di 3.339 abitanti, situato nella regione del Varsinais-Suomi.\nIl comune era a maggioranza di lingua svedese (64%). Kimito \u00e8 confluito nel 2009 nel nuovo comune di Kimito\u00f6n."}
{"id": "1152878", "revid": "110157", "url": "https://it.wikipedia.org/wiki?curid=1152878", "title": "Kempele", "text": "Kempele \u00e8 un comune finlandese di 16.162 abitanti (dato 2012), situato nella regione dell'Ostrobotnia settentrionale."}
{"id": "1152879", "revid": "80339", "url": "https://it.wikipedia.org/wiki?curid=1152879", "title": "Mare dell'Ob", "text": ""}
{"id": "1152880", "revid": "106456", "url": "https://it.wikipedia.org/wiki?curid=1152880", "title": "Pugwash Conferences on Science and World Affairs", "text": "La Pugwash Conferences on Science and World Affairs \u00e8 una organizzazione non governativa, con sede in Canada, il cui scopo principale \u00e8 quello di sostenere la compatibilit\u00e0 dello sviluppo scientifico con l'equilibrio geopolitico e pacifico internazionale. L'associazione ricevette il Premio Nobel per la pace nel 1995.\nStoria.\nL'organizzazione prese il nome dal villaggio di pescatori di Pugwash, nella Nuova Scozia, dove nel 1957 si tenne il primo incontro per la sua fondazione. Lo spunto che permise la nascita della Conferenza di Pugwash fu il Manifesto Russell-Einstein redatto nel 1955 da Albert Einstein e Bertrand Russell, per convincere i governanti del mondo a valutare il pericolo dell'impatto di una guerra atomica nei confronti dello sviluppo della civilt\u00e0 umana. il presidente era J\u00f3zef Rotblat, anche il pi\u00f9 anziano tra gli scienziati di tale conferenza. I primi firmatari furono 22 scienziati provenienti da diversi paesi; 7 statunitensi, 3 sovietici, 3 giapponesi, 2 britannici, 2 canadesi, 1 australiano, 1 austriaco, 1 francese, 1 cinese ed 1 polacco."}
{"id": "1152881", "revid": "110157", "url": "https://it.wikipedia.org/wiki?curid=1152881", "title": "Kerim\u00e4ki", "text": "Kerim\u00e4ki \u00e8 un comune finlandese di 5.565 abitanti (dato 2012), situato nella regione del Savo meridionale.\nPur essendo un villaggio piccolo, conserva la chiesa in legno pi\u00f9 grande del mondo. Costruita nel 1847, fu progettata per avere pi\u00f9 di 3000 posti a sedere e contenere 5000 fedeli contando anche i posti in piedi.\nQueste dimensioni spropositate non furono un errore, ma vennero deliberatamente aumentate rispetto a quelle previste dal progetto originale a causa dell'entusiasmo della gente del posto. Quando la chiesa fu costruita, la popolazione di Kerim\u00e4ki ammontava infatti a 12.000 persone. I fedeli giungevano da tutta la regione, attraversando il lago a bordo delle tradizionali barche in legno \"kirkkovene\" (imbarcazioni).\nLa navata della chiesa misura 27 m d'altezza. Era impossibile riscaldare un edificio di tali proporzioni, tenendo di conto delle rigide temperature invernali in Finlandia. In origine all'interno erano situate otto stufe (ora ridotte a quattro), ma poich\u00e9 non erano sufficienti, sul retro fu costruita una cappella invernale pi\u00f9 piccola con 300 posti.\nLa struttura principale viene ancora oggi usata per le funzioni religiose in estate, ma l'ultima volta in cui la chiesa si \u00e8 riempita \u00e8 stata in occasione di un concerto di beneficenza tenuto nel 1972."}
{"id": "1152882", "revid": "110157", "url": "https://it.wikipedia.org/wiki?curid=1152882", "title": "Kestil\u00e4", "text": "Kestil\u00e4 \u00e8 stato un comune finlandese di 1.608 abitanti, situato nella regione dell'Ostrobotnia settentrionale. \u00c8 stato soppresso nel 2009 ed \u00e8 ora compreso nel comune di Siikalatva"}
{"id": "1152884", "revid": "399", "url": "https://it.wikipedia.org/wiki?curid=1152884", "title": "Kes\u00e4lax", "text": ""}
{"id": "1152885", "revid": "767487", "url": "https://it.wikipedia.org/wiki?curid=1152885", "title": "Kes\u00e4lahti", "text": "Kes\u00e4lahti (\"Kes\u00e4lax\" in svedese) \u00e8 un comune finlandese di 2.354 abitanti (dato 2012), situato nella regione della Carelia settentrionale."}
{"id": "1152886", "revid": "767487", "url": "https://it.wikipedia.org/wiki?curid=1152886", "title": "Kihni\u00f6", "text": "Kihni\u00f6 \u00e8 un comune finlandese di 2.181 abitanti (dato 2012), situato nella regione del Pirkanmaa."}
{"id": "1152887", "revid": "110157", "url": "https://it.wikipedia.org/wiki?curid=1152887", "title": "Kiikala", "text": "Kiikala \u00e8 stato un comune finlandese di 1.892 abitanti, situato nella regione del Varsinais-Suomi. Il comune \u00e8 stato soppresso nel 2009."}
{"id": "1152888", "revid": "399", "url": "https://it.wikipedia.org/wiki?curid=1152888", "title": "Kikois", "text": ""}
{"id": "1152889", "revid": "767487", "url": "https://it.wikipedia.org/wiki?curid=1152889", "title": "Kiikoinen", "text": "Kiikoinen (\"Kikois\" in svedese) \u00e8 un comune finlandese di 1.268 abitanti (dato 2012), situato nella regione del Satakunta."}
{"id": "1152890", "revid": "110157", "url": "https://it.wikipedia.org/wiki?curid=1152890", "title": "Kiiminki", "text": "Kiiminki \u00e8 un comune finlandese di 13.263 abitanti (dato 2012), situato nella regione dell'Ostrobotnia settentrionale."}
{"id": "1152891", "revid": "110157", "url": "https://it.wikipedia.org/wiki?curid=1152891", "title": "Kinnula", "text": "Kinnula \u00e8 un comune finlandese di 1.814 abitanti (dato 2012), situato nella regione della Finlandia centrale."}
{"id": "1152894", "revid": "110157", "url": "https://it.wikipedia.org/wiki?curid=1152894", "title": "Kisko", "text": "Kisko \u00e8 stato un comune finlandese di 1.873 abitanti, situato nella regione del Varsinais-Suomi. Il comune \u00e8 stato soppresso nel 2009."}
{"id": "1152897", "revid": "289247", "url": "https://it.wikipedia.org/wiki?curid=1152897", "title": "Polisportiva Stiassi Doves", "text": ""}
{"id": "1152898", "revid": "399", "url": "https://it.wikipedia.org/wiki?curid=1152898", "title": "Kiukais", "text": ""}
{"id": "1152899", "revid": "110157", "url": "https://it.wikipedia.org/wiki?curid=1152899", "title": "Kiukainen", "text": "Kiukainen (\"Kiukais\" in svedese) \u00e8 stato un comune finlandese di 3.348 abitanti, situato nella regione del Satakunta. \u00c8 stato soppresso nel 2009 ed \u00e8 ora compreso nel comune di Eura."}
{"id": "1152900", "revid": "110157", "url": "https://it.wikipedia.org/wiki?curid=1152900", "title": "Kivij\u00e4rvi", "text": "Kivij\u00e4rvi \u00e8 un comune finlandese di 1.330 abitanti (dato 2012), situato nella regione della Finlandia centrale."}
{"id": "1152902", "revid": "110157", "url": "https://it.wikipedia.org/wiki?curid=1152902", "title": "Kolari", "text": "Kolari \u00e8 un comune finlandese di 3.839 abitanti (dato 2012), situato nella regione della Lapponia."}
{"id": "1152903", "revid": "254059", "url": "https://it.wikipedia.org/wiki?curid=1152903", "title": "Konnevesi", "text": "Konnevesi \u00e8 un comune finlandese di 2.919 abitanti (dato 2012), situato nella regione della Finlandia centrale."}
{"id": "1152904", "revid": "2675", "url": "https://it.wikipedia.org/wiki?curid=1152904", "title": "Kontiolax", "text": ""}
{"id": "1152905", "revid": "110157", "url": "https://it.wikipedia.org/wiki?curid=1152905", "title": "Kontiolahti", "text": "Kontiolahti (\"Kontiolax\" in svedese) \u00e8 un comune finlandese di 13.982 abitanti (dato 2012), situato nella regione della Carelia settentrionale.\nSport.\nStazione sciistica specializzata nello sci nordico, Kontiolahti ha ospitato in pi\u00f9 occasioni competizioni internazionali di biathlon, tra le quali tre rassegne iridate (nel 1990, nel 1999 e nel 2015) e numerose tappe della Coppa del Mondo.\nLa cittadina ha anche organizzato numerose gare di sci di fondo, tra le quali diverse edizioni dei Campionati finlandesi."}
{"id": "1152906", "revid": "2675", "url": "https://it.wikipedia.org/wiki?curid=1152906", "title": "Korpilax", "text": ""}
{"id": "1152907", "revid": "110157", "url": "https://it.wikipedia.org/wiki?curid=1152907", "title": "Korpilahti", "text": "Korpilahti (\"Korpilax\" in svedese) \u00e8 stato un comune finlandese di 5.005 abitanti, situato nella regione della Finlandia centrale. Il comune \u00e8 stato soppresso nel 2009 e compreso nella citt\u00e0 di Jyv\u00e4skyl\u00e4."}
{"id": "1152911", "revid": "110157", "url": "https://it.wikipedia.org/wiki?curid=1152911", "title": "Korpo", "text": "Korpo (\"Korppoo\" in finlandese) era un comune finlandese a maggioranza di lingua svedese di 846 abitanti, situato nella regione del Varsinais-Suomi. Il comune \u00e8 stato soppresso nel 2009, confluendo nella nuova citt\u00e0 di V\u00e4st\u00e5boland."}
{"id": "1152912", "revid": "119339573", "url": "https://it.wikipedia.org/wiki?curid=1152912", "title": "I bari", "text": "I bari \u00e8 un dipinto a olio su tela di 94 \u00d7 131\u00a0cm realizzato nel 1594 dal pittore italiano Caravaggio.\n\u00c8 conservato nel Kimbell Art Museum di Fort Worth, che lo ha acquistato nel 1987 a Zurigo da un collezionista privato.\nIl quadro godette di notevole fortuna e fu soggetto di numerose copie da parte degli artisti contemporanei, oltre a garantire notoriet\u00e0 a Caravaggio tra gli aristocratici romani: il committente fu, infatti, il cardinale Francesco Maria Del Monte, il cui stemma \u00e8 dipinto sul retro.\nNel 2007 \u00e8 stata riconosciuta come autentica una versione precedente del dipinto (\"I bari\"), appartenuta al collezionista e storico d'arte Denis Mahon e attualmente conservata nel Museo dell'Ordine dei cavalieri di San Giovanni di Clerkenwell (Londra).\nDescrizione e stile.\nIl quadro mette in scena una truffa. Un giovane ingenuo sta giocando a carte con un suo coetaneo il quale in complotto con un suo compare pi\u00f9 anziano trucca il gioco delle carte. Tutti i personaggi sono in piedi attorno ad un tavolo ricoperto da una raffinata tovaglia damascata. La pittura \u00e8 precisa e descrittiva in accordo con la filosofia artistica del Caravaggio.\nSi tratta con molta probabilit\u00e0 di uno dei primi quadri picareschi del Caravaggio. Addirittura Freidlander ha affermato che i \"Bari\" siano l'illustrazione di un passo delle Novelas ejemplares di Cervantes. Altri, come Barry Wind, hanno voluto vedere in quest'opera del Caravaggio un misto tra romanzi picareschi, la commedia teatrale e le scene di genere fiamminghe. Paleotti invece associa gli imbroglioni con \"I Bravi\" personaggi tipici delle commedie dell'arte di tardo Cinquecento. Frommel riconduce i \"Bari\" ad un tema molto caro a Caravaggio, quello della giovinezza: infatti il giovane che sta per essere imbrogliato simboleggia il giovane ingenuo e sprovveduto che viene raggirato dalla controparte pericolosa. Infine il Marini rilegge il quadro in chiave cristiana, trovando un collegamento con la Parabola del figlio prodigo, il giovane che abbandona la famiglia per le avventure e che si ritrova in circostanze sconvenienti.\n\u00c8 facile rintracciare nei \"Bari\" l'influenza della pittura veneta: Pevsener trova molte somiglianze tra i gruppi dei giocatori di carte del Caravaggio, con i soldati a tavola nella \"Cena in casa del fariseo\" di Romanino.\nPochi artisti hanno saputo rendere la concentrazione in modo pi\u00f9 convincente: il giovane ingenuo cos\u00ec intento a scegliere la carta, l'altro in vigile attesa del momento buono per barare. Altamente drammatico nell'azione esso \u00e8 un capolavoro di modellatura, disegno e uso della luce. \u00c8 un tipico dipinto di estrazione veneta di tre figure. Due di esse fremono d'impazienza, tanto pi\u00f9 che il giovane contro il quale essi complottano sembra non sappia porre fine alle sue profonde riflessioni. L'ingenuo \u00e8 vestito di velluto scuro e decorazioni nere mentre i bari hanno vesti variopinte.\nIl contrasto tra le vesti dei tre personaggi testimonia una diversit\u00e0 di classe sociale. La parete, usata come sfondo, \u00e8 colpita da un fascio di luce che proviene da una finestra posta in alto a sinistra e mette in luce, oltre ai personaggi, l'angolo di intersezione dei muri perimetrali della stanza. La tela, oltre ad essere un capolavoro \u00e8 un caposaldo della pittura e segna, per il soggetto descritto e la sua teatralit\u00e0, un confine definitivo con il manierismo del Cinquecento. Per la prima volta una scena \u00e8 dipinta con i soggetti rappresentati di tre quarti. E per la prima volta viene colto l'attimo. Il dipinto ha una tensione teatrale che si percepisce perfettamente guardando il volto del baro anziano che \u00e8 quella di un attore in scena. I suoi guanti rotti gli forniscono un tratto comico come quelli dei pagliacci (matrice picaresca). \u00c8 un ritratto molto particolare e molto famoso.\nLa resa della tensione dei due bari \u00e8 notevole, tutto in loro \u00e8 pronto a spiccare un balzo; gli sguardi, le orecchie tese in ascolto, cos\u00ec come i muscoli. Il giovane sprovveduto \u00e8 invece rappresentato rilassato, calmo e mollemente appoggiato sul tavolo. Egli \u00e8 in procinto di giocare la sua carta, e proprio per questo i due bari sono protesi fisicamente verso il suo corpo. Le due figure costituiscono cos\u00ec quasi un contenitore che avvolge l'ingenuo. Egli sembra essere fagocitato dai due bari, e non si otterrebbe lo stesso effetto se il braccio del baro giovane non fosse trasversale alla vista quasi a racchiudere spazialmente il truffato. In contrapposizione l'ingenuo \u00e8 rannicchiato su s\u00e9 stesso, non in senso difensivo, ma solo per trasmettere la sensazione di non essere all'altezza della situazione.\nIl pugnale che pende dalla cinta del baro giovane serve ad informare l'osservatore del carattere malandrino dei due ceffi. Tutto nel dipinto sembra sovrastare l'ingenuo, come ad esempio il livello degli occhi dei bari che si trovano in un piano superiore rispetto a quelli del soggetto truffato, rivelando indiscutibilmente l'innata e straordinaria capacit\u00e0 di descrizione psicologica di Caravaggio. Nel dipinto per entrambi i bari l'autore ci mostra di essi un solo occhio. Una radiografia mostra che il Merisi dipinse il volto del baro anziano con entrambi gli occhi per poi pentirsi e coprire il destro con la falda del cappello dell'ingenuo. Per accentuare l'annullamento tra lo spazio reale e lo spazio dipinto, in molti quadri Caravaggio inserisce un elemento che sembra voler penetrare nello spazio fisico dello spettatore, facendo da \"ponte\" fra le due realt\u00e0. Nell'opera in esame l'elemento per questo artificio \u00e8 rappresentato dallo spadino appeso alla cinta del giovane baro.\nLa partita in corso fra i tre attori sulla scena \u00e8 giocata con un mazzo di carte liguri, dal seme francese e il gioco in questione \u00e8 lo \"zarro\", un gioco di origine persiana che nel rinascimento era stato bandito dal Duca di Milano Francesco Sforza con un editto del 1531 in quanto si riteneva fosse \"socialmente pericoloso\". Nel gioco dello zarro vi era un mazzo di venti carte; ogni giocatore ne possedeva cinque e i punti da effettuare erano molto simili a quelli del poker ma molto pi\u00f9 limitati. Infatti gli unici punti previsti erano: la coppia, il tris e il colore (carte tutte dello stesso seme). Ora consideriamo le carte visibili sulla scena. In tavola si trova un 4 di quadri. Sulla schiena del baro, sono ben visibili altre due carte: un 7 di cuori e un 6 di fiori. Il giovane ingenuo \u00e8 evidentemente preso nel guardare le proprie carte, ci\u00f2 denota che \u00e8 il suo turno e sta valutando la sua prossima mossa. Il gregario del baro alle sue spalle scruta abilmente le sue carte e segna, con le dita della mano destra leggermente aperte il numero 3.\nIl giovane baro, affidandosi alla segnalazione del suo complice, sta prelevando da dietro la sua schiena il 6 di fiori, con l'intento di sostituirlo con una delle sue stesse carte. Il quattro di quadri sui tavoli \u00e8 stato palesemente appena giocato dal baro; il suo compare gli fa sapere che il suo giovane avversario ha in mano un tris, che nel gioco dello zarro \u00e8 sicuramente un punto molto alto; la sua espressione infatti \u00e8 un misto di furtivit\u00e0, di sorpresa e preoccupazione. L'espressione del giovane baro per\u00f2 non sembra minimamente turbata, anzi sembra attendere con evidente sicurezza la mossa dell'avversario perch\u00e9 egli sa perfettamente che vincer\u00e0. Quel 6 di fiori gli servir\u00e0 infatti per completare il suo punto vincente, superando il tris con un colore appunto, di fiori.\nL'imbroglione \u00e8 rappresentato di spalle, permettendo cos\u00ec allo spettatore di notare che sta estraendo alcune carte dalla tasca posteriore; dietro il tavolo c'\u00e8 il giocatore; ancora pi\u00f9 lontano si trova il \"bravo\", intento a spiare le carte del giocatore.\nI tre personaggi compongono un triangolo nel quale la scatola con i dadi contribuisce ad aumentare la spazialit\u00e0 della raffigurazione creata dall'incrocio di sguardi.\nL'atmosfera \u00e8 luminosa in accordo con la pittura veneta.\nNotevole \u00e8 la rappresentazione dei minimi particolari, tanto nel backgammon, frammento di natura morta, quanto nel guanto usurato del baro e nelle piume del copricapo dell'imbroglione.\nQuesta scena, cos\u00ec teatrale, descrittiva e realistica contiene tuttavia un monito morale, una condanna del malcostume, in particolare del vizio del gioco. Non si tratta dell'unico monito contenuto implicitamente in un dipinto, un altro esempio \u00e8 dato dalla \"Buona ventura\", per quanto riguarda la condanna di coloro che vorrebbero venire a conoscenza della propria sorte non rispettando l'imperscrutabilit\u00e0 della volont\u00e0 divina.\nQuesta chiave di lettura potrebbe essere sviluppata fino a ribaltare i rapporti di forza tra i personaggi; in tal senso i bari, costretti a un confronto impari contro la sorte, assumono di fatto tensioni spiccatissime; praticamente teatrale nel baro anziano, tale tensione sfocia quasi nell'inquietudine nel baro giovane. Nello stesso senso, la figura del giovane truffato sembra avvalersi di una serenit\u00e0 apparentemente ingiustificata, non ingenua, ma temibile."}
{"id": "1152914", "revid": "339392", "url": "https://it.wikipedia.org/wiki?curid=1152914", "title": "Joint Research Center", "text": ""}
{"id": "1152915", "revid": "767487", "url": "https://it.wikipedia.org/wiki?curid=1152915", "title": "Korsn\u00e4s", "text": "Korsn\u00e4s \u00e8 un comune finlandese di 2.244 abitanti (dato 2012), situato nella regione dell'Ostrobotnia.\nSociet\u00e0.\nLingue e dialetti.\nLo svedese \u00e8 l'unica lingua ufficiale di Korsn\u00e4s; 11,6% parlano altre lingue, compreso il finlandese (3,0%). Ancora in 1997 97,7% parlano lo svedese ma il comune ha dato il benvenuto a molti immigrati, soprattutto vietnamiti e bosgnacchi. "}
{"id": "1152916", "revid": "110157", "url": "https://it.wikipedia.org/wiki?curid=1152916", "title": "Kortesj\u00e4rvi", "text": "Kortesj\u00e4rvi \u00e8 stato un comune finlandese di 2.384 abitanti, situato nella regione dell'Ostrobotnia meridionale. \u00c8 stato soppresso nel 2009 ed \u00e8 ora compreso nel comune di Kauhava."}
{"id": "1152917", "revid": "2675", "url": "https://it.wikipedia.org/wiki?curid=1152917", "title": "Koskis", "text": ""}
{"id": "1152918", "revid": "110157", "url": "https://it.wikipedia.org/wiki?curid=1152918", "title": "Koski Tl", "text": "Koski Tl (\"Koskis\" in svedese) \u00e8 un comune finlandese di 2.445 abitanti, situato nella regione del Varsinais-Suomi."}
{"id": "1152920", "revid": "1516566", "url": "https://it.wikipedia.org/wiki?curid=1152920", "title": "Kronoby", "text": "Kronoby (Kruunupyy in finlandese) \u00e8 un comune finlandese di 6.578 abitanti (dato 2017), facente parte dell'Ostrobotnia svedese e situato nella regione dell'Ostrobotnia.\nLa superficie \u00e8 di 752,65 km\u00b2 di cui il 5 % sono acque. La densit\u00e0 \u00e8 di circa 9 abitanti per km\u00b2.\nKronoby \u00e8 un comune con due lingue ufficiali, lo svedese \u00e8 quella pi\u00f9 diffusa ed \u00e8 la lingua madre di circa il 79 % degli abitanti di Kronoby, mentre gli abitanti di lingua madre finlandese sono il 18 % circa.\nNel 1969 i comuni di Nedervetil e Terj\u00e4rv vennero accorpati al comune di Kronoby.\nL'aeroporto di Kokkola-Pietarsaari \u00e8 situato nel comune di Kronoby.\nQui nacque l'atleta Mona-Lisa Pursiainen.\nSociet\u00e0.\nLingue e dialetti.\nLe lingue ufficiali di Kronoby sono lo svedese ed il finlandese.\nNel comune di Kronoby viene parlato un dialetto svedese discendente dalla lingua svedese.\nMolte delle vecchie parole sono state preservate e ci\u00f2 che \u00e9 caratteristico del \"dialetto di Krombi\" \u00e9 il suo grande uso di dittonghi e abbreviazioni.\nSuddivisione del comune di Kronoby.\nKronoby.\nGli abitanti di Kronoby sono circa 3000.\nTerj\u00e4rv.\nGli abitanti di Terj\u00e4rv sono circa 1800.\nNedervetil.\nGli abitanti di Nedervetil sono circa 1500\nAltri piccoli centri sono: Sm\u00e5b\u00f6nders (300 abitanti ca), H\u00f6gnabba (100 abitanti ca), Merj\u00e4rv, br\u00e5t\u00f6, Norrby, Hopsala, P\u00e5ras.\nSport.\nCalcio.\nLa squadra di calcio di Kronoby si chiama HBK (Hovsala bollklubb) ed attualmente gioca in divisione 4.\nLa squadra di calcio di Nedervetil si chiama Ik Myran ed attualmente gioca in divisione 4.\nLa squadra di calcio di Terj\u00e4rv si chiama TUS (Terj\u00e4rv Ungdoms Sportklubb) ed attualmente gioca in divisione 4."}
{"id": "1152921", "revid": "2675", "url": "https://it.wikipedia.org/wiki?curid=1152921", "title": "Kuhmalax", "text": ""}
{"id": "1152922", "revid": "74801", "url": "https://it.wikipedia.org/wiki?curid=1152922", "title": "Kuhmalahti", "text": "Kuhmalahti (\"Kuhmalax\" in svedese) \u00e8 un ex comune finlandese di abitanti, situato nella regione del Pirkanmaa. Dal gennaio 2011 \u00e8 confluito nel comune di Kangasala"}
{"id": "1152923", "revid": "399", "url": "https://it.wikipedia.org/wiki?curid=1152923", "title": "Kuhmois", "text": ""}
{"id": "1152924", "revid": "254059", "url": "https://it.wikipedia.org/wiki?curid=1152924", "title": "Kuhmoinen", "text": "Kuhmoinen (\"Kuhmois\" in svedese) \u00e8 un comune finlandese di 2.505 abitanti (dato 2012), situato nella regione della Finlandia centrale."}
{"id": "1152926", "revid": "254059", "url": "https://it.wikipedia.org/wiki?curid=1152926", "title": "Kumlinge", "text": "Kumlinge \u00e8 un comune finlandese di 363 abitanti (dato 2012), situato nella regione delle Isole \u00c5land.\nSociet\u00e0.\nLingue e dialetti.\nLo svedese \u00e8 l'unica lingua ufficiale di Kumlinge; 9,1% parlano altre lingue, compreso il finlandese (5,3%). "}
{"id": "1152927", "revid": "110157", "url": "https://it.wikipedia.org/wiki?curid=1152927", "title": "Kuortane", "text": "Kuortane \u00e8 un comune finlandese di abitanti (dato 2012), situato nella regione dell'Ostrobotnia meridionale e noto per aver dato i natali al designer e architetto Alvar Aalto."}
{"id": "1152928", "revid": "5456", "url": "https://it.wikipedia.org/wiki?curid=1152928", "title": "Ros Mhic Thri\u00fain", "text": ""}
{"id": "1152929", "revid": "110157", "url": "https://it.wikipedia.org/wiki?curid=1152929", "title": "Kuru (Finlandia)", "text": "Kuru \u00e8 un ex comune finlandese di 2.774 abitanti, situato nella regione del Pirkanmaa e soppresso nel gennaio 2009. \u00c8 ora compreso nel comune di Yl\u00f6j\u00e4rvi."}
{"id": "1152932", "revid": "2675", "url": "https://it.wikipedia.org/wiki?curid=1152932", "title": "Gustavs", "text": ""}
{"id": "1152934", "revid": "110157", "url": "https://it.wikipedia.org/wiki?curid=1152934", "title": "Kustavi", "text": "Kustavi (\"Gustavs\" in svedese) \u00e8 un comune finlandese di 941 abitanti, situato nella regione del Varsinais-Suomi."}
{"id": "1152937", "revid": "767487", "url": "https://it.wikipedia.org/wiki?curid=1152937", "title": "Kuusjoki", "text": "Kuusjoki \u00e8 stato un comune finlandese di 1.855 abitanti, situato nella regione del Varsinais-Suomi. Il comune \u00e8 stato soppresso nel 2009."}
{"id": "1152938", "revid": "767487", "url": "https://it.wikipedia.org/wiki?curid=1152938", "title": "Kylm\u00e4koski", "text": "Kylm\u00e4koski \u00e8 un ex comune finlandese di 2.632 abitanti, situato nella regione del Pirkanmaa soppresso nel gennaio 2011. \u00c8 ora compreso nel comune di Akaa."}
{"id": "1152939", "revid": "110157", "url": "https://it.wikipedia.org/wiki?curid=1152939", "title": "Kyyj\u00e4rvi", "text": "Kyyj\u00e4rvi \u00e8 un comune finlandese di 1.500 abitanti (dato 2012), situato nella regione della Finlandia centrale."}
{"id": "1152942", "revid": "2675", "url": "https://it.wikipedia.org/wiki?curid=1152942", "title": "Kelvi\u00e5", "text": ""}
{"id": "1152943", "revid": "1868464", "url": "https://it.wikipedia.org/wiki?curid=1152943", "title": "K\u00e4lvi\u00e4", "text": "K\u00e4lvi\u00e4 (\"Kelvi\u00e5\" in svedese) \u00e8 stato un comune finlandese di 4.478 abitanti, situato nella regione dell'Ostrobotnia centrale. \u00c8 stato soppresso nel 2009 ed \u00e8 ora compreso nel comune di Kokkola."}
{"id": "1152946", "revid": "110157", "url": "https://it.wikipedia.org/wiki?curid=1152946", "title": "K\u00e4rk\u00f6l\u00e4", "text": "K\u00e4rk\u00f6l\u00e4 \u00e8 un comune finlandese di 4.798 abitanti (dato 2012), situato nella regione del P\u00e4ij\u00e4t-H\u00e4me."}
{"id": "1152947", "revid": "110157", "url": "https://it.wikipedia.org/wiki?curid=1152947", "title": "K\u00e4rs\u00e4m\u00e4ki", "text": "K\u00e4rs\u00e4m\u00e4ki \u00e8 un comune finlandese di 2.623 abitanti, situato nella regione dell'Ostrobotnia settentrionale."}
{"id": "1152948", "revid": "254059", "url": "https://it.wikipedia.org/wiki?curid=1152948", "title": "K\u00f6kar", "text": " \u00e8 un comune finlandese di 246 abitanti (dato 2012), situato nella regione delle Isole \u00c5land.\nSociet\u00e0.\nLingue e dialetti.\nLo svedese \u00e8 l'unica lingua ufficiale di K\u00f6kar; 10,2% parlano altre lingue, compreso il finlandese (9,8%)."}
{"id": "1152950", "revid": "2675", "url": "https://it.wikipedia.org/wiki?curid=1152950", "title": "Kjulo", "text": ""}
{"id": "1152951", "revid": "110157", "url": "https://it.wikipedia.org/wiki?curid=1152951", "title": "K\u00f6yli\u00f6", "text": "K\u00f6yli\u00f6 (\"Kjulo\" in svedese) era un comune finlandese di 2.805 abitanti (dato 2012), situato nella regione del Satakunta. A partire dal 1\u00ba gennaio 2016 fu aggregato al comune di S\u00e4kyl\u00e4."}
{"id": "1152952", "revid": "767487", "url": "https://it.wikipedia.org/wiki?curid=1152952", "title": "Inchon (film)", "text": "Inchon \u00e8 un film del 1981 diretto da Terence Young.\n\u00c8 un film di guerra, di produzione anglo/coreana, ed interpretato da Laurence Olivier nelle vesti del generale Douglas MacArthur. Il film, mai uscito in Italia, era stato ideato come veicolo di propaganda anticinese ed anticomunista da parte dell'entourage del predicatore sudcoreano Reverendo Moon, noto in Italia per avere \"sponsorizzato\" le nozze del Vescovo-esorcista Emmanuel Milingo con una donna coreana.\nTrama.\nNel 1950 gli Stati Uniti d'America, con un contingente che operava sotto il mandato delle Nazioni Unite e che comprendeva reparti di altri Paesi occidentali, fronteggiarono l'avanzata verso sud delle truppe nordcoreane. L'invasione era avallata dal tacito assenso di Unione Sovietica e Cina. Il 25 giugno l'esercito del sud veniva sbaragliato, mentre il contingente americano copriva l'evacuazione dei suoi cittadini dal porto di Inchon, nei pressi di Seul: il generale MacArthur dovette quindi affrontare delle difficili scelte.\nProduzione.\nMoon gode negli USA di un folto seguito specialmente negli ambienti della destra pi\u00f9 reazionaria (\u00e8 proprietario attraverso le fondazioni della sua Chiesa dell'Unificazione anche del quotidiano \"The Washington Times\") e sperava tramite la produzione di un kolossal cinematografico di aumentare ulteriormente la sua influenza. Il film, per\u00f2, soffr\u00ec di una lavorazione difficilissima caratterizzata da continui ritardi e aumenti di costo dovuti alla cattiva leadership (visto che Moon insisteva per affidare ruoli-chiave nella produzione a suoi \"fedelissimi\" inesperti del mondo del cinema).\nAccoglienza.\nAlla sua \"premi\u00e8re\", Moon fece distribuire biglietti-omaggio a decine di congressisti e senatori americani ma essa fu disturbata da picchetti di manifestanti che protestavano contro Moon e la sua setta e solo pochi politici ebbero il coraggio di presenziare alla proiezione correndo il rischio di venire associati al santone. Il film venne poi proiettato privatamente alla Casa Bianca dove l'ex-attore allora presidente Ronald Reagan disse di averlo trovato \"brutale ma divertente\". dove i produttori spesero centinaia di migliaia di dollari in un enorme \"battage\" pubblicitario che si rivel\u00f2 inutile visto che nessuna casa di distribuzione si rivel\u00f2 interessata a rilevarlo.\nRiconoscimenti.\nIl film si \u00e8 aggiudicato ben 4 Razzie Awards nel 1982:"}
{"id": "1152953", "revid": "2675", "url": "https://it.wikipedia.org/wiki?curid=1152953", "title": "Laihela", "text": ""}
{"id": "1152954", "revid": "110157", "url": "https://it.wikipedia.org/wiki?curid=1152954", "title": "Laihia", "text": "Laihia (\"Laihela\" in svedese) \u00e8 un comune finlandese di 7.948 abitanti (dato 2012), situato nella regione dell'Ostrobotnia.\nSociet\u00e0.\nLingue e dialetti.\nIl finlandese \u00e8 l'unica lingua ufficiale di Laihia."}
{"id": "1152956", "revid": "2675", "url": "https://it.wikipedia.org/wiki?curid=1152956", "title": "Lampis", "text": ""}
{"id": "1152957", "revid": "110157", "url": "https://it.wikipedia.org/wiki?curid=1152957", "title": "Lammi", "text": "Lammi (\"Lampis\" in svedese) \u00e8 stato un comune finlandese di 5.584 abitanti, situato nella regione del Kanta-H\u00e4me. \u00c8 stato soppresso nel 2009 ed \u00e8 compreso nel comune di H\u00e4meenlinna."}
{"id": "1152958", "revid": "289247", "url": "https://it.wikipedia.org/wiki?curid=1152958", "title": "Euridice (Filippo II)", "text": ""}
{"id": "1152959", "revid": "2675", "url": "https://it.wikipedia.org/wiki?curid=1152959", "title": "Lapptr\u00e4sk", "text": ""}
{"id": "1152960", "revid": "110157", "url": "https://it.wikipedia.org/wiki?curid=1152960", "title": "Lapinj\u00e4rvi", "text": "Lapinj\u00e4rvi (Lapptr\u00e4sk in svedese) \u00e8 un comune finlandese di 2.842 abitanti (dato 2012), situato nella regione dell'Uusimaa. Fino al 2011 apparteneva alla regione dell'Uusimaa orientale in seguito soppressa.\nSociet\u00e0.\nLingue e dialetti.\nLe lingue ufficiali di Lainj\u00e4rvi sono il finlandese e lo svedese, e 3,3% parlano altre lingue."}
{"id": "1152961", "revid": "110157", "url": "https://it.wikipedia.org/wiki?curid=1152961", "title": "Lapinlahti", "text": "Lapinlahti \u00e8 un comune finlandese di 10.369 abitanti (dato 2012), situato nella regione del Savo settentrionale.\nDal 2011 comprende l'ex comune di Varpaisj\u00e4rvi.\nIn questa cittadina si svolgono due manifestazioni di particolare rilievo: il campionato finlandese di raduno del bestiame (che si svolge in un fine settimana d'inizio luglio) e il festival del formaggio e del vino (nei primi di agosto).\nLapinlahti \u00e8 la citt\u00e0 della famiglia Halonen. Il suo membro pi\u00f9 famoso fu Pekka Halonen, esponente del Romanticismo nazionalista, ma la citt\u00e0 ha dedicato un museo alle sculture del cugino Eemil, uno dei pi\u00f9 famosi scultori finlandesi d'inizio Novecento."}
{"id": "1152962", "revid": "235890", "url": "https://it.wikipedia.org/wiki?curid=1152962", "title": "Spazio pseudometrico", "text": "In matematica, e pi\u00f9 precisamente in topologia, uno spazio pseudometrico \u00e8 una generalizzazione dello spazio metrico, in cui due punti distinti possono avere distanza zero.\nEsempi di spazi pseudometrici sono costruiti a partire da una seminorma su uno spazio vettoriale. \nDefinizione.\nUno spazio pseudometrico formula_1 \u00e8 un insieme formula_2 dotato di una funzione \nchiamata pseudometrica, che soddisfa le propriet\u00e0 seguenti per ogni formula_4 in formula_5:\nDifferentemente da uno spazio metrico, qui non \u00e8 richiesto che formula_9 sia diverso da zero per ogni coppia di punti distinti formula_10 e formula_11.\nEsempi.\nVi sono molti esempi di pseudometriche in analisi funzionale. Una seminorma formula_12 su uno spazio vettoriale induce sempre una pseudometrica nel modo seguente\nAd esempio, lo spazio Lp delle funzioni misurabili su un aperto \u00e8 dotato di una seminorma, e quindi di una pseudometrica.\nQuoziente.\nOgni spazio pseudometrico pu\u00f2 essere quozientato canonicamente ad uno spazio metrico, nel modo seguente.\nDue punti dello spazio pseudometrico formula_5 sono \"equivalenti\" se hanno distanza zero. Questa relazione \u00e8 effettivamente una relazione di equivalenza, e lo spazio quoziente da essa definito \u00e8 uno spazio metrico, poich\u00e9 la distanza\nrisulta ancora ben definita anche al quoziente."}
{"id": "1152963", "revid": "1318658", "url": "https://it.wikipedia.org/wiki?curid=1152963", "title": "Lappi", "text": "Lappi \u00e8 stato un comune finlandese di abitanti, situato nella regione del Satakunta. \u00c8 stato soppresso nel 2009 ed \u00e8 ora compreso nel comune di Rauma.\nNelle prossimit\u00e0 di Lappi si trova il sito archeologico funerario di Sammallahdenm\u00e4ki, patrimonio dell'umanit\u00e0 dell'UNESCO dal 1999."}
{"id": "1152964", "revid": "2675", "url": "https://it.wikipedia.org/wiki?curid=1152964", "title": "Laukas", "text": ""}
{"id": "1152965", "revid": "110157", "url": "https://it.wikipedia.org/wiki?curid=1152965", "title": "Laukaa", "text": "Laukaa (\"Laukas\" in svedese) \u00e8 un comune finlandese di 18.317 abitanti (dato 2012), situato nella regione della Finlandia centrale."}
{"id": "1152966", "revid": "110157", "url": "https://it.wikipedia.org/wiki?curid=1152966", "title": "Lavia", "text": "Lavia \u00e8 stato un comune finlandese di 1.945 abitanti (dato 2012), situato nella regione del Satakunta. A partire dal 1\u00ba gennaio 2015 fa parte di Pori."}
{"id": "1152969", "revid": "110157", "url": "https://it.wikipedia.org/wiki?curid=1152969", "title": "Lehtim\u00e4ki", "text": "Lehtim\u00e4ki \u00e8 stato un comune finlandese di 1.930 abitanti, situato nella regione dell'Ostrobotnia meridionale. \u00c8 stato soppresso nel 2009 ed \u00e8 ora compreso nel comune di Alaj\u00e4rvi"}
{"id": "1152971", "revid": "110157", "url": "https://it.wikipedia.org/wiki?curid=1152971", "title": "Leivonm\u00e4ki", "text": "Leivonm\u00e4ki era un comune finlandese di 1.123 abitanti, situato nella regione della Finlandia centrale. \u00c8 confluito nel comune di Joutsa nel 2008."}
{"id": "1152972", "revid": "1573940", "url": "https://it.wikipedia.org/wiki?curid=1152972", "title": "Nembrotha", "text": "Nembrotha \u00e8 un genere di molluschi nudibranchi della famiglia Polyceridae.\nDistribuzione e habitat.\nIl genere ha un areale Indo-Pacifico.\nTassonomia.\nIl genere comprende le seguenti specie:"}
{"id": "1152973", "revid": "149485", "url": "https://it.wikipedia.org/wiki?curid=1152973", "title": "Lemi", "text": "Lemi \u00e8 un comune finlandese di 3.062 abitanti (dato 2012), situato nella regione della Carelia meridionale."}
{"id": "1152974", "revid": "254059", "url": "https://it.wikipedia.org/wiki?curid=1152974", "title": "Lemland", "text": "Lemland \u00e8 un comune finlandese di 1.849 abitanti (dato 2012), situato nella regione delle Isole \u00c5land.\nSociet\u00e0.\nLingue e dialetti.\nLo svedese \u00e8 l'unica lingua ufficiale di Lemland; 6,6% parlano altre lingue, compreso il finlandese (3,9%). "}
{"id": "1152975", "revid": "2675", "url": "https://it.wikipedia.org/wiki?curid=1152975", "title": "Lembois", "text": ""}
{"id": "1152976", "revid": "110157", "url": "https://it.wikipedia.org/wiki?curid=1152976", "title": "Lemp\u00e4\u00e4l\u00e4", "text": "Lemp\u00e4\u00e4l\u00e4 (\"Lembois\" in svedese) \u00e8 un comune finlandese di 20.955 abitanti (dato 2012), situato nella regione del Pirkanmaa."}
{"id": "1152977", "revid": "1543377", "url": "https://it.wikipedia.org/wiki?curid=1152977", "title": "L'Angelus (Millet)", "text": "L'Angelus (\"L'Ang\u00e9lus\") \u00e8 un dipinto a olio su tela (55x66 cm) di Jean-Fran\u00e7ois Millet, realizzato nel 1858-1859 e conservato nel Museo d'Orsay di Parigi.\nL'opera, una delle pi\u00f9 note di Millet, raffigura una coppia di contadini che interrompono il duro lavoro dei campi al suono delle campane, mostrati nella loro devozione, intenti nella preghiera.\nDescrizione.\n\u00abAngelus\u00bb (per esteso \"Angelus Domini\") \u00e8 il nome dato al suono delle campane che, tre volte al giorno (alba, mezzogiorno e tramonto), invitano i fedeli a recitare una devozione in ricordo del mistero perenne dell'Incarnazione. \u00c8, per l'appunto, quello che stanno facendo i due contadini ritratti nel dipinto, che al suono delle campane della chiesa di Chailly-en-Bi\u00e8re, appena accennata sullo sfondo, hanno sospeso per un attimo la raccolta delle patate e si sono raccolti silenziosamente in preghiera; abbandonati gli strumenti di lavoro (la carriola con i sacchi sopra, il rastrello, il cesto pieno di verdure), entrambi sono completamente assorti nell'orazione, tanto che presentano il capo chino e le mani giunte al petto. \nMostrandosi assai sensibile all'influenza di Jean-Baptiste-Sim\u00e9on Chardin e dei maestri olandesi del Seicento, il pennello di Millet ricolma \"L'Angelus\" di una solennit\u00e0 grave seppure sommessa, resa con la monumentalit\u00e0 dei due contadini (disegnati con un tratto vigoroso e sintetico), l'immobilit\u00e0 assorta di questi ultimi, l'improvviso splendore del tramonto, la visione dal basso e la sapiente sintesi delle forme.\nIn alto a destra, infine, vola lontanissimo uno stormo di uccelli: la loro presenza, ai margini del quadro, e l'abbigliamento dei due agricoltori suggeriscono che la scena \u00e8 ambientata in una stagione calda, presumibilmente estate o primavera.\nStoria del dipinto.\nCommissionata dal magnate americano Thomas G. Appleton, \"L'Angelus\" attinge da uno spunto ispiratore decisamente autobiografico. All'origine del dipinto, infatti, non vi \u00e8 un lavoro \"en plein air\", bens\u00ec un ricordo di Millet della sua infanzia in Normandia:\nLo scopo dell'artista, dunque, non era quello di esaltare un qualsivoglia impulso religioso (egli non era neanche un praticante), bens\u00ec di illustrare con la pittura le fasi che segnano periodicamente lo scorrere della vita agreste, scegliendo di raffigurare il momento del riposo. In ogni caso, il dipinto - inizialmente intitolato \"Preghiera per il raccolto di patate\" - venne esposto al pubblico per la prima volta nel 1865; ottenne uno sfolgorante successo nell'Ottocento borghese, che preferiva i suoi toni idilliaci ed arcadici rispetto al contenuto apertamente polemico di altre opere realiste, quali \"Le spigolatrici\" dello stesso Millet o \"Gli spaccapietre\" di Courbet. Dopo la morte di Millet, nel 1875, \"L'Angelus\" fu venduto a diversi collezionisti, fino a quando non fu riacquistato dallo Stato francese per un prezzo di 800 000 franchi in oro.\nNel 1910 \"L'Angelus\" entr\u00f2 a far parte delle collezioni del museo del Louvre, che gi\u00e0 tent\u00f2 di acquistarlo nel 1889; dopo esser stato sfregiato da un folle nel 1932, nel 1986 il dipinto \u00e8 stato trasferito nel museo d'Orsay, dov'\u00e8 tuttora esposto.\nRetaggio.\n\"L'Angelus\" ha rappresentato un riferimento iconografico imprescindibile per moltissimi grandi artisti dell'Ottocento e del Novecento, primi tra tutti Vincent van Gogh e Salvador Dal\u00ed. \n\"L'Angelus\" di Van Gogh.\nVan Gogh guard\u00f2 l'opera con notevole interesse, tanto che la riprodusse in un disegno realizzato a matita, acquerello e gessetto degli esordi, denominato per l'appunto \"L'Angelus\". Il giovane Vincent qui si ciment\u00f2 in ardite contaminazioni, che rivelano un'intensa forza espressiva ed un tratto energico che diventeranno poi peculiari delle tele della sua maturit\u00e0.\nL'ossessione di Salvador Dal\u00ec.\nSe per Van Gogh \"L'Angelus\" \u00e8 stato un riferimento per ragioni puntualmente raffigurative, lo stesso non si pu\u00f2 dire per il surrealista spagnolo Salvador Dal\u00ed. Esposto al dipinto sin dalla fanciullezza - una copia dell'\"Angelus\" era appesa in una parete della sua scuola elementare - Dal\u00ec ne rimase talmente incantato da farne l'oggetto di una febbrile indagine. Al quadro di Millet egli dedic\u00f2 addirittura un libro, \"Il mito tragico dell'Angelus di Millet\", dove scrisse:\nIn questo libro Dal\u00ec espresse la propria tesi secondo cui l'opera non raffigurava affatto un momento di preghiera serale, bens\u00ec la veglia sulla bara di un bambino. Questa transizione da \u00abquadro idillico e religioso [a] un'inquietante e perversa scena d'infanticidio\u00bb, a giudizio di Dal\u00ec, \u00e8 avallata dalla presenza in sottotraccia di una piccola bara, poi eliminata in seguito a un pentimento in corso d'opera. Per suffragare la propria tesi, nel 1963 egli chiese ed ottenne un'analisi ai raggi X dell'opera presso il Louvre, da cui emerse la presenza sottostante di una figura rettangolare pi\u00f9 volte ricoperta dal colore, che effettivamente somiglia alla bara di un piccolo defunto. Entusiasta della scoperta, Dal\u00ec realizz\u00f2 anche diverse opere sul tema dell\"'Angelus\"; malgrado ci\u00f2, col succedersi degli anni la sua idea godette sempre di pi\u00f9 di cattiva fama, fino ad essere considerata soltanto una delle sue vivide suggestioni."}
{"id": "1152978", "revid": "2675", "url": "https://it.wikipedia.org/wiki?curid=1152978", "title": "Lemo", "text": ""}
{"id": "1152979", "revid": "767487", "url": "https://it.wikipedia.org/wiki?curid=1152979", "title": "Lemu", "text": "Lemu (\"Lemo\" in svedese) \u00e8 stato un comune finlandese di 1.656 abitanti, situato nella regione del Varsinais-Suomi. Il comune \u00e8 stato soppresso nel 2009."}
{"id": "1152980", "revid": "110157", "url": "https://it.wikipedia.org/wiki?curid=1152980", "title": "Lepp\u00e4virta", "text": "Lepp\u00e4virta \u00e8 un comune finlandese di 10.390 abitanti (dato 2012), situato nella regione del Savo settentrionale."}
{"id": "1152981", "revid": "110157", "url": "https://it.wikipedia.org/wiki?curid=1152981", "title": "Lestij\u00e4rvi", "text": "Lestij\u00e4rvi \u00e8 un comune finlandese di 842 abitanti (dato 2012), situato nella regione dell'Ostrobotnia centrale."}
{"id": "1152982", "revid": "110157", "url": "https://it.wikipedia.org/wiki?curid=1152982", "title": "Monospace", "text": "Monospace \u00e8 un carattere Unicode monospazio, creato da George Williams. Presenta, oltre alla sua versione roman, anche l'italico e il grassetto. Lo stile ricorda quello delle macchine da scrivere.\nFamiglie di glifi presenti.\nIl set di caratteri contiene 2.862 glifi, includendo vari alfabeti e diversi simboli Unicode:\nMonospace \u00e8 un carattere non-proporzionale.\nIl nome porta spesso a confonderlo con la famiglia di caratteri che ha lo stesso nome in inglese."}
{"id": "1152983", "revid": "729019", "url": "https://it.wikipedia.org/wiki?curid=1152983", "title": "Gioiosa (spada)", "text": "Gioiosa \u00e8 il nome della mitologica spada di Carlo Magno.\nLo stesso nome, di origine ignota, figura anche nei racconti della Tavola Rotonda, attribuito stavolta alla spada di Lancillotto. Alcune leggende raccontano che fu forgiata per contenere la Lancia Sacra nel pomello, mentre altre sostengono che fu fabbricata con gli stessi materiali della \"Durlindana\" di Orlando e della \"Cortana\" di Ogier il Danese.\nLa \"Chanson de Roland\" la descrive cos\u00ec nella lassa CLXXXIII:\nSettecento anni dopo Thomas Bulfinch riport\u00f2 che Carlo Magno avrebbe utilizzato Gioiosa per decapitare Corsuble, comandante saraceno e nominare cavaliere Ogier.\n\"Gioiosa\" compare anche nel ciclo di Guglielmo d'Orange: l'ameride ricevette in dono la spada dalla mani di Carlo Magno e la port\u00f2 sempre con s\u00e9 in battaglia. Alla morte della moglie Guiborc, Guglielmo si ritir\u00f2 in convento portando con s\u00e9 la spada.\nGioiosa era di duro acciaio temprato, \ncolui che la fece \u00e8 stato ben ricompensato; \nimpieg\u00f2 due anni prima che fosse affilata.\nAttualmente esistono due spade che potrebbero essere \"Gioiosa\": una conservata al Louvre, l\u00ec trasferita dopo essere stata conservata nell'Abbazia di Saint-Denis, l'altra \u00e8 nel tesoro imperiale a Vienna. Una leggenda, comunque, sostiene che la vera \"Gioiosa\" sia stata sepolta con Carlo Magno."}
{"id": "1152985", "revid": "287204", "url": "https://it.wikipedia.org/wiki?curid=1152985", "title": "Naruto (Chiba)", "text": "Narut\u014d (\u6210\u6771\u753a; -machi) era una citt\u00e0 del Giappone situata nel Distretto di Sanbu, prefettura di Chiba, isola di Honsh\u016b, Giappone.\nNel 2003, la citt\u00e0 aveva una popolazione stimabile sui 24.312 abitanti e una densit\u00e0 di popolazione di 517,06 persone per km\u00b2. L'area coperta dalla citt\u00e0 si attestava sui 47.02\u00a0km\u00b2.\nDal 27 marzo 2006 la nuova citt\u00e0 di Sanmu fu formata dall'unione delle citt\u00e0 di Sanbu, Naruto, Hasunuma e Matsuo."}
{"id": "1152986", "revid": "101768", "url": "https://it.wikipedia.org/wiki?curid=1152986", "title": "Lundo", "text": ""}
{"id": "1152987", "revid": "8660", "url": "https://it.wikipedia.org/wiki?curid=1152987", "title": "Lieto", "text": "Lieto (\"Lundo\" in svedese) \u00e8 un comune finlandese di 15.414 abitanti, situato nella regione del Varsinais-Suomi."}
{"id": "1152988", "revid": "767487", "url": "https://it.wikipedia.org/wiki?curid=1152988", "title": "Liljendal", "text": "Liljendal \u00e8 un ex comune finlandese di 1.458 abitanti, situato nella regione dell'Uusimaa. Fino al 2011 apparteneva alla regione dell'Uusimaa orientale in seguito soppressa.\n\u00c8 stato soppresso nel 2010 ed \u00e8 ora compreso nel comune di Loviisa."}
{"id": "1152989", "revid": "729019", "url": "https://it.wikipedia.org/wiki?curid=1152989", "title": "Bastione Fortezza", "text": "Il bastione Fortezza \u00e8 uno dei sei bastioni della cerchia muraria della citt\u00e0 di Grosseto.\nIl bastione costituisce la cittadella fortificata dell'avamposto mediceo a Grosseto, ed \u00e8 situato al vertice nord-orientale del tracciato murario, tra il bastione Rimembranza e il bastione Maiano.\nStoria.\nIl baluardo, edificato nella seconda met\u00e0 del XVI secolo durante i lavori di ricostruzione delle mura, si presenta con una caratteristica forma pentagonale ed \u00e8 costituito al suo interno da due bastioni secondari rivolti verso il centro storico cittadino, il bastione della Vittoria e il bastione di Santa Lucia; quest'ultimo delimita l'imponente mole del Cassero Senese.\nQuesta intera sezione della cinta muraria, chiamata in passato \"Cittadella\", ospit\u00f2 il Distretto Militare dalla met\u00e0 del XIX secolo fino a tutta la durata della seconda guerra mondiale. Recentemente, \u00e8 stato completato un restauro dell'intera area che, dopo le opere di riqualificazione, \u00e8 stata trasformata in un centro culturale ed espositivo, sede di numerose rassegne.\nDescrizione.\nL'accesso alla cittadella \u00e8 possibile attraverso un portone, preceduto da ponte levatoio, che si apre di fianco al baluardo di Santa Lucia. Superato il portone di accesso, si sale una rampa di scale che conduce, a sinistra, al Cassero Senese, a destra, alla piazza d'Armi ove si affaccia la cappella di Santa Barbara."}
{"id": "1152990", "revid": "2675", "url": "https://it.wikipedia.org/wiki?curid=1152990", "title": "Limingo", "text": ""}
{"id": "1152991", "revid": "110157", "url": "https://it.wikipedia.org/wiki?curid=1152991", "title": "Liminka", "text": "Liminka (\"Limingo\" in svedese) \u00e8 un comune finlandese di 9.178 abitanti (dato 2012), situato nella regione dell'Ostrobotnia settentrionale."}
{"id": "1152992", "revid": "399", "url": "https://it.wikipedia.org/wiki?curid=1152992", "title": "Libelits", "text": ""}
{"id": "1152993", "revid": "110157", "url": "https://it.wikipedia.org/wiki?curid=1152993", "title": "Liperi", "text": "Liperi (\"Libelits\" in svedese) \u00e8 un comune finlandese di 12.288 abitanti (dato 2012), situato nella regione della Carelia settentrionale."}
{"id": "1152994", "revid": "2675", "url": "https://it.wikipedia.org/wiki?curid=1152994", "title": "Lochte\u00e5", "text": ""}
{"id": "1152995", "revid": "110157", "url": "https://it.wikipedia.org/wiki?curid=1152995", "title": "Lohtaja", "text": "Lohtaja (\"Lochte\u00e5\" in svedese) \u00e8 stato un comune finlandese di 2.883 abitanti, situato nella regione dell'Ostrobotnia centrale. \u00c8 stato soppresso nel 2009 ed \u00e8 ora compreso nel comune di Kokkola."}
{"id": "1152997", "revid": "2675", "url": "https://it.wikipedia.org/wiki?curid=1152997", "title": "Loppis", "text": ""}
{"id": "1152998", "revid": "110157", "url": "https://it.wikipedia.org/wiki?curid=1152998", "title": "Loppi", "text": "Loppi (\"Loppis\" in svedese) \u00e8 un comune finlandese di 8.393 abitanti (dato 2012), situato nella regione del Kanta-H\u00e4me."}
{"id": "1153002", "revid": "123434922", "url": "https://it.wikipedia.org/wiki?curid=1153002", "title": "Paradosso dei due bambini", "text": "Viene detto paradosso dei due bambini un celebre quesito della teoria della probabilit\u00e0, apparentemente semplice ma in realt\u00e0 ambiguo e il cui studio porta a una risposta controintuitiva. Esso \u00e8 spesso citato per mettere in evidenza la facilit\u00e0 con la quale nell'ambito della probabilit\u00e0 pu\u00f2 nascere confusione anche in contesti che a prima vista sembrano nient'affatto complicati da analizzare.\nIl nome con cui viene chiamato comunemente questo problema viene dall'inglese \"Boy or Girl paradox\".\nQuesito.\nIl quesito in questione \u00e8, in una delle prime formulazioni (proposta da Martin Gardner sulle pagine del Scientific American): \"Il signor Smith ha due bambini. Almeno uno dei due \u00e8 un maschio. Qual \u00e8 la probabilit\u00e0 che entrambi i bambini siano maschi?\" Vengono fatte le ipotesi semplificative che i due sessi siano equiprobabili (in realt\u00e0 nascono un po' pi\u00f9 maschi) e che i sessi dei due figli siano stocasticamente indipendenti (in realt\u00e0 \u00e8 un po' pi\u00f9 probabile che i due figli siano dello stesso sesso).\nLa risposta intuitiva \u00e8 che se, poniamo, \u00e8 maschio il primo bambino, la probabilit\u00e0 che anche l'altro lo sia \u00e8 1/2=50%.\nIn realt\u00e0, come riconosciuto da Gardner stesso, la domanda \u00e8 posta in modo ambiguo (\u00e8 facile pensare che con \"almeno uno\" si intenda \"sicuramente uno che ho chiaramente individuato - ed eventualmente anche l'altro\"), e una possibile riformulazione - intuitivamente equivalente - che non dia adito ad ambiguit\u00e0 \u00e8 la seguente:\n\"Il signor Smith ha due bambini. Non sono due femmine. Qual \u00e8 la probabilit\u00e0 che entrambi i bambini siano maschi?\"\nNon \u00e8 difficile, utilizzando semplici strumenti di probabilit\u00e0 classica, scoprire che la risposta \u00e8 allora 1/3=33,3%.\nDi seguito le possibili combinazioni dei figli che rispettano le condizioni date:\nSi osservi che questo cosiddetto paradosso non ha nulla a che vedere con il fatto che in natura il numero di figli maschi sia diverso dal numero di figlie femmine; si assume invece che la probabilit\u00e0 di un figlio maschio sia a priori uguale a quella di una figlia femmina: 1/2.\nUna domanda simile con risposta corretta pari a 1/2.\nL'ambiguit\u00e0 \u00e8 nell'espressione \"almeno un bambino\", che porta a intendere questo \"paradosso\" nella seguente formulazione, in apparenza equivalente:\nIn questo caso la risposta intuitiva (1/2=50%) \u00e8 corretta. Infatti in met\u00e0 delle famiglie (casi 1 e 2) il primo figlio \u00e8 maschio e di queste nella met\u00e0 dei casi (caso 1) anche il secondo \u00e8 maschio.\nDi seguito le possibili combinazioni dei figli che rispettano le diverse condizioni poste:\nMa con le parole \"almeno un bambino\", non stiamo individuando uno dei due figli in particolare (cio\u00e8 se \u00e8 il primo o il secondo). Le parole \"l'altro bambino\" invece ci portano spontaneamente a immaginare che l'\"almeno uno\" indichi un bambino specifico (ad esempio che chi ci pone la domanda ne abbia chiaro in mente il volto e se \u00e8 il primo o il secondo) e a forzare quindi il significato della prima parte della domanda.\nUn'altra domanda simile con risposta corretta pari a 1/2.\nUn'altra domanda simile \u00e8 la seguente:\nAnche in questo caso \u00e8 stato identificato il figlio, per cui vanno esclusi i casi: Femmina Femmina e Femmina Maschio.\nStudio scientifico.\nFox &amp; Levav nel 2004 hanno sottoposto ad un test alcuni volontari, ponendo loro una delle seguenti due domande:\nI due studiosi hanno riportato che l'85% delle persone che hanno risposto alla prima domanda, hanno fornito come risposta 1/2 considerando solo 2 possibili combinazioni, ingannati dalle parole \"l'altro bambino\".\nAlla seconda domanda, solamente il 39% ha risposto 1/2. \nGli studiosi hanno cos\u00ec dimostrato che pur essendo (a livello di calcolo delle probabilit\u00e0) la stessa domanda con gli stessi casi da considerare, la diversa formulazione ha ridotto l'ambiguit\u00e0 e di conseguenza le risposte errate del 46%."}
{"id": "1153003", "revid": "399", "url": "https://it.wikipedia.org/wiki?curid=1153003", "title": "Luhango", "text": ""}
{"id": "1153005", "revid": "254059", "url": "https://it.wikipedia.org/wiki?curid=1153005", "title": "Luhanka", "text": "Luhanka (\"Luhango\" in svedese) \u00e8 un comune finlandese di 799 abitanti (dato 2012), situato nella regione della Finlandia centrale."}
{"id": "1153006", "revid": "486946", "url": "https://it.wikipedia.org/wiki?curid=1153006", "title": "Comunit\u00e0 Montana di Fabriano", "text": ""}
{"id": "1153008", "revid": "110157", "url": "https://it.wikipedia.org/wiki?curid=1153008", "title": "Lumijoki", "text": "Lumijoki \u00e8 un comune finlandese di 2.041 abitanti (dato 2012), situato nella regione dell'Ostrobotnia settentrionale."}
{"id": "1153010", "revid": "110157", "url": "https://it.wikipedia.org/wiki?curid=1153010", "title": "Lumparland", "text": "Lumparland \u00e8 un comune finlandese di 397 abitanti (dato 2012), situato nella regione delle Isole \u00c5land.\nSociet\u00e0.\nLingue e dialetti.\nLo svedese \u00e8 l'unica lingua ufficiale di Lumparland; 7,9% parlano altre lingue, compreso il finlandese (4,6%)."}
{"id": "1153011", "revid": "767487", "url": "https://it.wikipedia.org/wiki?curid=1153011", "title": "Deliver Us from Evil (film 2006)", "text": "Deliver Us from Evil (in italiano \"e liberaci dal male\" con riferimento alla preghiera cristiana del \"Padre Nostro\") \u00e8 un film documentario del 2006 diretto dalla regista statunitense Amy Berg e vincitore del premio \"miglior documentario\" al Los Angeles Film Festival 2006.\nContenuto.\nIl documentario racconta la storia vera di Oliver O'Grady (\"Father Ollie\" o Padre Ollie) un prete cattolico autodichiaratosi pedofilo e operante in California negli Stati Uniti d'America dove ha abusato di decine di bambini tra la fine degli anni settanta e l'inizio degli anni novanta del secolo scorso. Dopo essere stato condannato a sette anni di prigione per i suoi crimini, padre O'Grady vive attualmente in Irlanda dove, nel 2005 ha raccontato le storie dei suoi abusi a Amy Berg. Oltre a tale intervista il documentario presenta anche altri documenti e deposizioni registrate di attivisti, teologi psicologi ed avvocati che suggeriscono non solo che la Chiesa era a conoscenza dei delitti di O'Grady, ma che lo ha anche aiutato a sfuggire alla giustizia.\nIl documentario rappresenta dunque una dura critica alla Chiesa e alla sua gestione interna. Critica duramente anche i vescovi coinvolti in questo caso, che sapevano ma non potevano/volevano denunciare alle autorit\u00e0 locali i crimini. La critica si estende al Vaticano. Nel caso trattato si mostra un caso di assenza di condanna verso un prete reo da vittime accertate (nella situazione valutata il vescovo responsabile della situazione si limit\u00f2 a un trasferimento di Diocesi).\nL'accusa a Joseph Ratzinger.\nNella parte finale, il documentario accusa direttamente Joseph Ratzinger, al tempo prefetto della Congregazione per la dottrina della fede e in seguito papa della Chiesa cattolica.\nNel documentario si accusa infatti Joseph Ratzinger di favoreggiamento nell'insabbiamento di abusi sessuali negli Stati Uniti d'America; infatti il prelato \u00e8 stato indagato per sospetta copertura di casi di pedofilia. Tale accusa ha portato un tribunale distrettuale della contea di Harris (Texas) ad indagare l'attuale pontefice per l'imputazione di \u00abostruzione alla giustizia\u00bb a causa delle disposizioni di riservatezza contenute nella lettera \"De delictis gravioribus\".\nIl 20 settembre 2005, per\u00f2, il Dipartimento di Stato statunitense accolse la richiesta di concedere al papa l'immunit\u00e0 diplomatica, in quanto capo in carica di uno Stato sovrano. Tale richiesta era stata inoltrata dalla nunziatura apostolica direttamente al presidente statunitense George W. Bush il 16 agosto 2005, dopo che il papa non si present\u00f2 in uno dei processi nel quale fu chiamato a rispondere del reato nella medesima contea e nell'ambito del processo a Juan Carlos Patino-Arango, seminarista colombiano accusato di abusi sessuali su minori.\nCritica.\nIl quotidiano irlandese \"Irish Independent\" ha criticato la regista Amy Berg per aver filmato bambini senza il consenso dei genitori.\nIl documentario \u00e8 stato molto apprezzato dal pubblico tanto che ha raggiunto un \"rating\" del 100% dal sito RottenTomatoes.com. Il 6 aprile 2007 lo stesso sito ha inserito il film al terzo posto tra le migliori opere di sempre. Anche la critica professionista ha avuto parole di lode per l'opera, tanto che essa ha ricevuto la \"nomination\" come miglior documentario agli Academy Awards 2007."}
{"id": "1153014", "revid": "110157", "url": "https://it.wikipedia.org/wiki?curid=1153014", "title": "Larsmo", "text": "Larsmo (\"Luoto\" in finlandese) \u00e8 un comune finlandese di 4.927 abitanti (dato 2012), situato nella regione dell'Ostrobotnia.\nIl centro attuale di Larsmo \u00e8 Holm, e il vecchio centro con la chiesa di Larsmo \u00e8 a Fagern\u00e4s. Larsmo \u00e8 un arcipelago con circa 360 isole, le pi\u00f9 grandi sono l'isola di Larsmo e l'isola di Eugmo.\nSociet\u00e0.\nLingue e dialetti.\nLo svedese \u00e8 l'unica lingua ufficiale di Larsmo. "}
{"id": "1153017", "revid": "149485", "url": "https://it.wikipedia.org/wiki?curid=1153017", "title": "Luum\u00e4ki", "text": "Luum\u00e4ki \u00e8 un comune finlandese di 5.125 abitanti (dato 2012), situato nella regione della Carelia meridionale. Una delle frazioni del comune \u00e8 Taavetti, in cui \u00e8 posto il termine della Valtatie 26."}
{"id": "1153018", "revid": "1516566", "url": "https://it.wikipedia.org/wiki?curid=1153018", "title": "Luvia", "text": "Luvia \u00e8 un comune finlandese di 3.359 abitanti (dato 2012), situato nella regione del Satakunta.\nI comuni di Luvia ed Eurajoki si sono fusi all'inizio del 2017."}
{"id": "1153023", "revid": "349054", "url": "https://it.wikipedia.org/wiki?curid=1153023", "title": "Malax", "text": "Malax (Maalahti in finlandese) \u00e8 un comune finlandese di 5.618 abitanti (dato 2012), situato nella regione dell'Ostrobotnia. Su un isolotto roccioso situato di fronte a Malax si trova il faro di Str\u00f6mmingsb\u00e5dan.\nSociet\u00e0.\nLingue e dialetti.\nLe lingue ufficiali di Malax sono lo svedese ed il finlandese, e 4,0% parlano altre lingue."}
{"id": "1153026", "revid": "2675", "url": "https://it.wikipedia.org/wiki?curid=1153026", "title": "Maaninga", "text": ""}
{"id": "1153027", "revid": "110157", "url": "https://it.wikipedia.org/wiki?curid=1153027", "title": "Maaninka", "text": "Maaninka (\"Maninga\" in svedese) \u00e8 stato un comune finlandese di 3.841 abitanti (dato 2012), situato nella regione del Savo settentrionale. Il 1\u00ba gennaio 2015 fu aggregato a Kuopio."}
{"id": "1153028", "revid": "110157", "url": "https://it.wikipedia.org/wiki?curid=1153028", "title": "Marttila", "text": "Marttila (\"S:t M\u00e5rtens\" in svedese) \u00e8 un comune finlandese di 2.093 abitanti, situato nella regione del Varsinais-Suomi."}
{"id": "1153030", "revid": "1755222", "url": "https://it.wikipedia.org/wiki?curid=1153030", "title": "Masku", "text": "Masku \u00e8 un comune finlandese di 6.019 abitanti, situato nella regione del Varsinais-Suomi."}
{"id": "1153031", "revid": "110157", "url": "https://it.wikipedia.org/wiki?curid=1153031", "title": "Mellil\u00e4", "text": "Mellil\u00e4 \u00e8 stato un comune finlandese di 1.258 abitanti, situato nella regione del Varsinais-Suomi. Il comune \u00e8 stato soppresso nel 2009."}
{"id": "1153032", "revid": "110157", "url": "https://it.wikipedia.org/wiki?curid=1153032", "title": "Merij\u00e4rvi", "text": "Merij\u00e4rvi \u00e8 un comune finlandese di 1.199 abitanti (dato 2012), situato nella regione dell'Ostrobotnia settentrionale."}
{"id": "1153034", "revid": "2675", "url": "https://it.wikipedia.org/wiki?curid=1153034", "title": "Sastmola", "text": ""}
{"id": "1153035", "revid": "110157", "url": "https://it.wikipedia.org/wiki?curid=1153035", "title": "Merikarvia", "text": "Merikarvia (\"Sastmola\" in svedese) \u00e8 un comune finlandese di 3.303 abitanti (dato 2012), situato nella regione del Satakunta."}
{"id": "1153036", "revid": "110157", "url": "https://it.wikipedia.org/wiki?curid=1153036", "title": "Naruto (Tokushima)", "text": " \u00e8 una citt\u00e0 del Giappone nella Prefettura di Tokushima, isola di Shikoku, Giappone.\nLa citt\u00e0 \u00e8 stata fondata il 15 marzo 1947.\nUna delle famose attrazioni della citt\u00e0 sono i Vortici di Naruto fra Naruto e l'isola di Awaji.\nRy\u014dzenji e Gokurakuji, i primi due templi su ottantotto del pellegrinaggio di Shikoku, sono situati in questa citt\u00e0.\nAmministrazione.\nGemellaggi.\nLa citt\u00e0 \u00e8 gemellata con:"}
{"id": "1153037", "revid": "110157", "url": "https://it.wikipedia.org/wiki?curid=1153037", "title": "Merimasku", "text": "Merimasku \u00e8 stato un comune finlandese di 1.500 abitanti, situato nella regione del Varsinais-Suomi. Il comune \u00e8 stato soppresso nel 2009."}
{"id": "1153038", "revid": "28022437", "url": "https://it.wikipedia.org/wiki?curid=1153038", "title": "Inchon", "text": ""}
{"id": "1153039", "revid": "110157", "url": "https://it.wikipedia.org/wiki?curid=1153039", "title": "Miehikk\u00e4l\u00e4", "text": "Miehikk\u00e4l\u00e4 \u00e8 un comune finlandese di 2.165 abitanti (dato 2012), situato nella regione del Kymenlaakso."}
{"id": "1153041", "revid": "110157", "url": "https://it.wikipedia.org/wiki?curid=1153041", "title": "Mouhij\u00e4rvi", "text": "Mouhij\u00e4rvi era un comune finlandese di 3.026 abitanti, situato nella regione del Pirkanmaa. Il comune \u00e8 stato soppresso nel 2009. L'ex municipalit\u00e0 di Mouhij\u00e4rvi \u00e8 entrata a far parte di una pi\u00f9 vasta organizzazione amministrativa chiamata Sastamala."}
{"id": "1153042", "revid": "110157", "url": "https://it.wikipedia.org/wiki?curid=1153042", "title": "Muhos", "text": "Muhos \u00e8 un comune finlandese di 8.946 abitanti (dato 2012), situato nella regione dell'Ostrobotnia settentrionale."}
{"id": "1153043", "revid": "254059", "url": "https://it.wikipedia.org/wiki?curid=1153043", "title": "Multia", "text": "Multia \u00e8 un comune finlandese di 1.846 abitanti (dato 2012), situato nella regione della Finlandia centrale."}
{"id": "1153044", "revid": "110157", "url": "https://it.wikipedia.org/wiki?curid=1153044", "title": "Muonio (Finlandia)", "text": "Muonio \u00e8 un comune finlandese di 2.369 abitanti (dato 2012), situato nella regione della Lapponia, sulle rive del fiume Muonionjoki al confine con la Svezia.\nStazione sciistica specializzata nello sci di fondo, Muonio ha ospitato una tappa della Coppa del Mondo di sci di fondo 1999 e numerose gare minori. ."}
{"id": "1153047", "revid": "110157", "url": "https://it.wikipedia.org/wiki?curid=1153047", "title": "Korsholm", "text": "Korsholm (Mustasaari in finlandese) \u00e8 un comune finlandese di 18.901 abitanti (dato 2012), situato nella regione dell'Ostrobotnia.\nSociet\u00e0.\nLingue e dialetti.\nLe lingue ufficiali di Korsholm sono lo svedese e il finlandese, e 1,6% parlano altre lingue."}
{"id": "1153048", "revid": "254059", "url": "https://it.wikipedia.org/wiki?curid=1153048", "title": "Muurame", "text": "Muurame \u00e8 un comune finlandese di 9.447 abitanti (dato 2012), situato nella regione della Finlandia centrale.\nNel paese sorge il \"villaggio della sauna\": si tratta di un museo all'aperto che rende omaggio a questa istituzione finlandese, mostrando vari tipi di saune, pi\u00f9 alcune saune tradizionali.\nLa chiesa bianca del paese \u00e8 stata progettata da Alvar Aalto negli anni venti.\nIn Muurame c'\u00e8 il pino pi\u00f9 alto di tutta Finlandia."}
{"id": "1153049", "revid": "767487", "url": "https://it.wikipedia.org/wiki?curid=1153049", "title": "Muurla", "text": "Muurla \u00e8 stato un comune finlandese di 1.441 abitanti, situato nella regione del Varsinais-Suomi. Il comune \u00e8 stato soppresso nel 2009."}
{"id": "1153050", "revid": "2675", "url": "https://it.wikipedia.org/wiki?curid=1153050", "title": "Virmo", "text": ""}
{"id": "1153051", "revid": "110157", "url": "https://it.wikipedia.org/wiki?curid=1153051", "title": "Myn\u00e4m\u00e4ki", "text": "Myn\u00e4m\u00e4ki (\"Virmo\" in svedese) \u00e8 un comune finlandese di abitanti, situato nella regione del Varsinais-Suomi."}
{"id": "1153052", "revid": "2675", "url": "https://it.wikipedia.org/wiki?curid=1153052", "title": "M\u00f6rskom", "text": ""}
{"id": "1153053", "revid": "254059", "url": "https://it.wikipedia.org/wiki?curid=1153053", "title": "Myrskyl\u00e4", "text": "Myrskyl\u00e4 (M\u00f6rskom in svedese) \u00e8 un comune finlandese di 2.011 abitanti (dato 2012), situato nella regione dell'Uusimaa. Fino al 2011 apparteneva alla regione dell'Uusimaa orientale in seguito soppressa.\nSociet\u00e0.\nLingue e dialetti.\nLe lingue ufficiali di Myrskyl\u00e4 sono il finlandese e lo svedese, e 2,1% parlano altre lingue."}
{"id": "1153054", "revid": "110157", "url": "https://it.wikipedia.org/wiki?curid=1153054", "title": "M\u00e4ntyharju", "text": "M\u00e4ntyharju \u00e8 un comune finlandese di 6.418 abitanti (dato 2012), situato nella regione del Savo meridionale. Diede i natali al pittore Berndt Godenhjelm."}
{"id": "1153056", "revid": "110157", "url": "https://it.wikipedia.org/wiki?curid=1153056", "title": "Nakkila", "text": "Nakkila \u00e8 un comune finlandese di 5.780 abitanti (dato 2012), situato nella regione del Satakunta. Il centro abitato si sviluppa lungo il fiume Kokem\u00e4enjoki a circa 20 km da Pori.\nLa popolazione residente \u00e8 di circa 5747 abitanti. Ha una superficie di 184,89 km\u00b2, di cui 1,97 km\u00b2 sono occupati da superficie lacustre o fluviale. La densit\u00e0 di popolazione \u00e8 di 31,42 abitanti per km\u00b2.\nI comuni limitrofi sono quelli di Eura, Eurajoki, Harjavalta, Luvia, Pori e Ulvila.\nNakkila \u00e8 un comune autonomo dal 1861, quando si divise da Ulvila."}
{"id": "1153058", "revid": "1833487", "url": "https://it.wikipedia.org/wiki?curid=1153058", "title": "Nastola", "text": "Nastola \u00e8 stato un comune finlandese di 15.066 abitanti (dato 2012), situato nella regione del P\u00e4ij\u00e4t-Hame. A partire dal 1\u00ba gennaio 2016 fa parte del comune di Lahti."}
{"id": "1153059", "revid": "1573940", "url": "https://it.wikipedia.org/wiki?curid=1153059", "title": "Nembrotha chamberlaini", "text": "Nembrotha chamberlaini \u00e8 un mollusco nudibranchio appartenente alla famiglia Polyceridae.\nDescrizione.\nLungo mediamente 3,5 centimetri.\nBiologia.\nSi nutre di ascidie.\nDistribuzione e habitat.\nLa specie \u00e8 diffusa in Indonesia e nelle Filippine."}
{"id": "1153061", "revid": "110157", "url": "https://it.wikipedia.org/wiki?curid=1153061", "title": "Nagu", "text": " (\"Nauvo\" in finlandese) era un comune finlandese a maggioranza di lingua svedese di 1428 abitanti, situato nella regione del Varsinais-Suomi. Il comune \u00e8 stato soppresso nel 2009, confluendo nella nuova citt\u00e0 di V\u00e4st\u00e5boland."}
{"id": "1153062", "revid": "78273", "url": "https://it.wikipedia.org/wiki?curid=1153062", "title": "Uccelli rapaci", "text": ""}
{"id": "1153063", "revid": "2675", "url": "https://it.wikipedia.org/wiki?curid=1153063", "title": "Norrmark", "text": ""}
{"id": "1153064", "revid": "110157", "url": "https://it.wikipedia.org/wiki?curid=1153064", "title": "Noormarkku", "text": "Noormarkku (\"Norrmark\" in svedese) \u00e8 stato un comune finlandese di 6.087 abitanti, situato nella regione del Satakunta.\n\u00c8 stato soppresso nel 2010 ed \u00e8 ora compreso nel comune di Pori.\nIl paese \u00e8 particolarmente conosciuto per la presenza di Villa Mairea, capolavoro organicista dell'architetto finlandese Alvar Aalto. Ha dato i natali alla pittrice Elin Danielson Gambogi (1861-1919)."}
{"id": "1153066", "revid": "580", "url": "https://it.wikipedia.org/wiki?curid=1153066", "title": "Patrizia Casagrande Esposto", "text": "Nel 1985 \u00e8 stata eletta nel consiglio comunale della sua citt\u00e0 natale, nel 1994 entra come consigliere nella provincia, nel 1998 nominata nella giunta provinciale. \u00c8 vice presidente della Commissione regionale per le pari opportunit\u00e0.\nNelle elezioni del 27 e 28 maggio 2007 viene eletta presidente della provincia al primo turno con il 55,638 % dei voti favorevoli. \u00c8 sostenuta da una coalizione di centro-sinistra formata da L'Ulivo, Partito dei Comunisti Italiani, Federazione dei Verdi, PSI, Partito della Rifondazione Comunista, Italia dei Valori-Popolari UDEUR, Repubblicani Europei. Succede ad Enzo Giancarli.\nIl suo mandato in scadenza nel giugno 2012 \u00e8 stato prorogato di due anni in attesa dell'entrata in vigore della legge sul riordino delle amministrazioni locali.\nGi\u00e0 esponente dei Democratici di Sinistra, aderisce al Partito Democratico.\nIl 12 ottobre 2009 \u00e8 eletta presidente dell'Upi Marche.\nMuore il 12 dicembre 2017 dopo una lunga malattia."}
{"id": "1153067", "revid": "2675", "url": "https://it.wikipedia.org/wiki?curid=1153067", "title": "Nousis", "text": ""}
{"id": "1153068", "revid": "110157", "url": "https://it.wikipedia.org/wiki?curid=1153068", "title": "Nousiainen", "text": "Nousiainen (\"Nousis\" in svedese) \u00e8 un comune finlandese di 4.517 abitanti, situato nella regione del Varsinais-Suomi."}
{"id": "1153069", "revid": "254059", "url": "https://it.wikipedia.org/wiki?curid=1153069", "title": "Nummi-Pusula", "text": "Nummi-Pusula \u00e8 un comune finlandese di 6.158 abitanti (dato 2012), situato nella regione dell'Uusimaa."}
{"id": "1153071", "revid": "834", "url": "https://it.wikipedia.org/wiki?curid=1153071", "title": "Thomas H. Huxley", "text": ""}
{"id": "1153073", "revid": "1543377", "url": "https://it.wikipedia.org/wiki?curid=1153073", "title": "Stretto di Naruto", "text": "Lo \u00e8 uno stretto fra l'isola Awaji e l'isola di Shikoku in Giappone. Collega (un'area del mare interno di Seto) con il canale di Kii.\n\u00c8 attraversato dal ponte \u014cnaruto, che \u00e8 la parte meridionale del ponte di Akashi Kaiky\u014d. Una famosa caratteristica dello stretto \u00e8 il vortice di Naruto.\nGeografia.\nLo stretto \u00e8 situato tra la punta nord orientale dell'isola di Shikoku, dove si trovano le piccole isole e , amministrativamente parte della citt\u00e0 di Naruto nella prefettura di Tokushima, e la zona sud dell'isola di Awaji, parte della citt\u00e0 di Minamiawaji nella prefettura di Hy\u014dgo. \nLa zona \u00e8 parte del che comprende gran parte del mare interno di Seto e delle coste limitrofe.\nLa differenza di profondit\u00e0 tra le acque del mare interno di Seto, circondate dalla terraferma, e quelle dell'Oceano Pacifico genera delle correnti particolarmente rapide nello stretto che, a causa della conformazione topografica del fondo marino, creano un ampio gorgo noto come il vortice di Naruto.\nLe piccole isole \u014cgejima e Shimadajima sono separate dalla citt\u00e0 di Naruto, sull'isola di Shikoku, da uno stretto canale lungo circa 8\u00a0km chiamato .\nCollegamenti.\nLo stretto \u00e8 attraversato dal ponte \u014cnaruto la cui costruzione fu terminata nel 1985. La progettazione richiese diversi anni di studio perch\u00e9 la presenza del ponte non danneggiasse il fenomeno naturale del vortice di Naruto. , un'isoletta attigua a \u014cgejima, venne usata come base per uno dei pilastri fondanti. \nNella parte inferiore del ponte \u00e8 stato aperto nel 2000 un passaggio pedonale chiamato destinato all'osservazione del gorgo sottostante."}
{"id": "1153074", "revid": "122315", "url": "https://it.wikipedia.org/wiki?curid=1153074", "title": "Thomas Huxley", "text": ""}
{"id": "1153077", "revid": "119979189", "url": "https://it.wikipedia.org/wiki?curid=1153077", "title": "Nurmij\u00e4rvi", "text": "Nurmij\u00e4rvi \u00e8 un comune finlandese di abitanti (dato 2012), situato nella regione dell'Uusimaa. La stretta vicinanza a Helsinki ha portato ad una crescita considerevole dei principali villaggi come Klaukkala, Rajam\u00e4ki e R\u00f6ykk\u00e4. Klaukkala \u00e8 la pi\u00f9 grande area edificata di Nurmij\u00e4rvi, che al giorno d'oggi \u00e8 considerata la citt\u00e0 dormitorio di Helsinki.\nNurmij\u00e4rvi significa letteralmente \"prato all'inglese\", sebbene il lago che ha dato il nome al comune sia stato prosciugato all'inizio del XX secolo e ora non \u00e8 altro che alcuni campi pianeggianti nei pressi del centro del villaggio.\nSociet\u00e0.\nLingue e dialetti.\nIl finlandese \u00e8 l'unica lingua ufficiale di Nurmij\u00e4rvi."}
{"id": "1153079", "revid": "110157", "url": "https://it.wikipedia.org/wiki?curid=1153079", "title": "Nurmo", "text": "Nurmo \u00e8 stato un comune finlandese di 12.356 abitanti, situato nella regione dell'Ostrobotnia meridionale. Fu soppresso nel 2009. Ora \u00e8 compreso nel comune di Sein\u00e4joki"}
{"id": "1153080", "revid": "19580", "url": "https://it.wikipedia.org/wiki?curid=1153080", "title": "Governo regionale delle \u00c5land", "text": ""}
{"id": "1153083", "revid": "110157", "url": "https://it.wikipedia.org/wiki?curid=1153083", "title": "Oravais", "text": "Oravais (Oravainen in finlandese) \u00e8 stato un comune finlandese di 2.242 abitanti, situato nella regione dell'Ostrobotnia. Il comune era a maggioranza di lingua svedese (84%).\n\u00c8 stato soppresso nel 2011 ed \u00e8 confluito, insieme al comune di V\u00f6r\u00e5-Maxmo, nel neo costituito comune di V\u00f6r\u00e5."}
{"id": "1153084", "revid": "110157", "url": "https://it.wikipedia.org/wiki?curid=1153084", "title": "Orip\u00e4\u00e4", "text": "Orip\u00e4\u00e4 \u00e8 un comune finlandese di 1.317 abitanti, situato nella regione del Varsinais-Suomi."}
{"id": "1153085", "revid": "2675", "url": "https://it.wikipedia.org/wiki?curid=1153085", "title": "Ule\u00e5salo", "text": ""}
{"id": "1153086", "revid": "110157", "url": "https://it.wikipedia.org/wiki?curid=1153086", "title": "Oulunsalo", "text": "Oulunsalo \u00e8 un comune finlandese di abitanti (dato 2012), situato nella regione dell'Ostrobotnia settentrionale. Il comune \u00e8 monolingue finlandese. \nIl comune era conosciuto in precedenza anche con il nome \"Ule\u00e5salo\" in documenti in lingua svedese, tuttavia in epoca moderna il nome di Oulunsalo viene usato anche in svedese."}
{"id": "1153088", "revid": "110157", "url": "https://it.wikipedia.org/wiki?curid=1153088", "title": "Padasjoki", "text": "Padasjoki \u00e8 un comune finlandese di 3.358 abitanti (dato 2012), situato nella regione del P\u00e4ij\u00e4t-H\u00e4me."}
{"id": "1153089", "revid": "399", "url": "https://it.wikipedia.org/wiki?curid=1153089", "title": "Paldamo", "text": ""}
{"id": "1153090", "revid": "110157", "url": "https://it.wikipedia.org/wiki?curid=1153090", "title": "Paltamo", "text": "Paltamo (\"Paldamo\" in svedese) \u00e8 un comune finlandese di abitanti (dato 2012), situato nella regione del Kainuu."}
{"id": "1153092", "revid": "149485", "url": "https://it.wikipedia.org/wiki?curid=1153092", "title": "Parikkala", "text": "Parikkala \u00e8 un comune finlandese di 5.662 abitanti (dato 2012), situato nella regione della Carelia meridionale.\nIl centro \u00e8 situato lungo la linea ferroviaria che collega Helsinki a Joensuu, in prossimit\u00e0 della frontiera con la Russia. La citt\u00e0 di Imatra dista circa 60\u00a0km verso sud."}
{"id": "1153093", "revid": "404449", "url": "https://it.wikipedia.org/wiki?curid=1153093", "title": "Piazza d'Armi (Grosseto)", "text": "Piazza d'Armi \u00e8 situata al centro del bastione Fortezza, lungo le mura medicee di Grosseto.\nDescrizione.\nLa piazza si presenta a forma rettangolare, con pavimentazione in laterizio e pietra serena che si dispone a raggiera. Al centro si trova il Pozzo della Fortezza (restaurato negli ultimi decenni del secolo scorso), contenente una cisterna interrata della fine del Cinquecento per la raccolta d'acqua che giungeva attraverso una serie di canalizzazioni e veniva distribuita all'intera \"Cittadella\" durante i ricorrenti periodi siccitosi.\nUna serie di edifici di epoca cinquecentesca, tra i quali si trova anche la cappella di Santa Barbara, delimitano il lato sinistro della piazza. In passato, erano adibiti ad alloggi delle sentinelle, mentre attualmente ospitano un'area museale, a seguito dei lavori di restauro e di riqualificazione terminati negli anni recenti.\nL'area adiacente alla piazza d'Armi ospita manifestazioni culturali e spettacoli all'aperto durante il periodo estivo.\nDalla piazza, una rampa di scale conduce alle cannoniere, alcune delle quali collegate attraverso una serie di gallerie sotterranee."}
{"id": "1153095", "revid": "110157", "url": "https://it.wikipedia.org/wiki?curid=1153095", "title": "Peders\u00f6re", "text": "Peders\u00f6re \u00e8 un comune finlandese di 10.934 abitanti (dato 2012), situato nella regione dell'Ostrobotnia.\nSociet\u00e0.\nLingue e dialetti.\nLe lingue ufficiali di Peders\u00f6re sono lo svedese ed il finlandese, e 1,4% parlano altre lingue."}
{"id": "1153097", "revid": "110157", "url": "https://it.wikipedia.org/wiki?curid=1153097", "title": "Pelkosenniemi", "text": "Pelkosenniemi \u00e8 un comune finlandese di 972 abitanti (dato 2012), situato nella regione della Lapponia."}
{"id": "1153099", "revid": "110157", "url": "https://it.wikipedia.org/wiki?curid=1153099", "title": "Pello", "text": "Pello, fino al 1949 conosciuto con il nome di \"Turtola\", \u00e8 un comune finlandese di 3.902 abitanti (dato 2012), situato nella regione della Lapponia."}
{"id": "1153100", "revid": "110157", "url": "https://it.wikipedia.org/wiki?curid=1153100", "title": "Perho", "text": "Perho \u00e8 un comune finlandese di 2.923 abitanti (dato 2012), situato nella regione dell'Ostrobotnia centrale."}
{"id": "1153102", "revid": "110157", "url": "https://it.wikipedia.org/wiki?curid=1153102", "title": "Pern\u00e5", "text": "Pern\u00e5 (Pernaja in finlandese) \u00e8 un ex comune finlandese di 3.984 abitanti, situato nella regione dell'Uusimaa. Fino al 2011 apparteneva alla regione dell'Uusimaa orientale in seguito soppressa.\nIl comune \u00e8 a maggioranza di lingua svedese; nel 2010 \u00e8 stato soppresso e aggregato al comune di Loviisa."}
{"id": "1153103", "revid": "2675", "url": "https://it.wikipedia.org/wiki?curid=1153103", "title": "Bj\u00e4rn\u00e5", "text": ""}
{"id": "1153104", "revid": "287204", "url": "https://it.wikipedia.org/wiki?curid=1153104", "title": "Perni\u00f6", "text": "Perni\u00f6 (Pernion in svedese) \u00e8 stato un comune finlandese di 6.000 abitanti, situato nella regione del Varsinais-Schinco. Il comune \u00e8 stato soppresso nel 2009 perch\u00e9 era rimasto solo un pernio nel mondo,il suo nome \u00e8 Pietro Schinco."}
{"id": "1153105", "revid": "1573940", "url": "https://it.wikipedia.org/wiki?curid=1153105", "title": "Nembrotha cristata", "text": "Nembrotha cristata \u00e8 un mollusco nudibranchio della famiglia Polyceridae.\nDescrizione.\nCorpo sempre verde e nero con escrescenze verde brillante. Rinofori azzurri, con margine verde alla base, ciuffo branchiale verde. Lunghezza fino a 12 centimetri. Uova colore rosso.\nSimile a \"N. kubaryana\", da cui si distingue per la mancanza di margini rossi alla base dei rinofori.\nBiologia.\nSi nutre di ascidie, in particolare della specie \"Eudistoma olivaceum\" e del genere \"Atapozoa\".\nDistribuzione e habitat.\nOceano Indiano e Oceano Pacifico, dalle Maldive all'Australia occidentale e dall'Indonesia al Pacifico orientale."}
{"id": "1153106", "revid": "110157", "url": "https://it.wikipedia.org/wiki?curid=1153106", "title": "Pertteli", "text": "Pertteli (\"S:t Bertils\" in svedese) \u00e8 stato un comune finlandese di 3.934 abitanti, situato nella regione del Varsinais-Suomi. Il comune \u00e8 stato soppresso nel 2009."}
{"id": "1153107", "revid": "110157", "url": "https://it.wikipedia.org/wiki?curid=1153107", "title": "Pertunmaa", "text": "Pertunmaa \u00e8 un comune finlandese di 1.906 abitanti (dato 2012), situato nella regione del Savo meridionale."}
{"id": "1153108", "revid": "276327", "url": "https://it.wikipedia.org/wiki?curid=1153108", "title": "Giovanni Battista Hodierna", "text": "Biografia.\nFiglio di Vito Dierna, calzolaio e muratore, e di Serafina Rizo, la sua formazione iniziale fu economicamente possibile grazie all'aiuto di un suo ricco parente, don Giuseppe Orlandi, quindi impartita sia da un erudito locale, Mario Bocchieri, che dai frati del Convento francescano di Ragusa (che aveva, tra l'altro, rapporti con l'Universit\u00e0 di Padova), mostrando subito una notevole inclinazione per l'astronomia. Infatti, gi\u00e0 nel 1618, sulla base della lettura dell'opera \"Meteore\" di Agostino Nifo, dal campanile della Chiesa di San Nicola, sita nel punto pi\u00f9 elevato di Ragusa, con un cannocchiale galileiano osserv\u00f2 tre comete che si resero visibili fra il 1618 e il 1619. \nDopo una formazione teologica avvenuta fra Ragusa e Siracusa, nel 1622 fu ordinato sacerdote, quindi trascorse alcuni anni a Roma, dove venne in contatto con alcuni membri dell'Accademia dei Lincei, fondata nel 1603, fra cui il siracusano Vincenzo Mirabella, che lo introdusse alle nuove idee galileiane. Ritornato a Ragusa, amministr\u00f2 regolarmente, dal 1625 al 1636, il sacerdozio nelle varie chiese della citt\u00e0, nonch\u00e9 presso l'aristocrazia locale, in particolare per la nobile famiglia Tomasi (ramo siciliano dei Lampedusa), che poi far\u00e0 opere di mecenatismo nei suoi confronti. \nFrutto delle sue letture e dei suoi studi sar\u00e0, nel 1628, l'opera \"Nunzio del secolo cristallino\", in cui per\u00f2, oltre a tener conto delle nuove idee galileiane, non abbandoner\u00e0 del tutto la vecchia teoria geocentrica, esponendo quindi l'astronomia secondo prospettive metafisiche e teologiche. Sulla stessa scia, altre opere verranno pubblicate fra gli anni 1625 e 1631. Infine, nel 1637, assecondando i voleri e le aspirazioni della famiglia Tomasi, partecip\u00f2 con questa alla fondazione e alla progettazione del ducato di Palma di Montechiaro, dove poi si trasfer\u00ec e visse \u2013 come studioso, insegnante privato, parroco e arciprete \u2013 fino alla morte, avvenuta il 6 aprile 1660.\nNel primo periodo trascorso a Palma di Montechiaro, all'incirca fino al 1645, Hodierna scrisse e pubblic\u00f2 \u2013 nel 1644, in volgare \u2013 gli \"Opuscoli\", una notevole serie di scritti che compendiano argomenti e tematiche di astronomia, meteorologia, ottica, nonch\u00e9 di struttura microscopica della materia (fu anche assertore dell'atomismo). Dal 1646 in poi, grazie ai contatti con biologi ed anatomisti napoletani e romani, si interess\u00f2 di biologia animale e zoologia (riscuotendo, peraltro, l'approvazione di Francesco Redi), quindi di fisica \u2013 con ulteriori studi sull'opera di Galileo Galilei \u2013 e di matematica, diventando, nel 1656, matematico alla Corte dei Tomasi che, nel frattempo, avevano ottenuto la nobilitazione dall'aristocrazia spagnola. Gli ultimi studi e ricerche, distribuiti per l'appunto in innumerevoli opuscoli perlopi\u00f9 inediti, riguardarono variamente la microanatomia, l'ottica, l'astronomia e l'astrologia, le scienze naturali. Tra queste, la ricerca su \"L'occhio della mosca\", dedicata all'anatomia degli insetti e, appunto, alla struttura anatomica dell'occhio della mosca, lavoro che offr\u00ec magistralmente uno dei primi esempi di indagine naturalistica e scientifica condotta con l'ausilio di un microscopio. In contatto con diversi scienziati dell'epoca, fu in corrispondenza con Christiaan Huygens, mentre parte della sua opera sar\u00e0 poi sotto l'attenzione anche della Royal Society di Londra.\nHodierna divenne noto in Italia e in Europa soprattutto per i suoi studi astronomici, in particolare per le osservazioni astronomiche e le effemeridi dei \"pianeti medicei\" che gli furono richiesti da Ferdinando II de' Medici, granduca di Toscana. Molte delle sue scoperte di astronomia furono poi raccolte in \"De systemate orbis cometici, deque admirandis coeli characteribus\" (forse, la sua opera pi\u00f9 importante, a sua volta suddivisa in due parti, la prima \"De systemate orbis cometici\", la seconda \"De Admirandis Coeli Characteribus\", e pubblicata a Palermo nel 1654), che costitu\u00ec peraltro una delle prime catalogazioni sistematiche di oggetti celesti, fra cui comete, nebulose e ammassi stellari, in cui vennero pure esposte alcune sue teorie circa la loro natura, struttura e la relativa dinamica. Proprio in merito a questo lavoro, studi recenti hanno attribuito gi\u00e0 a Hodierna la scoperta di numerosi oggetti stellari che sarebbero poi stati catalogati ufficialmente alcuni secoli dopo: risult\u00f2, in particolare, che l'ammasso M47, erroneamente attribuito a Charles Messier, era stato invece scoperto proprio da Hodierna nel 1654, anno in cui scopr\u00ec pure la Galassia del Triangolo, la quale venne inclusa nell'ammasso aperto NGC 752 e che fu poi scoperta indipendentemente anche da Charles Messier. Nell'altro opuscolo \"Medicaeorum Ephemerides\" (pubblicato a Palermo nel 1656), infine, Hodierna si dedic\u00f2 allo studio dei satelliti di Giove, scopr\u00ec alcune nuove stelle fisse, nonch\u00e9 and\u00f2 molto vicino nell'identificare pure gli anelli di Saturno, poi scoperti da Huygens.\nMolti dei suoi studi e delle sue scoperte, tuttavia, rimasero sconosciuti sino al XX secolo circa, probabilmente perch\u00e9 questi erano in anticipo rispetto ai tempi come anche per l'eccessivo isolamento della Sicilia e la sua lontananza dal resto d'Europa. Di questi, notevoli anche gli studi di ottica, che, secondo alcuni storici, in parte furono antesignani dei risultati che Isaac Newton otterr\u00e0 dallo studio della luce. Altres\u00ec importanti furono gli studi di biologia e zoologia.\nRiconoscimenti.\nGli \u00e8 stato dedicato l'asteroide 21047 Hodierna. A lui \u00e8 stato anche intitolato il Liceo scientifico di Palma di Montechiaro, un istituto di istruzione superiore di Mussomeli, nonch\u00e9 l'Istituto Scolastico Italiano di Tunisi (gi\u00e0 \"Scuola italiana di Tunisi\"). Inoltre, la citt\u00e0 di Roccapalumba, nel palermitano, bandisce annualmente il Premio nazionale \"Giovan Battista Hodierna\" per le Scienze astronomiche, rivolto a giovani studiosi che si dedicano alla ricerca nel campo dell'astronomia o in altri ambiti scientifici."}
{"id": "1153109", "revid": "110157", "url": "https://it.wikipedia.org/wiki?curid=1153109", "title": "Pielavesi", "text": "Pielavesi \u00e8 un comune finlandese di 5.002 abitanti (dato 2012), situato nella regione del Savo settentrionale.\nIl paese \u00e8 ricordato per aver dato i natali al Presidente finlandese Urho Kekkonen."}
{"id": "1153111", "revid": "110157", "url": "https://it.wikipedia.org/wiki?curid=1153111", "title": "Pihtipudas", "text": "Pihtipudas \u00e8 un comune finlandese di abitanti (dato 2012), situato nella regione della Finlandia centrale."}
{"id": "1153114", "revid": "486946", "url": "https://it.wikipedia.org/wiki?curid=1153114", "title": "Giovan Battista Hodierna", "text": ""}
{"id": "1153115", "revid": "2675", "url": "https://it.wikipedia.org/wiki?curid=1153115", "title": "Pikis", "text": ""}
{"id": "1153116", "revid": "8660", "url": "https://it.wikipedia.org/wiki?curid=1153116", "title": "Piikki\u00f6", "text": "Piikki\u00f6 (\"Pikis\" in svedese) \u00e8 stato un comune finlandese di 7.119 abitanti, situato nella regione del Varsinais-Suomi. Il comune \u00e8 stato soppresso nel 2009 allorch\u00e9 il suo territorio fu unito a quello di Kaarina."}
{"id": "1153119", "revid": "110157", "url": "https://it.wikipedia.org/wiki?curid=1153119", "title": "Piippola", "text": "Piippola \u00e8 stato un comune finlandese di 1.304 abitanti, situato nella regione dell'Ostrobotnia settentrionale. \u00c8 stato soppresso nel 2009 ed \u00e8 ora compreso nel nuovo comune di Siikalatva."}
{"id": "1153120", "revid": "2675", "url": "https://it.wikipedia.org/wiki?curid=1153120", "title": "Birkala", "text": ""}
{"id": "1153121", "revid": "110157", "url": "https://it.wikipedia.org/wiki?curid=1153121", "title": "Pirkkala", "text": "Pirkkala (\"Birkala\" in svedese) \u00e8 un comune finlandese di 17.802 abitanti (dato 2012), situato nella regione del Pirkanmaa."}
{"id": "1153122", "revid": "486946", "url": "https://it.wikipedia.org/wiki?curid=1153122", "title": "Giovanbattista Hodierna", "text": ""}
{"id": "1153123", "revid": "33751", "url": "https://it.wikipedia.org/wiki?curid=1153123", "title": "Milan Associazione Calcio 1989-1990", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1989-1990.\nStagione.\nRinforzati in estate con gli innesti di Marco Simone e del portiere Andrea Pazzagli e con Giovanni Stroppa, Diego Fuser, Daniele Massaro e Stefano Borgonovo tornati dal prestito, i rossoneri cedono Mussi, Mannari e Virdis.\nNei primi mesi della stagione il Milan vince la Supercoppa UEFA contro il Barcellona (1-1 a Barcellona e 1-0 a Milano firmati van Basten ed Evani) e la Coppa Intercontinentale battendo a Tokyo i colombiani dell'Atl\u00e9tico Nacional per 1-0 con la punizione vincente di Alberico Evani negli ultimi minuti dei tempi supplementari, proclamandosi cos\u00ec la squadra Campione del mondo dopo vent'anni esatti dalla sua prima volta.\nIn campionato i rossoneri iniziano in modo altalenante con 4 vittorie, 2 pareggi e 4 sconfitte, tra cui quella per 3-0 in trasferta contro il Napoli, che sar\u00e0 campione d'inverno. Grazie a una serie di 17 risultati utili tra l'11\u00aa e la 27\u00aa giornata, tra i quali il 3-0 al Meazza contro il Napoli in vistoso calo (5 punti in 6 gare), il Milan riesce a portarsi in vetta alla classifica il 25 febbraio 1990. L'8 aprile 1990 i rossoneri, a +1 sul Napoli, sono bloccati sullo 0-0 dal Bologna al Dall'Ara (ai felsinei \u00e8 negato un gol fantasma). I campani terminano con lo stesso risultato l'incontro contro l'Atalanta a Bergamo; al 77' del match per\u00f2, una monetina colpisce dagli spalti il centrocampista napoletano Alem\u00e3o, il quale, consigliato in tal senso, rinuncia a riprendere il gioco. Il giudice sportivo assegna cos\u00ec la vittoria per 2-0 a tavolino ai partenopei, consentendo a questi ultimi di raggiungere il Milan in vetta alla graduatoria a tre giornate dal termine.\nLe due squadre proseguono a pari punti sino alla 33\u00aa giornata, in cui i rossoneri vengono sconfitti fuori casa dal Verona (che la settimana dopo, perdendo l'ultima partita di campionato, retroceder\u00e0 in Serie B). La seconda \"fatal Verona\" (dopo quella del 1972-1973) della storia milanista si concretizza all'89', quando il gol del veronese Pellegrini decreta il 2-1 finale e il conseguente sorpasso dei campani, che espugnano il campo del Bologna e la settimana successiva si laureano Campioni d'Italia vincendo all'ultima giornata contro la . Nella partita del Bentegodi si segnalano le quattro espulsioni di Rijkaard, van Basten, Costacurta e Sacchi comminate dal direttore di gara Rosario Lo Bello. Capocannoniere del torneo risulta il rossonero Marco van Basten con 19 gol in 26 partite. L'olandese vince il Pallone d'oro per la seconda volta consecutiva. A salire sul podio del trofeo che incorona il miglior giocatore dell'anno solare secondo i giurati di France Football ci sono anche altri due rossoneri: il capitano Baresi e Rijkaard rispettivamente secondo e terzo.\nIn Coppa Italia il Milan elimina il nel primo turno dopo i rigori (0-0 nei tempi regolamentari e supplementari) e la Cremonese nel secondo (0-1), accedendo cos\u00ec alla fase a gironi. Nel girone a 3 squadre i rossoneri vincono in casa per 6-0 contro il Messina e pareggiano in trasferta con l'Atalanta (1-1, il gol del pareggio milanista, realizzato da Baresi su rigore, nascer\u00e0 da una rimessa laterale, con il pallone che per \"fair play\" avrebbe dovuto essere restituito agli atalantini, in quanto avevano interrotto il gioco volontariamente per un infortunio di Borgonovo), guadagnando l'accesso in semifinale, dove eliminano il Napoli (0-0 a San Siro e 1-3 al San Paolo). In finale il Milan si trova opposto alla Juventus che, dopo il pareggio a reti inviolate di Torino, batte i rossoneri grazie all'1-0 ottenuto a Milano tre giorni dopo la sconfitta dei rossoneri in campionato contro il Verona (rete di Roberto Galia). Capocannoniere della manifestazione risulta essere il capitano rossonero Franco Baresi con 4 gol, tutti su rigore (3 contro il Messina e uno contro l'Atalanta).\nIn Coppa dei Campioni il Milan, campione in carica, elimina i finlandesi dello HJK Helsinki nei sedicesimi di finale grazie a un complessivo 5-0, gli spagnoli del Real Madrid negli ottavi con un complessivo di 2-1, i belgi del Mechelen nei quarti con un 2-0 ai tempi supplementari nella gara di ritorno a San Siro (dopo lo 0-0 dell'andata) e i tedeschi del Bayern Monaco in semifinale, battuti per 1-0 a San Siro (malgrado il Milan fosse privo di Gullit, Ancelotti e Donadoni) e inutilmente vittoriosi per 2-1 a Monaco di Baviera: \u00e8 un gol di Stefano Borgonovo nei tempi supplementari a garantire il Milan il passaggio del turno in virt\u00f9 della regola dei gol fuori casa. Nella finale, disputata il 23 maggio 1990 al Prater di Vienna, i rossoneri battono il Benfica per 1-0 con rete di Frank Rijkaard mandando in campo lo stesso undici schierato nella finale dell'anno precedente a eccezione dello squalificato Donadoni sostituito da Evani. e vincono cos\u00ec la quarta Coppa dei Campioni della propria storia, che vale anche la qualificazione all'edizione successiva.\nMaglie e sponsor.\nLo sponsor tecnico per la stagione 1989-1990 \u00e8 Kappa, mentre lo sponsor ufficiale \u00e8 Mediolanum. La divisa \u00e8 una maglia a strisce verticali della stessa dimensione, rosse e nere, con pantaloncini e calzettoni bianchi. La divisa di riserva \u00e8 una maglia bianca con una striscia rossa orizzontale sotto la quale vi \u00e8 un'altra striscia pi\u00f9 sottile nera con pantaloncini e calzettoni bianchi. Nella finale di Coppa dei Campioni contro il Benfica viene usata una maglia completamente bianca con colletto e bordi delle maniche rossi.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1153125", "revid": "486946", "url": "https://it.wikipedia.org/wiki?curid=1153125", "title": "Giovanbattista Odierna", "text": ""}
{"id": "1153126", "revid": "1543377", "url": "https://it.wikipedia.org/wiki?curid=1153126", "title": "Pojo", "text": "Pojo \u00e8 un comune (\"municipio\" in spagnolo) della Bolivia nella provincia di Carrasco (dipartimento di Cochabamba) con 20.654 abitanti (dato 2010).\nCantoni.\nIl comune \u00e8 suddiviso in 9 cantoni:"}
{"id": "1153127", "revid": "767487", "url": "https://it.wikipedia.org/wiki?curid=1153127", "title": "Pohja", "text": "Pohja (\"Pojo\" in svedese) era un comune finlandese, situato nella regione dell'Uusimaa. Nel 2009 \u00e8 stato unito a Eken\u00e4s e Karis per formare la nuova citt\u00e0 di Raseborg.\nSi trova nella provincia della Finlandia meridionale e appartiene alla regione finlandese Uusimaa. Il comune aveva una popolazione di 4963 abitanti (dati di dicembre 2008) e aveva una superficie di 224,66\u00a0km\u00b2. La densit\u00e0 di popolazione era di 21,97 ab./km\u00b2.\nIl comune era bilingue, con una maggioranza di abitanti di lingua finlandese (60%) e una minoranza di lingua svedese (40%).\nPohja \u00e8 uno dei siti in cui \u00e8 nata l'industria metallurgica finlandese. La Fiskars fu fondata vicino a Pohja nel 1694 ed \u00e8 ancora oggi l'azienda che impiega pi\u00f9 dipendenti nella regione."}
{"id": "1153128", "revid": "123328530", "url": "https://it.wikipedia.org/wiki?curid=1153128", "title": "Polvij\u00e4rvi", "text": "Polvij\u00e4rvi \u00e8 un comune finlandese di 4.772 abitanti (dato 2012), situato nella regione della Carelia settentrionale.\nAmbiente.\nQuesto comune \u00e8 ampio e variegato: al sud ci sono due grandi laghi, H\u00f6yti\u00e4inen et Viinij\u00e4rvi, ed \u00e8 agricolo. Il nord \u00e8 selvaggio e coperto da foreste.\nPolvij\u00e4rvi \u00e8 un comune rurale, costituito dal centro comunale (Kirkonkyl\u00e4) e dalle sue frazioni, tra le quali le pi\u00f9 importanti sono:\nHorsmanaho, Hukkala, Kinahmo, Kuorevaara, Martonvaara, Ruvaslahti, Sola e Sotkuma.\nEconomia.\nL'economia del comune \u00e8 legata all'agricoltura, grazie al terreno liberatosi dal progressivo abbassamento delle acque del vicino lago H\u00f6yti\u00e4inen, ed all'attivit\u00e0 mineraria delle due miniere di talco gestite dalla societ\u00e0 di estrazione Mondo Minerals. Una terza, avviata alla costruzione nel 2008 e la cui apertura era prevista nel 2011 \u00e8 per ora in attesa di fondi per completare la sua realizzazione."}
{"id": "1153129", "revid": "1573940", "url": "https://it.wikipedia.org/wiki?curid=1153129", "title": "Nembrotha lineolata", "text": "Nembrotha lineolata \u00e8 un mollusco nudibranchio della famiglia Polyceridae, diffuso nell'oceano indiano e nel Pacifico.\nDescrizione.\nCorpo bianco, segnato o da linee continue e tratteggiate oppure da linee incrociate a formare complessi motivi. Rinofori e branchie cerchiati alla base da anelli giallo e viola-blu.\nBiologia.\nSi alimenta di ascidie (\"Clavelina\" spp., \"Rhopalaea\" spp., \"Oxycorynia\" spp.).\nDistribuzione e habitat.\nDalle Seychelles alle Filippine, dall'Australia alle isole Figi."}
{"id": "1153130", "revid": "399", "url": "https://it.wikipedia.org/wiki?curid=1153130", "title": "P\u00e5mark", "text": ""}
{"id": "1153131", "revid": "767487", "url": "https://it.wikipedia.org/wiki?curid=1153131", "title": "Pomarkku", "text": "Pomarkku (\"P\u00e5mark\" in svedese) \u00e8 un comune finlandese di 2.412 abitanti (dato 2012), situato nella regione del Satakunta."}
{"id": "1153134", "revid": "2675", "url": "https://it.wikipedia.org/wiki?curid=1153134", "title": "Borgn\u00e4s", "text": ""}
{"id": "1153135", "revid": "254059", "url": "https://it.wikipedia.org/wiki?curid=1153135", "title": "Pornainen", "text": "Pornainen (\"Borgn\u00e4s\" in svedese) \u00e8 un comune finlandese di 5.131 abitanti (dato 2012), situato nella regione dell'Uusimaa.\nSociet\u00e0.\nLingue e dialetti.\nIl finlandese \u00e8 l'unica lingua ufficiale di Pornainen."}
{"id": "1153137", "revid": "110157", "url": "https://it.wikipedia.org/wiki?curid=1153137", "title": "Posio", "text": "Posio \u00e8 un comune finlandese di 3.812 abitanti (dato 2012), situato nella regione della Lapponia.\nQua \u00e8 nato il mezzofondista Kaarlo Maaninka. "}
{"id": "1153138", "revid": "2675", "url": "https://it.wikipedia.org/wiki?curid=1153138", "title": "Buckila", "text": ""}
{"id": "1153139", "revid": "254059", "url": "https://it.wikipedia.org/wiki?curid=1153139", "title": "Pukkila", "text": "Pukkila (\"Buckila\" in svedese) \u00e8 un comune finlandese di 2.027 abitanti (dato 2012), situato nella regione dell'Uusimaa. Fino al 2011 apparteneva alla regione dell'Uusimaa orientale in seguito soppressa.\nSociet\u00e0.\nLingue e dialetti.\nIl finlandese \u00e8 l'unica lingua ufficiale di Pukkila."}
{"id": "1153140", "revid": "110157", "url": "https://it.wikipedia.org/wiki?curid=1153140", "title": "Pulkkila", "text": "Pulkkila \u00e8 stato un comune finlandese di 1.620 abitanti, situato nella regione dell'Ostrobotnia settentrionale. Soppresso nel 2009, \u00e8 ora compreso nel nuovo comune di Siikalatva"}
{"id": "1153141", "revid": "110157", "url": "https://it.wikipedia.org/wiki?curid=1153141", "title": "Punkaharju", "text": "Punkaharju \u00e8 stato un comune finlandese di 3.709 abitanti (dato 2012), situato nella regione del Savo meridionale. Il 1\u00ba gennaio 2015 fu aggregato al comune di Savonlinna"}
{"id": "1153142", "revid": "123867408", "url": "https://it.wikipedia.org/wiki?curid=1153142", "title": "MAXXI - Museo nazionale delle arti del XXI secolo", "text": "Il MAXXI - Museo nazionale delle arti del XXI secolo \u00e8 un museo con sede a Roma. Progettato dall'architetto Zaha Hadid e gestito dall'omonima fondazione del Ministero per i beni e le attivit\u00e0 culturali, \u00e8 diviso in due sezioni: \"MAXXI arte\" e \"MAXXI architettura\".\nLa sede.\nLa sede del MAXXI si trova nel quartiere Flaminio di Roma ed \u00e8 realizzata nell'area delle ex caserma Montello accanto alla basilica di Santa Croce a Via Flaminia. Il complesso si trova tra via Masaccio e via Guido Reni, su quest'ultima l'ingresso principale. Dell'ex Caserma sopravvivono il corpo lungo la basilica di Santa Croce, e la facciata su via Guido Reni, integrata nel progetto di Zaha Hadid.\nIl 28 maggio 2021 \u00e8 stata inaugurata all'Aquila, presso palazzo Ardinghelli, una sede distaccata del MAXXI riservata a opere \"site-specific\".\nStoria.\nIl concorso, l'avvio dei lavori.\nNel luglio del 1998 viene bandito dalla Soprintendenza Speciale Arte Contemporanea, su incarico del Ministero per i Beni Culturali, il concorso internazionale di idee per la realizzazione a Roma del nuovo polo nazionale, culturale ed espositivo, dedicato all'arte e all'architettura contemporanee.\nLa giuria internazionale \u00e8 chiamata a valutare 273 candidature, tra cui vengono selezionati i 15 progettisti ammessi alla seconda fase, che nei tre mesi successivi elaborano i progetti di concorso. Intanto, la ricerca di un'area dismessa in una posizione centrale e strategica della citt\u00e0, aveva portato, l'anno precedente, all'individuazione del grande complesso delle officine e dei padiglioni militari della ex caserma Montello al Flaminio, da anni inutilizzato, come luogo deputato ad ospitare il campus.\nLe linee di indirizzo del concorso prevedevano di integrare il progetto con il contesto del quartiere Flaminio, di conservare l'edificio che affaccia su via Guido Reni e il grande corpo a due piani al confine con la chiesa parrocchiale, di creare spazi aperti lungo il perimetro del progetto, di porre attenzione all'illuminazione naturale e al controllo ambientale, di creare continuit\u00e0 nella circolazione e nei percorsi.\nA fine febbraio 1999 la giuria seleziona il progetto vincitore, realizzato da Zaha Hadid. \u00c8 un campus multifunzionale che compone e integra diversi spazi articolati e complessi: funzioni museali e laboratori di ricerca, spazi di accoglienza e servizi di supporto al museo, funzioni commerciali e spazi per eventi, percorsi di collegamento interno e strade pedonali di carattere urbano si intrecciano su pi\u00f9 livelli in un sistema dinamico e continuo. Gli studi e gli schizzi preliminari denunciano un'attenta lettura del contesto e delle preesistenze, tanto che la giuria sceglie il progetto non solo per la creativit\u00e0 della soluzione architettonica proposta, ma anche per la sua capacit\u00e0 di integrarsi nel tessuto urbano circostante.\nNel luglio 1999, viene approvata la legge che istituisce il \u201cCentro per la documentazione e la valorizzazione delle arti contemporanee\u201d, prevedendo al suo interno il Museo delle Arti contemporanee e il Museo dell'architettura, finanziandone la progettazione e la realizzazione, oltre che il funzionamento e l'acquisizione delle prime opere. L'approvazione della legge istitutiva e l'attribuzione dei primi fondi per il funzionamento e la costituzione delle collezioni consente al Centro di divenire immediatamente operativo, avviando le sue prime attivit\u00e0 di programmazione culturale ben prima del completamento delle fasi progettuali e dell'avvio dei lavori per la sua realizzazione. Il Centro prende il suo nuovo e definitivo nome: MAXXI, Museo nazionale delle arti del XXI secolo.\nIl progetto architettonico.\nConcluso il concorso, le linee guida e le forme iniziali sono coerentemente sviluppate nel corso della progettazione preliminare, definitiva ed esecutiva, che confermano l'idea di un campus urbano, in cui la tradizionale nozione di edificio si amplia in una dimensione pi\u00f9 vasta, che investe tanto lo spazio della citt\u00e0 quanto quello interno, a prevalente destinazione museale. L'articolazione funzionale, strutturata in aree con connotazioni precise, percorsi e zone polivalenti e flessibili, prevede sostanzialmente i due musei \u2013 MAXXI arte e MAXXI architettura \u2013 che ruotano intorno alla grande hall a tutta altezza attraverso la quale si accede ai servizi di accoglienza, alla caffetteria e alla libreria dedicata, ai laboratori didattici, all'auditorium e alle sale per eventi dal vivo e per convegni, alle gallerie dedicate alle esposizioni temporanee e alle collezioni di grafica e fotografia.\nIl progetto si confronta con il sistema urbano delle caserme, adottandone il profilo contenuto e orizzontale. La circolazione interna confluisce in quella urbana, sovrapponendo pi\u00f9 strati di percorsi intrecciati e di spazi aperti alle condizioni specifiche del luogo. Le complessit\u00e0 delle forme, il variare e l'intrecciarsi delle quote determinano una trama spaziale di grande complessit\u00e0. L'andamento rigato della copertura contiene una memoria degli shed dei capannoni preesistenti. Il percorso pedonale \u2013 che all'interno diverr\u00e0 museale \u2013 attraversa il sito seguendo la sagoma arrotondata del museo e scivolando sotto i volumi in aggetto degli edifici. Il progetto sembra alludere alle stratificazioni storiche e archeologiche della citt\u00e0 di Roma che si presentano con la metafora dei layers digitali.\nL'idea progettuale sul piano architettonico presenta un segno deciso che predomina negli spazi all'aria aperta, segnati dai volumi in aggetto, e negli ambienti di accoglienza, poi contraddetto dalla spazialit\u00e0 pi\u00f9 sobria delle gallerie destinate a ospitare le collezioni dei due musei. Con differenti gradi di permeabilit\u00e0, flessibilit\u00e0 e trasparenza, le diverse gallerie sono connotate dal controllo delle condizioni ambientali e di luce. Arte, architettura e spazi per eventi dal vivo convivono in una sequenza scenografica di suites caratterizzate da un uso modulato e zenitale della luce naturale. Lo spazio non si identifica esclusivamente in un percorso lineare, ma offre una gamma di scelte alternative per far s\u00ec che il visitatore non torni mai sui propri passi, godendo di suggestivi scorci panoramici sull'architettura, le opere e la citt\u00e0.\nIl cantiere.\nSono in calcestruzzo le pareti che caratterizzano la forma e la struttura del MAXXI, come pure le superfici orizzontali, le lame di copertura, interamente rivestite in cemento fibrorinforzato (GRC), e gran parte delle finiture (superfici a vista, pavimenti, arredi).\nPer garantire la continuit\u00e0 della produzione del calcestruzzo e la qualit\u00e0 della miscela fu impiantata una centrale di betonaggio nell'area di cantiere. L'esigenza di controllare la resa estetica delle superfici in cemento faccia a vista, pensate da Zaha Hadid di colore chiaro, lisce e appena segnate dai fori degli elementi di connessione delle due facce del cassero, ha portato all'impiego di casseformi particolari, di dimensioni fuori standard. I casseri devono sopportare le enormi spinte esercitate dal calcestruzzo nella fase di getto. Il loro coefficiente di reimpiego \u00e8 di poco superiore all'unit\u00e0. La miscela utilizzata, del tipo autocompattante per garantire una superficie compatta e liscia, permette di realizzare le pareti a geometria complessa dell'edificio con getti di grandi dimensioni.\nL'impiego dell'acciaio \u00e8 destinato ai collegamenti verticali e ad altri elementi architettonici come le travi di collegamento tra le pareti in calcestruzzo e i pilotis che sostengono i volumi in aggetto.\nIl sistema di copertura \u00e8 interamente prodotto fuori opera: integra gli elementi di serramento, i dispositivi di controllo dell'illuminazione naturale, gli apparecchi per l'illuminazione artificiale, i meccanismi per il contenimento del calore da irraggiamento solare. Composto da una doppia vetrata superiore e da un'ulteriore vetrata inferiore, \u00e8 protetto all'esterno da un frangisole costituito da griglie metalliche che, oltre a schermare la luce, diventano passerelle percorribili a fini manutentivi.\nEdificio D.\nDue edifici dell'ex caserma Montello sono recuperati dal nuovo progetto, diventando parte integrante: l'edificio su strada inserito completamente nel corpo principale del museo; l'Edificio D \u00e8 stato, invece, sede provvisoria dell'attivit\u00e0 espositiva e culturale del MAXXI, nell'attesa della costruzione del museo vero e proprio.\nIl primo intervento di recupero e adeguamento funzionale, realizzato in tempi brevissimi e basato sul criterio del \u201cminimo intervento\u201d, ha riportato gli ambienti interni alla spazialit\u00e0 originaria, restituendo unitariet\u00e0 alle due grandi sale. La struttura in ferro a vista, il pavimento in battuto di cemento in cui affiorano i residui della pavimentazione originale in mattonelle di asfalto pressato, la continuit\u00e0 delle finestre lungo i due lati lunghi, conferiscono luminosit\u00e0 e grande respiro agli spazi espositivi. La semplificazione e la neutralit\u00e0 cromatica delle finiture determinano spazi di grande flessibilit\u00e0 che si offrono alle pi\u00f9 diverse soluzioni allestitive.\nAl termine di una seconda fase dei lavori la palazzina ospiter\u00e0 spazi articolati destinati a diverse funzioni per accrescere l'offerta del nuovo museo e sottolineare la sua dimensione di campus pluridisciplinare e polifunzionale: la bibliomediateca, il bar-ristorante, la libreria dedicata, gli uffici di direzione e amministrazione.\nL'inaugurazione.\nIl Maxxi viene ufficialmente inaugurato il 28 maggio 2010, con le mostre \"Spazio. Dalle collezioni di arte e architettura del Maxxi\"; \"Gino De Dominicis: L'immortale\"; \"Kutlu\u011f Ataman. Mesopotamian Dramaturgies\"; \" Luigi Moretti. Dal Razionalismo all'informale\".\nLa ricezione da parte della critica architettonica.\nComplessivamente il giudizio sull'opera \u00e8 stato positivo e recensioni favorevoli si sono trovate su molti giornali, tra le quali spiccano quelle del \"The New York Times\" e di \"Le Figaro\".\nCi sono tuttavia da segnalare alcune critiche negative che hanno animato il dibattito tra gli addetti ai lavori. Queste riguardano principalmente lo scompenso che ci sarebbe tra gli spazi espositivi e quelli di passaggio e servizio a netto vantaggio di questi ultimi nonch\u00e9 il costo eccessivo per la sua realizzazione.\nIl MAXXI architettura.\nIl MAXXI architettura \u00e8 il primo museo nazionale di architettura presente in Italia. Il suo interesse \u00e8 centrato tanto sull'architettura \u201cd'autore\u201d quanto su quella cosiddetta \u201canonima\u201d. Nel museo convivono due anime distinte, quella che procede verso la storicizzazione dell'architettura del XX secolo e quella contemporanea che vuole rispondere agli interrogativi del presente, interpretando le aspettative della societ\u00e0 attuale. Museo storico e museo contemporaneo, pur possedendo caratteri e prospettive di sviluppo decisamente distinte, determinano una dimensione multipla e trasversale. Il MAXXI architettura si pone come interlocutore delle altre istituzioni culturali italiane del settore (quali la Biennale di Venezia o la Triennale di Milano), nel campo della formazione secondaria e universitaria e della rete dei centri e archivi di architettura. A livello internazionale, il MAXXI architettura aderisce e condivide gli obiettivi dell'ICAM, la Confederazione internazionale dei musei d'architettura.\nProgramma culturale.\nIl programma culturale del MAXXI architettura si sviluppa secondo le due linee di attivit\u00e0 distinte. La prima linea d'intervento considera la documentazione e la ricerca il punto di avvio delle riflessioni critiche sul presente e sul passato prossimo della cultura architettonica, sul paesaggio italiano, considerando le opere, i personaggi, le storie che lo hanno disegnato nel corso del Novecento. Fa capo al Centro archivi di architettura, istituito nell'ambito del Museo di architettura, che opera con un arco cronologico di riferimento che va dal Novecento a oggi studiando e curando le collezioni di architettura e le proprie raccolte di documenti. \u00c8 anche un laboratorio sperimentale che svolge compiti di promozione culturale per favorire la ricerca storica e l'indagine sistematica sulla ricchissima vicenda italiana del Novecento, mettendo a punto strategie, standard e strumenti per la conservazione, il restauro, l'accesso alle fonti documentarie.\nLa seconda linea di intervento \u00e8 rivolta ai temi emergenti sull'architettura. Attraverso un confronto dinamico intende incoraggiare ed evidenziare gli sconfinamenti dell'architettura verso la vasta gamma di esperienze proprie della cultura contemporanea come quelle discipline creative di progetto che vanno dall'industrial design alla comunicazione visiva, alle installazioni artistiche e ambientali.\nLe collezioni di architettura.\nIl patrimonio del MAXXI architettura \u00e8 costituito dalle acquisizioni dirette, ed \u00e8 legato alla rete dei musei e degli archivi pubblici e privati presenti in Italia, che permette di estendere virtualmente a dismisura il patrimonio di riferimento.\nMediante intese e accordi sono collegati al museo i fondi conservati presso l'Archivio Centrale dello Stato di Roma, l'Archivio Progetti IUAV di Venezia, l'Accademia nazionale di San Luca.\nLe collezioni di architettura comprendono gli archivi , gli archivi tematici, e una sezione che raccoglie disegni, modelli, schizzi e documenti legati a progetti circoscritti.\nIl centro archivi di architettura.\nIl Centro archivi di architettura conserva e cura le collezioni di architettura del MAXXI (con le attivit\u00e0 di tutela, restauro, manutenzione, ordinamento, informatizzazione), ma nello stesso tempo favorisce la consultazione, lo studio e la valorizzazione dei documenti che attestano, nei diversi momenti, la \u201cproduzione\u201d architettonica dalla fase progettuale alla costruzione: piani, elaborati grafici, schizzi e disegni tecnici, memorie scritte e modelli, fotografie, documenti amministrativi e contabili, epistolari.\nIl Centro archivi MAXXI architettura \u00e8 attivo dal luglio 2002 nella sede provvisoria presso il Museo Hendrik Christian Andersen di Roma, dove \u00e8 in corso il lavoro di riordino e riproduzione digitale dei fondi degli architetti del Novecento acquisiti dalla PARC: Carlo Scarpa, Aldo Rossi, Enrico Del Debbio, Sergio Musmeci, Vittorio De Feo, Pierluigi Nervi e Michele Valori.\nIl MAXXI arte.\nLa collezione include opere di Alighiero Boetti, William Kentridge, Kara Walker, Ed Ruscha, Gilbert &amp; George, Gino De Dominicis, Michael Raedecker, Anish Kapoor, Gerhard Richter, Maurizio Nannucci, Francesco Clemente, Lara Favaretto, Marlene Dumas, Maurizio Cattelan, Gabriele Basilico, Kiki Smith, Thomas Ruff, Luigi Ghirri, Manfredi Beninati, Vanessa Beecroft, Stefano Arienti, Francis Alys, Ugo Rondinone, Thomas Sch\u00fctte.\nPremio MAXXI.\nIl Premio MAXXI, nato nel 2000 con il nome \"Premio per la Giovane Arte italiana\", ribattezzato nel 2010 come \"Premio Italia\" e dal 2014 conosciuto con il nome attuale, \u00e8 un premio di Arte contemporanea fondato dalla struttura per segnalare e diffondere artisti emergenti e \"mid-career\". Il premio prevede la produzione e l'acquisizione di opere degli artisti selezionati, nella collezione permanente del MAXXI.\nIl MAXXI B.A.S.E..\nIl centro di documentazione MAXXI B.A.S.E. (\"Biblioteca, Archivi, Studi, Editoria\") nasce con il compito di monitorare e registrare tutte le attivit\u00e0 del museo, di classificarne e conservarne i documenti e trasmetterne quindi i contenuti. In aderenza a questo quadro si sta costruendo il centro di documentazione del MAXXI, che per entrambi i settori, arte e architettura, operer\u00e0 secondo due linee di sviluppo: uno sguardo rivolto all'interno, al cuore del museo: le attivit\u00e0 scientifiche e di gestione e cura delle collezioni; uno sguardo all'esterno, al pubblico, con la creazione di un servizio di consultazione.\nSaranno documentate le molteplici attivit\u00e0 culturali del museo che sta nascendo: quelle espositive che riguardano, oltre all'arte e all'architettura, la fotografia, il design, la moda; e gli altri eventi, come incontri, conferenze, seminari; spettacoli, proiezioni, sempre intimamente correlati alle tematiche culturali del museo. Sulla base delle informazioni raccolte e dei materiali conservati e attraverso la scelta di idonei strumenti, il centro svolger\u00e0 infatti attivit\u00e0 di promozione culturale, sia elaborando servizi informativi, accessibili in sede e on line: pubblicazioni a stampa, Cd-Rom e DVD, archivi digitali, banche dati, e altro; sia organizzando eventi di tipo multimediale, come proiezioni, rassegne video ecc.\nIl Centro di documentazione sar\u00e0 articolato in due sezioni: la sezione arte e la sezione architettura.\nOltre ai due musei il MAXXI ospita un auditorium, una biblioteca libera per gli studenti e una mediateca specializzata, una libreria, una caffetteria e un bar/ristorante, gallerie per esposizioni temporanee, performance ed iniziative formative. La grande piazza che disegna gli spazi esterni pu\u00f2 accogliere opere ed eventi dal vivo.\nLa biblioteca.\nLa biblioteca \u00e8 partita con quella del personale della PARC ed \u00e8 tematica sulla produzione artistica e architettonica contemporanea italiana e internazionale e progettata d'intesa con la Biblioteca della Galleria nazionale d'arte moderna e contemporanea Il patrimonio librario, \u00e8 costituito da saggi, monografie, cataloghi di mostre, giornali e periodici specializzati, guide di architettura contemporanea, pubblicazioni sul paesaggio contemporaneo, dizionari di architettura contemporanea cos\u00ec come da fondi destinati a opuscoli, CD-Rom e DVD multimediali.\nParticolare interesse rivestono i fondi librari sugli artisti, le cui opere sono entrate a far parte della collezione permanente del museo, quelle dedicate alla museologia e alla museografia nonch\u00e9 alla didattica museale. La biblioteca del MAXXI \u00e8 collegata al Servizio Bibliotecario Nazionale (SBN), nel Polo dell'Universit\u00e0 di Roma \"La Sapienza\".\nBibliografia.\nA. Monti, Il MAXXI ai raggi X. Indagine sulla gestione privata di un museo pubblico. Johan &amp; Levi Editore, Monza-Milano, 2014."}
{"id": "1153143", "revid": "767487", "url": "https://it.wikipedia.org/wiki?curid=1153143", "title": "Punkalaidun", "text": "Punkalaidun \u00e8 un comune finlandese di 3.232 abitanti (dato 2012), situato nella regione del Pirkanmaa."}
{"id": "1153146", "revid": "399", "url": "https://it.wikipedia.org/wiki?curid=1153146", "title": "Puolango", "text": ""}
{"id": "1153147", "revid": "110157", "url": "https://it.wikipedia.org/wiki?curid=1153147", "title": "Puolanka", "text": "Puolanka (\"Puolango\" in svedese) \u00e8 un comune finlandese di 2.998 abitanti (dato 2012), situato nella regione del Kainuu."}
{"id": "1153151", "revid": "773636", "url": "https://it.wikipedia.org/wiki?curid=1153151", "title": "Cappella di Santa Barbara (Grosseto)", "text": "La cappella di Santa Barbara \u00e8 un ex luogo di culto cattolico di Grosseto.\nL'edificio sorge all'interno del bastione Fortezza, cittadella fortificata delle mura di Grosseto, e forma insieme ad altri fabbricati il complesso delle \"casette cinquecentesche\", che si affaccia sulla piazza d'Armi di fronte al Cassero Senese.\nStoria.\nLa piccola cappella militare sorse nel 1594 quando venne completata la cittadella fortificata delle mura medicee; portava la dedicazione di Santa Lucia, dal nome della chiesa di Santa Lucia demolita per l'edificazione dell'omonimo baluardo del bastione Fortezza. La cappella fu poi dedicata a Santa Barbara, come ricorda lo storico Francesco Anichini nel 1751.\nLa cappella di Santa Barbara fu aperta al culto finch\u00e9 fu sede del Distretto militare di Grosseto (istituito nel 1840), poi sconsacrata agli inizi del XX secolo. Nel 1924 vennero rimosse le salme di Francesco Dardinella, patrizio fiorentino, e della contessa Anna Camilla Petrucci Tolomei, tumulate al suo interno, per la trasformazione della chiesa in ambienti militari. Spogliato delle funzioni militari al termine della seconda guerra mondiale, l'edificio insieme all'intero complesso delle \"casette cinquecentesche\" and\u00f2 incontro al degrado, finch\u00e9 non inizi\u00f2 un'opera di studio e restauro complessivo del Cassero Senese e della cittadella avviata nel 1977. La cappella con le casette cinquecentesche furono restaurate tra il 1997 e il 2002.\nDescrizione.\nLa piccola chiesa, ad aula unica, \u00e8 inglobata nel complesso di fabbricati del XVI secolo (le cosiddette \"casette cinquecentesche\") che si affacciano sulla piazza d'Armi, all'interno del bastione Fortezza.\nLa facciata si presenta con linee piuttosto semplici, con portale d'ingresso, piccolo rosone e strutture murarie rivestite in intonaco; all'interno si notano alcune tracce di affreschi, verso il luogo dove si trovava l'altare, mentre sulla parete destra \u00e8 visibile una lapide marmorea datata 1708 in ricordo della contessa Anna Camilla Petrucci Tolomei che qui era sepolta."}
{"id": "1153152", "revid": "110157", "url": "https://it.wikipedia.org/wiki?curid=1153152", "title": "Puumala", "text": "Puumala \u00e8 un comune finlandese di 2.416 abitanti (dato 2012), situato nella regione del Savo meridionale, sulle rive del Lago Saimaa.\nGeografia fisica.\nLa cittadina si trova a circa a 71\u00a0km da Mikkeli.\nPuumala confina con Juva, Mikkeli, Ristiina, Ruokolahti, Savitaipale, Sulkava, Suomenniemi e Taipalsaari.\nAltri paesi limitrofi sono: Hamula, Harmaala, Himahuuha, Huhtimaa, Hurissalo, Huuhkaala, Ihalais, Junninm\u00e4ki, Kaipaala, Kauppila, Keriniemi, Kiet\u00e4v\u00e4l\u00e4, Kiljula, Kirkonkyl\u00e4 Kitula, Kokkola, Kontila, Kyll\u00f6l\u00e4, Lampila, Liimattala, Lintusalo, Luukkola, Maunola, Miettula, Muuram\u00e4ki, Niinim\u00e4ki, Niinisaari, Ollila, Pellil\u00e4, Pet\u00e4j\u00e4niemi, Pirttim\u00e4ki, Piskola, Pitk\u00e4lahti, Repola, Rokansalo, Ruokotaipale, Ryh\u00e4l\u00e4, Sep\u00e4nkyl\u00e4, Sipil\u00e4nsaari, Sopala, Sorjola, Torsantaka, Valtola, Vesiniemi."}
{"id": "1153153", "revid": "21880", "url": "https://it.wikipedia.org/wiki?curid=1153153", "title": "Nembrotha rutilans", "text": ""}
{"id": "1153154", "revid": "2675", "url": "https://it.wikipedia.org/wiki?curid=1153154", "title": "Pyttis", "text": ""}
{"id": "1153155", "revid": "110157", "url": "https://it.wikipedia.org/wiki?curid=1153155", "title": "Pyht\u00e4\u00e4", "text": "Pyht\u00e4\u00e4 (Pyttis in svedese) \u00e8 un comune finlandese di 5.360 abitanti (dato 2012), situato nella regione del Kymenlaakso.\nArcipelago.\nAl comune di Pyht\u00e4\u00e4 appartengono diverse isole componenti l'arcipelago di Kotka. In particolare nell'isola di Kaunissaari \u00e8 presente un vecchio villaggio di pescatori risalente al XIX secolo, in cui \u00e8 stato costruito il \"saaristolaismuseo\" (lett. \"museo degli isolani\").\nSociet\u00e0.\nLingue e dialetti.\nLe lingue ufficiali di Pyht\u00e4\u00e4 sono il finlandese e lo svedese, e 2,6% parlano altre lingue."}
{"id": "1153156", "revid": "124122089", "url": "https://it.wikipedia.org/wiki?curid=1153156", "title": "Milan Associazione Calcio 1988-1989", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1988-1989.\nStagione.\nIl calciomercato porta poche novit\u00e0 nella squadra campione d'Italia in carica: cambiano il secondo e il terzo portiere alle spalle del titolare Giovanni Galli e, a seguito della possibilit\u00e0 di tesserare 3 stranieri invece di 2, arriva l'olandese Frank Rijkaard che si aggiunge agli altri due connazionali gi\u00e0 presenti in rosa, Gullit e van Basten, freschi vincitori del titolo europeo con la Nazionale \"Orange\". A quasi quarant'anni di distanza dal Gre-No-Li si forma cos\u00ec un altro trio milanista di campioni stranieri. Nel dicembre 1988, Marco van Basten vince il Pallone d'oro, precedendo nella classifica due suoi compagni: Gullit e Rijkaard.\nIn Coppa Italia i rossoneri superano il primo turno chiudendo il proprio girone al primo posto con 9 punti grazie alle vittorie con , Pescara, Campobasso e Lazio e al pareggio contro il Messina. Nel secondo turno il Milan ottiene una vittoria contro la , un pareggio con il Verona e viene battuto dal Torino, terminando cos\u00ec il girone a 3 punti alle spalle dei veronesi (5 punti), che si qualificano ai quarti di finale.\nIn campionato, cominciato nel mese di ottobre dopo le Olimpiadi di Seul e allargato da 16 a 18 squadre, il Milan inizia con 3 vittorie e 2 pareggi nelle prime 5 giornate. Dopo le sconfitte con Atalanta, Napoli e nel derby con l'Inter tra la 6\u00aa e la 9\u00aa giornata, i rossoneri si trovano distanziati di 7 punti dalla vetta, occupata proprio dai cugini nerazzurri. La successiva striscia di 22 risultati utili tra la 13\u00aa e l'ultima giornata (12 vittorie e 10 pareggi) non basta per tenere il passo dell'Inter e i rossoneri chiudono il campionato al 3\u00ba posto a 12 punti dai nerazzurri e uno dal Napoli.\nIn Coppa dei Campioni, dopo aver superato ai sedicesimi il Vitosha Sofia con un complessivo 7-2, nel ritorno del secondo turno contro la (l'andata a Milano era finita 1-1) sul campo scende una fitta nebbia che induce l'arbitro tedesco Pauly a sospendere a norma di regolamento la partita dopo che, a visibilit\u00e0 gi\u00e0 quasi nulla, gli jugoslavi erano passati in vantaggio e Virdis era stato espulso. Da quel momento il Milan inanella una serie di risultati positivi, eliminando nell'ordine la Stella Rossa ai rigori nella ripetizione della gara, il e il . Contro gli spagnoli, dopo una gara di andata giocata al Bernab\u00e9u e finita 1-1 con gol di Hugo Sanchez e van Basten, i rossoneri si impongono 5-0 a San Siro sui \"blancos\" grazie ai gol di Ancelotti, Rijkaard, Gullit, van Basten e Donadoni.\nLa finale del 24 maggio 1989 mette di fronte il \"Diavolo\" e i rumeni della Steaua Bucarest, gi\u00e0 campioni d'Europa nel 1985-1986. L'undici titolare che scende in campo \u00e8 formato da Giovanni Galli, Mauro Tassotti, Franco Baresi, Alessandro Costacurta, Paolo Maldini, Angelo Colombo, Carlo Ancelotti, Frank Rijkaard, Roberto Donadoni, Ruud Gullit e Marco van Basten. Di fronte ai quasi centomila sostenitori rossoneri accorsi al Camp Nou di Barcellona il Milan sconfigge gli avversari per 4-0: gi\u00e0 in vantaggio per 3-0 alla fine del primo tempo grazie alla doppietta di Gullit e a una rete di van Basten, i ragazzi di Sacchi arrotondano il risultato nella seconda frazione di gioco con un altro gol del centravanti olandese (che con 10 reti diventa il miglior marcatore del torneo) e conquistano cos\u00ec la terza Coppa dei Campioni della storia del Milan, a venti anni di distanza dall'ultimo successo nella massima competizione europea. \u00c8 la terza Coppa dei Campioni vinta dai rossoneri nella propria storia, che vale anche la qualificazione all'edizione successiva; capocannoniere della manifestazione \u00e8 il rossonero Marco van Basten con 10 gol.\nIl Milan conclude la stagione vincendo in rimonta la prima edizione della Supercoppa italiana contro la Sampdoria: dopo il gol iniziale blucerchiato di Gianluca Vialli segnano Frank Rijkaard e nel secondo tempo Graziano Mannari e, su rigore, Marco van Basten.\nMaglie e sponsor.\nLo sponsor tecnico per la stagione 1988-1989 \u00e8 Kappa, mentre lo sponsor ufficiale \u00e8 Mediolanum. La divisa \u00e8 una maglia a strisce verticali della stessa dimensione, rosse e nere, con pantaloncini e calzettoni bianchi. La divisa di riserva \u00e8 una maglia bianca con una striscia rossa orizzontale sotto la quale vi \u00e8 un'altra striscia pi\u00f9 sottile nera con pantaloncini e calzettoni bianchi. Nella finale di Coppa dei Campioni contro la Steaua Bucarest viene usata una maglia completamente bianca con colletto e bordi delle maniche rossi.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1153157", "revid": "289247", "url": "https://it.wikipedia.org/wiki?curid=1153157", "title": "Confraternite in Africa", "text": ""}
{"id": "1153158", "revid": "110157", "url": "https://it.wikipedia.org/wiki?curid=1153158", "title": "Pyh\u00e4joki", "text": "Pyh\u00e4joki \u00e8 un comune finlandese di 3.350 abitanti (dato 2012), situato nella regione dell'Ostrobotnia settentrionale. \nLa citt\u00e0 ha dato i natali allo scrittore finlandese Valter Juva."}
{"id": "1153159", "revid": "110157", "url": "https://it.wikipedia.org/wiki?curid=1153159", "title": "Pyh\u00e4nt\u00e4", "text": "Pyh\u00e4nt\u00e4 \u00e8 un comune finlandese di 1.581 abitanti (dato 2012), situato nella regione dell'Ostrobotnia settentrionale."}
{"id": "1153161", "revid": "110157", "url": "https://it.wikipedia.org/wiki?curid=1153161", "title": "Pyh\u00e4ranta", "text": "Pyh\u00e4ranta \u00e8 un comune finlandese di 2.267 abitanti, situato nella regione del Varsinais-Suomi."}
{"id": "1153162", "revid": "110157", "url": "https://it.wikipedia.org/wiki?curid=1153162", "title": "Pyh\u00e4selk\u00e4", "text": "Pyh\u00e4selk\u00e4 \u00e8 stato un comune finlandese di 7.671 abitanti, situato nella regione della Carelia settentrionale. Il comune \u00e8 stato soppresso nel 2009 ed \u00e8 ora parte della citt\u00e0 di Joensuu."}
{"id": "1153163", "revid": "1543377", "url": "https://it.wikipedia.org/wiki?curid=1153163", "title": "Contea di Custer (Montana)", "text": "La contea di Custer (in inglese Custer County) \u00e8 una contea del Montana, negli Stati Uniti. Il suo capoluogo amministrativo \u00e8 Miles City.\nStoria.\nLa contea di Custer originariamente faceva parte della contea di Big Horn. Quest'ultima nel 1869 venne divisa in due: la parte nord divenne la contea di Dawson e la sud rimase Big Horn. Nel 1877 la contea di Dawson venne rinominata Custer in onore del generale \"George Armstrong Custer\", ed ebbe il suo primo governo. In seguito alcune parti vennero sottratte per formare nuove contee.\nLa zona era abitata dalle trib\u00f9 indigene nomadi che alle origini, prima dell'arrivo dei bisonti, si ritiene cacciassero i mammut. Centinaia di anni dopo, molte trib\u00f9 di nativi americani abitarono le praterie erbose dell'area prima di essere spinti ad ovest dall'arrivo delle forze militari dall'est; tra le principali vi sono i Crow, i Cheyenne e gli Oglala Sioux.\nGeografia fisica.\nLa contea ha un'area di 9.824 km\u00b2 di cui lo 0,27% \u00e8 coperto d'acqua. Confina con le seguenti contee:"}
{"id": "1153164", "revid": "110157", "url": "https://it.wikipedia.org/wiki?curid=1153164", "title": "Pylk\u00f6nm\u00e4ki", "text": "Pylk\u00f6nm\u00e4ki \u00e8 stato un comune finlandese di 954 abitanti, situato nella regione della Finlandia centrale. Il comune \u00e8 stato soppresso nel 2009 ed \u00e8 ora compreso nella citt\u00e0 di Saarij\u00e4rvi"}
{"id": "1153165", "revid": "133260", "url": "https://it.wikipedia.org/wiki?curid=1153165", "title": "Vortici di Naruto", "text": ""}
{"id": "1153166", "revid": "466539", "url": "https://it.wikipedia.org/wiki?curid=1153166", "title": "Vortice di Naruto", "text": "Il \u00e8 un fenomeno, legato alle maree, che si manifesta nello stretto di Naruto, in Giappone. \u00c8 considerato uno dei insieme a quello dello e dello .\nNel 2012 \u00e8 stato creato un comitato per la proposta di riconoscimento del vortice di Naruto come patrimonio dell'umanit\u00e0 dell'UNESCO, il . \nCaratteristiche.\nLo stretto di Naruto ha una larghezza di circa 1,3 km ed \u00e8 uno dei collegamenti fra l'Oceano Pacifico e il mare interno di Seto, che separa le isole di Honsh\u016b e Shikoku, due delle quattro isole maggiori del Giappone. La marea, due volte al giorno, riversa nello stretto grandi quantit\u00e0 d'acqua e ne rimuove altrettanta. Questo crea, quindi, una differenza di circa 1,5 metri nel livello del mare fra il Mare Interno e l'Oceano Pacifico; a causa della scarsa ampiezza dello stretto, l'acqua scorre lungo il canale a una velocit\u00e0 di circa 13-15 km/h quattro volte al giorno, due volte in entrata e due volte in uscita. Durante le maree primaverili, la velocit\u00e0 della corrente pu\u00f2 raggiungere i 20 km/h, creando un vortice di circa 20 m di diametro. \nLa corrente nello stretto \u00e8 la pi\u00f9 veloce in Giappone e la quarta nel mondo dopo lo Saltstraumen al largo di Bod\u00f8 in Norvegia (massima velocit\u00e0: ca. 37 km/h), il Moskstraumen nei pressi delle isole Lofoten in Norvegia (massima velocit\u00e0: 27,8 km/h) e l'Old Sow fra Nuovo Brunswick e il Maine (massima velocit\u00e0: 27,7 km/h).\nOsservazione.\nI vortici possono essere osservati da barche o dal ponte \u014cnaruto che attraversa lo stretto. Un altro buon punto di osservazione pu\u00f2 essere la spiaggia dell'isola di Awaji.\nStoria.\nIl vortice \u00e8 stato un soggetto paesaggistico rappresentato da diversi artisti come Utagawa Hiroshige, i suoi epigoni e , e Takeji Fujishima. Hiroshige in particolare incluse lo stretto di Naruto nella sua raccolta di stampe , una serie dedicata alle vedute pi\u00f9 famose delle allora 68 province del Giappone pi\u00f9 una veduta della capitale Edo.\nNel 1927 il vortice di Naruto venne incluso nei , una selezione di cento celebri siti panoramici del Giappone fatta all'inizio dell'era Showa. Nel 2009 venne nuovamente annoverato tra i 100 paesaggi giapponesi particolarmente rappresentativi nella lista .\nNel 1997 il Ministero dell'Ambiente giapponese promosse un'iniziativa contro l'inquinamento acustico, chiamata , in cui vennero selezionati i 100 paesaggi sonori del Giappone, tra questi compare anche il suono del vortice di Naruto.\nCuriosit\u00e0.\nSi pensa che il vortice di Naruto abbia dato il nome a un tipo di \"kamaboko\", il , una preparazione a base di pesce molto usata nel \"ramen\" che, una volta affettata, ha un caratteristico disegno a spirale. Il termine naruto viene usato anche per indicare il segno chiocciola (@) in giapponese, a causa della forma a spirale che ricorda il vortice."}
{"id": "1153167", "revid": "110157", "url": "https://it.wikipedia.org/wiki?curid=1153167", "title": "P\u00e4lk\u00e4ne", "text": "P\u00e4lk\u00e4ne \u00e8 un comune finlandese di 6.886 abitanti (dato 2012), situato nella regione del Pirkanmaa."}
{"id": "1153169", "revid": "2675", "url": "https://it.wikipedia.org/wiki?curid=1153169", "title": "P\u00f6ytis", "text": ""}
{"id": "1153170", "revid": "5456", "url": "https://it.wikipedia.org/wiki?curid=1153170", "title": "Dioecesis Ianuariensis", "text": ""}
{"id": "1153171", "revid": "110157", "url": "https://it.wikipedia.org/wiki?curid=1153171", "title": "P\u00f6yty\u00e4", "text": "P\u00f6yty\u00e4 (\"P\u00f6ytis\" in svedese) \u00e8 un comune finlandese di 6.230 abitanti, situato nella regione del Varsinais-Suomi.\nNel 2005 \u00e8 stato ad esso unito il comune di Karinainen."}
{"id": "1153172", "revid": "110157", "url": "https://it.wikipedia.org/wiki?curid=1153172", "title": "Rantasalmi", "text": "Rantasalmi \u00e8 un comune finlandese di 3.951 abitanti (dato 2012), situato nella regione del Savo meridionale."}
{"id": "1153175", "revid": "110157", "url": "https://it.wikipedia.org/wiki?curid=1153175", "title": "Rantsila", "text": "Rantsila \u00e8 stato un comune finlandese di 2.024 abitanti, situato nella regione dell'Ostrobotnia settentrionale. \u00c8 stato soppresso nel 2009 ed \u00e8 ora compreso nel nuovo comune di Siikalatva."}
{"id": "1153176", "revid": "21880", "url": "https://it.wikipedia.org/wiki?curid=1153176", "title": "Gymnodorididae", "text": ""}
{"id": "1153177", "revid": "110157", "url": "https://it.wikipedia.org/wiki?curid=1153177", "title": "Ranua", "text": "Ranua \u00e8 un comune finlandese di 4.259 abitanti (dato 2012), situato nella regione della Lapponia."}
{"id": "1153178", "revid": "110157", "url": "https://it.wikipedia.org/wiki?curid=1153178", "title": "Rautalampi", "text": "Rautalampi \u00e8 un comune finlandese di 3.481 abitanti (dato 2012), situato nella regione del Savo settentrionale."}
{"id": "1153179", "revid": "439868", "url": "https://it.wikipedia.org/wiki?curid=1153179", "title": "Rautavaara", "text": "Rautavaara \u00e8 un comune finlandese di 1.857 abitanti (dato 2012), situato nella regione del Savo settentrionale."}
{"id": "1153181", "revid": "149485", "url": "https://it.wikipedia.org/wiki?curid=1153181", "title": "Rautj\u00e4rvi", "text": "Rautj\u00e4rvi \u00e8 un comune finlandese di 3.841 abitanti (dato 2012), situato nella regione della Carelia meridionale. Il comune \u00e8 il luogo di nascita del cecchino Simo H\u00e4yh\u00e4 e del portiere Jesse Joronen."}
{"id": "1153183", "revid": "110157", "url": "https://it.wikipedia.org/wiki?curid=1153183", "title": "Reisj\u00e4rvi", "text": "Reisj\u00e4rvi \u00e8 un comune finlandese di 2.992 abitanti (dato 2012), situato nella regione dell'Ostrobotnia settentrionale."}
{"id": "1153184", "revid": "110157", "url": "https://it.wikipedia.org/wiki?curid=1153184", "title": "Rengo", "text": "Rengo \u00e8 una citt\u00e0 e un comune del Cile situato nella provincia di Cachapoal (Regione del Libertador General Bernardo O'Higgins)."}
{"id": "1153185", "revid": "110157", "url": "https://it.wikipedia.org/wiki?curid=1153185", "title": "Renko", "text": "Renko (\"Rengo\" in svedese) \u00e8 stato un comune finlandese di 2.378 abitanti, situato nella regione del Kanta-H\u00e4me. \u00c8 stato soppresso nel 2009 ed \u00e8 ora compreso nel comune di H\u00e4meenlinna."}
{"id": "1153186", "revid": "1305772", "url": "https://it.wikipedia.org/wiki?curid=1153186", "title": "Kristina", "text": ""}
{"id": "1153187", "revid": "110157", "url": "https://it.wikipedia.org/wiki?curid=1153187", "title": "Ristiina", "text": "Ristiina (\"Kristina\" in svedese) \u00e8 un comune finlandese di abitanti (dato 2012), situato nella regione del Savo meridionale.\nSituato a a sud della citt\u00e0 di Mikkeli, \u00e8 uno dei villaggi storici della regione, fondato nel 1649 dal conte Per Brahe, che lo chiam\u00f2 cos\u00ec in onore della moglie Kristina, che sarebbe poi diventata regina di Svezia.\nUno dei principali luoghi di interesse di questa cittadina sono le rovine del castello di Brahelinna, a circa dal centro cittadino. Altri luoghi di spicco nella zona sono le pitture rupestri di Astuvansalmi e il museo Pien-Toijolan talomuseo."}
{"id": "1153189", "revid": "110157", "url": "https://it.wikipedia.org/wiki?curid=1153189", "title": "Ristij\u00e4rvi", "text": "Ristij\u00e4rvi \u00e8 un comune finlandese di 1.486 abitanti (dato 2012), situato nella regione del Kainuu."}
{"id": "1153190", "revid": "399", "url": "https://it.wikipedia.org/wiki?curid=1153190", "title": "Ruokolax", "text": ""}
{"id": "1153191", "revid": "1451528", "url": "https://it.wikipedia.org/wiki?curid=1153191", "title": "Arti e mestieri", "text": ""}
{"id": "1153193", "revid": "149485", "url": "https://it.wikipedia.org/wiki?curid=1153193", "title": "Ruokolahti", "text": "Ruokolahti (\"Ruokolax\" in svedese) \u00e8 un comune finlandese di 5.587 abitanti (dato 2012), situato nella regione della Carelia meridionale."}
{"id": "1153194", "revid": "287204", "url": "https://it.wikipedia.org/wiki?curid=1153194", "title": "Genro", "text": ""}
{"id": "1153196", "revid": "14691", "url": "https://it.wikipedia.org/wiki?curid=1153196", "title": "Arti &amp; Mestieri", "text": ""}
{"id": "1153197", "revid": "2675", "url": "https://it.wikipedia.org/wiki?curid=1153197", "title": "Str\u00f6mfors", "text": ""}
{"id": "1153198", "revid": "110157", "url": "https://it.wikipedia.org/wiki?curid=1153198", "title": "Ruotsinpyht\u00e4\u00e4", "text": "Ruotsinpyht\u00e4\u00e4 (Str\u00f6mfors in svedese) \u00e8 stato un comune finlandese di 2.967 abitanti, situato nella regione dell'Uusimaa. Fino al 2011 apparteneva alla regione dell'Uusimaa orientale in seguito soppressa.\n\u00c8 stato soppresso nel 2010 ed \u00e8 ora compreso nel comune di Loviisa.\nLa citt\u00e0 \u00e8 bilingue, con una maggioranza del 79% di lingua finlandese e una minoranza del 19% di lingua svedese.\nIl suo nome significa letteralmente \"Pyht\u00e4\u00e4 svedese\" perch\u00e9 proprio qui, lungo il fiume Kymijoki, nel 1743 fu tracciato il confine di stato russo-svedese, che divise la citt\u00e0 in due parti. La parte occidentale, costituita dall'attuale comune, rest\u00f2 alla Svezia, mentre la zona orientale, l'attuale Pyht\u00e4\u00e4, venne ceduta all'Impero russo.\nIl confine municipale e regionale coincide ancora con il corso del fiume: la parte orientale dell'antico paese \u00e8 infatti nella regione del Kymenlaakso e costituisce l'attuale comune di Pyht\u00e4\u00e4."}
{"id": "1153200", "revid": "729019", "url": "https://it.wikipedia.org/wiki?curid=1153200", "title": "Ruovesi", "text": "Ruovesi \u00e8 un comune finlandese di 4.939 abitanti (dato 2012), situato nella regione del Pirkanmaa."}
{"id": "1153201", "revid": "765341", "url": "https://it.wikipedia.org/wiki?curid=1153201", "title": "Parte interna", "text": "In matematica, e pi\u00f9 precisamente in topologia, la parte interna di un insieme formula_1 consiste in tutti i punti che sono intuitivamente \u00abnon sui bordi di formula_1\u00bb. Un punto della parte interna di formula_1 \u00e8 un punto interno di formula_1. La nozione di parte interna \u00e8 per molti versi il duale della nozione di chiusura.\nDefinizioni.\nSe formula_1 \u00e8 un sottoinsieme di uno spazio euclideo, allora formula_6 \u00e8 un punto interno di formula_1 se esiste una palla aperta centrata in formula_6 e contenuta in formula_1.\nQuesta definizione si generalizza a ogni sottoinsieme formula_1 di uno spazio metrico formula_11, infatti se formula_11 \u00e8 uno spazio metrico con metrica formula_13, allora formula_6 \u00e8 un punto interno di formula_1 se esiste formula_16 tale che formula_17 sia in formula_1 ogni volta che la distanza \u00e8 formula_19.\nLa parte interna di un sottoinsieme formula_1 di uno spazio euclideo \u00e8 l'insieme di tutti i punti interni di \"S\".\nL'interno di formula_1 \u00e8 indicato con formula_22, formula_23, o formula_24. In altre parole:\ndove si indica con formula_26 un intorno di formula_27.\nNota che queste propriet\u00e0 sono soddisfatte anche se \"interno\", \"sottoinsieme\", \"unione\", contenuto in\", \"pi\u00f9 grande\" e \"aperto\" sono sostituiti da \"chiusura\", \"superinsieme\", \"intersezione\", \"che contiene\", \"pi\u00f9 piccolo\" e \"chiuso\". Per maggiori informazioni sull'argomento, vedi \"operatore di interno\" pi\u00f9 in basso.\nCaso generale in uno spazio topologico.\nQuesta definizione si generalizza a uno spazio topologico sostituendo la \"palla aperta\" con \"intorno\". Nota che questa definizione non dipende dal fatto che gli intorni siano aperti oppure no.\nSia formula_28 spazio topologico e sia formula_29. Un punto formula_30 si dice interno a formula_1 se formula_32 tale che formula_33, ossia se formula_1 \u00e8 un intorno di formula_6.\nLa parte interna di un sottoinsieme formula_1 \u00e8 l'insieme di tutti i punti interni di formula_1 \"ed\" \u00e8 indicato con formula_38 oppure formula_24.\nPropriet\u00e0.\nSia formula_28 spazio topologico e siano formula_41,formula_42 sottoinsiemi di formula_11.\nAllora:\nOsserviamo che quindi queste propriet\u00e0 valgono anche in un qualsiasi spazio metrico e spazio euclideo.\nEsempi.\nSull'insieme dei numeri reali \u00e8 possibile porre un'altra topologia diversa da quella standard.\nQuesti esempi mostrano che l'interno di un insieme dipende dalla scelta della topologia dello spazio sottostante. Gli ultimi due esempi sono casi particolari dei seguenti:\nOperatore parte interna.\nDato un insieme formula_1, l'operatore parte interna formula_24 \u00e8 il duale dell'operatore di chiusura formula_81, nel senso che\ne anche\ndove formula_11 indica lo spazio topologico contenente formula_1, e formula_86 indica il complemento di un insieme.\nDi conseguenza la teoria astratta degli operatori di chiusura e gli assiomi di chiusura di Kuratowski possono essere facilmente tradotti nel linguaggio degli operatori parte interna, sostituendo gli insiemi con i loro complementi."}
{"id": "1153202", "revid": "1005847", "url": "https://it.wikipedia.org/wiki?curid=1153202", "title": "Toshikatsu Matsuoka", "text": "Biografia.\nNato in una famiglia di imprenditori agricoli, frequent\u00f2 le scuole superiori a Kumamoto e si laure\u00f2 in agraria nel 1969 nella Prefettura di Tottori. Dal 1970 al 1989 lavor\u00f2 all'interno del Ministero dell'agricoltura, delle foreste e della pesca giapponese dapprima come impiegato ed in seguito come presidente della Guardia forestale.\nNel 1990 si candid\u00f2 come deputato e, sostenuto dal Partito Liberal Democratico, venne eletto. Sostenitore di Shizuka Kamei, conferm\u00f2 sempre il suo seggio al Parlamento nipponico ed in tempi recenti si oppose al procedimento di privatizzazione delle Poste operato dal primo ministro Junichiro Koizumi, costringendo insieme ad altri quest'ultimo alle dimissioni.\nNel 2006 divenne Ministro dell'agricoltura, delle foreste e della pesca nel governo guidato da Shinz\u014d Abe ed in questa veste emise un provvedimento con cui certificava e garantiva con marchi particolari i prodotti tipici della cucina giapponese, copiando in tal modo il sistema italiano. La severit\u00e0 con cui i suoi incaricati distinguevano il cibo \"originale\" da quello \"pseudo originale\" lo resero molto impopolare, tanto che i mass media chiamarono i controllori del cibo \"Sushi Police\". In seguito a varie proteste, Matsuoka fu costretto a ritirare il provvedimento ed approvarne uno pi\u00f9 moderato.\nNell'aprile del 2007 venne accusato di corruzione per aver intascato illegalmente ventisette milioni di yen. Contro Matsuoka, che inizialmente si difese dicendo che i soldi rappresentavano una donazione politica di privati nei suoi confronti, part\u00ec un'indagine ed il 28 maggio, proprio nel giorno in cui la Dieta Nazionale del Giappone avrebbe dovuto esprimere il suo parere sulla vicenda, Matsuoka si suicid\u00f2 impiccandosi nella sua abitazione.\nAlcuni suoi collaboratori lo trovarono agonizzante e lo trasportarono all'ospedale dell'universit\u00e0 di Keio dove cercarono disperatamente di salvarlo, ma non ci fu nulla da fare."}
{"id": "1153203", "revid": "110157", "url": "https://it.wikipedia.org/wiki?curid=1153203", "title": "Rusko", "text": "Rusko \u00e8 un comune finlandese di 3.700 abitanti, situato nella regione del Varsinais-Suomi."}
{"id": "1153209", "revid": "2675", "url": "https://it.wikipedia.org/wiki?curid=1153209", "title": "Rimito", "text": ""}
{"id": "1153211", "revid": "110157", "url": "https://it.wikipedia.org/wiki?curid=1153211", "title": "Rym\u00e4ttyl\u00e4", "text": "Rym\u00e4ttyl\u00e4 (\"Rimito\" in svedese) \u00e8 stato un comune finlandese di abitanti, situato nella regione del Varsinais-Suomi. Il comune \u00e8 stato soppresso nel 2009, anno in cui viene inglobato nel comune di Naantali."}
{"id": "1153212", "revid": "1573940", "url": "https://it.wikipedia.org/wiki?curid=1153212", "title": "Gymnodoris", "text": "Gymnodoris \u00e8 un genere di molluschi nudibranchi della famiglia Polyceridae.\nTassonomia.\nIl genere comprende le seguenti specie:"}
{"id": "1153213", "revid": "729019", "url": "https://it.wikipedia.org/wiki?curid=1153213", "title": "R\u00e4\u00e4kkyl\u00e4", "text": "R\u00e4\u00e4kkyl\u00e4 \u00e8 un comune finlandese di 2.528 abitanti (dato 2012), situato nella regione della Carelia settentrionale."}
{"id": "1153215", "revid": "110157", "url": "https://it.wikipedia.org/wiki?curid=1153215", "title": "Saltvik", "text": "Saltvik \u00e8 un comune finlandese di 1.808 abitanti (dato 2012), situato nella regione delle Isole \u00c5land.\nSociet\u00e0.\nLingue e dialetti.\nLo svedese \u00e8 l'unica lingua ufficiale di Saltvik; 7,2% parlano altre lingue, compreso il finlandese (3,9%)."}
{"id": "1153216", "revid": "767487", "url": "https://it.wikipedia.org/wiki?curid=1153216", "title": "Sammatti", "text": "Sammatti \u00e8 stato un comune finlandese di 1.253 abitanti, situato nella regione dell'Uusimaa. Il comune \u00e8 stato soppresso nel 2009."}
{"id": "1153217", "revid": "121155639", "url": "https://it.wikipedia.org/wiki?curid=1153217", "title": "Collezione B\u00fchrle", "text": "La Collezione B\u00fchrle \u00e8 una fondazione e collezione di arte impressionista e moderna con sede in Zollikerstrasse 172, a Zurigo, in Svizzera. Il museo oggi \u00e8 chiuso e non \u00e8 visitabile.\nStoria.\nQuesta collezione si deve all'industriale Emil Georg B\u00fchrle (1890-1956), industriale e collezionista a partire dagli anni trenta, con una particolare predilezione per gli impressionisti e post-impressionisti francesi. Nel 1960, quattro anni dopo la morte di B\u00fchrle, la sua casa divenne museo e venne aperta al pubblico: il patrimonio consta di 168 quadri e 30 sculture. La collezione \u00e8 custodita in una villa dell'800 in stile inglese, situata all'estremit\u00e0 sud del quartiere di Seefeld.\nIl museo espone opere di Pierre Bonnard, Georges Braque, Paul C\u00e9zanne, Marc Chagall, Gustave Courbet, Edgar Degas, Eug\u00e8ne Delacroix, Fernand L\u00e9ger, \u00c9douard Manet, Henri Matisse, Amedeo Modigliani, Claude Monet, Pablo Picasso, Camille Pissarro, Odilon Redon, Pierre-Auguste Renoir, Paul Signac, Alfred Sisley, Henri de Toulouse-Lautrec, Maurice Utrillo, Vincent van Gogh ed altri ancora."}
{"id": "1153218", "revid": "599013", "url": "https://it.wikipedia.org/wiki?curid=1153218", "title": "Sagu", "text": "Il nome Sagu pu\u00f2 riferirsi a diverse localit\u00e0:"}
{"id": "1153219", "revid": "110157", "url": "https://it.wikipedia.org/wiki?curid=1153219", "title": "Sauvo", "text": "Sauvo (\"Sagu\" in svedese) \u00e8 un comune finlandese di 2.910 abitanti, situato nella regione del Varsinais-Suomi."}
{"id": "1153220", "revid": "149485", "url": "https://it.wikipedia.org/wiki?curid=1153220", "title": "Savitaipale", "text": "Savitaipale \u00e8 un comune finlandese di 3.775 abitanti (dato 2012), situato nella regione della Carelia meridionale."}
{"id": "1153222", "revid": "110157", "url": "https://it.wikipedia.org/wiki?curid=1153222", "title": "Savonranta", "text": "Savonranta \u00e8 stato un comune finlandese di 1.313 abitanti, situato nella regione del Savo meridionale. \u00c8 stato soppresso nel 2009 ed \u00e8 ora compreso nel comune di Savonlinna."}
{"id": "1153223", "revid": "729019", "url": "https://it.wikipedia.org/wiki?curid=1153223", "title": "Savukoski", "text": "Savukoski \u00e8 un comune finlandese di 1.152 abitanti (dato 2012), situato nella regione della Lapponia."}
{"id": "1153225", "revid": "110157", "url": "https://it.wikipedia.org/wiki?curid=1153225", "title": "Sievi", "text": "Sievi \u00e8 un comune finlandese di 5.279 abitanti (dato 2012), situato nella regione dell'Ostrobotnia settentrionale."}
{"id": "1153226", "revid": "2675", "url": "https://it.wikipedia.org/wiki?curid=1153226", "title": "Siikais", "text": ""}
{"id": "1153227", "revid": "110157", "url": "https://it.wikipedia.org/wiki?curid=1153227", "title": "Siikainen", "text": "Siikainen (\"Siikais\" in svedese) \u00e8 un comune finlandese di 1.663 abitanti (dato 2012), situato nella regione del Satakunta."}
{"id": "1153229", "revid": "110157", "url": "https://it.wikipedia.org/wiki?curid=1153229", "title": "Siikajoki", "text": "Siikajoki \u00e8 un comune finlandese di 5.617 abitanti (dato 2012), situato nella regione dell'Ostrobotnia settentrionale."}
{"id": "1153230", "revid": "110157", "url": "https://it.wikipedia.org/wiki?curid=1153230", "title": "Siilinj\u00e4rvi", "text": "Siilinj\u00e4rvi \u00e8 un comune finlandese di 21.328 abitanti (dato 2012), situato nella regione del Savo settentrionale."}
{"id": "1153232", "revid": "125009613", "url": "https://it.wikipedia.org/wiki?curid=1153232", "title": "Mottinello Nuovo", "text": "Mottinello Nuovo (\"Motine\u0142o N\u00f3vo\" in veneto) \u00e8 una frazione divisa tra i comuni italiani di Galliera Veneta, in provincia di Padova, e Rossano Veneto, in provincia di Vicenza.\nStoria.\nIl confine comunale corre lungo l'attuale via Mottinello, un antico decumano della centuriazione patavina a nord della via Postumia che gi\u00e0 prima dell'anno Mille divideva il territorio di Padova da quello di Vicenza. \nL'origine della localit\u00e0 \u00e8 comunque pi\u00f9 recente rispetto alla vicina Mottinello Vecchio, essendosi formata in epoca tarda attorno a villa Comello.\nMonumenti e luoghi d'interesse.\nVilla Comello.\nQuesto imponente complesso, affacciato all'incrocio tra via Mottinello Nuovo e la provinciale delle Statue, rappresenta il fulcro attorno al quale si \u00e8 sviluppata Mottinello Nuovo.\nLa presenza di una casa padronale comprendente vari annessi (a partire Seicento esistette anche una filanda) \u00e8 attestata sin dal Cinquecento quando era dei Cortellotto, proprietari dell'intera localit\u00e0 di Mottinello. Passata pi\u00f9 tardi ai Ferrari, tra il 1770 e il 1795 fu completamente rinnovata e assunse l'aspetto attuale; in questa occasione furono inoltre erette le due foresterie, rifatto l'oratorio, spianato il viale d'accesso e realizzata la piazza antistante. Nel 1795 ai Ferrari successe Valentino Comello che esegu\u00ec altri lavori affidandoli a Francesco Bagnara (in particolare la scala della loggia).\nNel 1926 la villa venne acquistata dai padri camilliani che la adibirono prima a seminario minore poi, dagli anni 1980, a casa di spiritualit\u00e0. Durante quest'ultimo periodo furono effettuati altri interventi, fra cui la costruzione dei due edifici che chiudono il giardino secondario a nord e a sud e la rimozione della galleria di busti nella foresteria est.\nChiesa parrocchiale.\nFu ricavata dal teatro privato di villa Comello, donato nel 1919 alla comunit\u00e0 locale su interessamento di don Giuseppe Lucietto. Dedicata a san Giovanni Battista, fu consacrata il 5 settembre 1920.\nLa gestione della parrocchia \u00e8 affidata dal 1929 ai padri camilliani residenti a villa Comello."}
{"id": "1153233", "revid": "2675", "url": "https://it.wikipedia.org/wiki?curid=1153233", "title": "Sibbo", "text": ""}
{"id": "1153234", "revid": "254059", "url": "https://it.wikipedia.org/wiki?curid=1153234", "title": "Sipoo", "text": "Sipoo (Sibbo in svedese) \u00e8 un comune finlandese di abitanti (dato 2012), situato nella regione dell'Uusimaa. Fino al 2011 apparteneva alla regione dell'Uusimaa orientale in seguito soppressa.\nSociet\u00e0.\nLingue e dialetti.\nLe lingue ufficiali di Sipoo sono il finlandese e lo svedese, e 2,7% parlano altre lingue."}
{"id": "1153235", "revid": "2675", "url": "https://it.wikipedia.org/wiki?curid=1153235", "title": "Sjunde\u00e5", "text": ""}
{"id": "1153236", "revid": "767487", "url": "https://it.wikipedia.org/wiki?curid=1153236", "title": "Siuntio", "text": "Siuntio (Sjunde\u00e5 in svedese) \u00e8 un comune finlandese di 6.160 abitanti (dato 2012), situato nella regione dell'Uusimaa.\nSociet\u00e0.\nLingue e dialetti.\nLe lingue ufficiali di Siuntio sono il finlandese e lo svedese, e 3,4% parlano altre lingue."}
{"id": "1153237", "revid": "1802043", "url": "https://it.wikipedia.org/wiki?curid=1153237", "title": "Ronnie Wood", "text": "Biografia.\nInfanzia e adolescenza (1947 - 1964).\nRonnie Wood nasce ad Hillington, nella periferia di Londra, \u00e8 il pi\u00f9 giovane di tre fratelli, inizia a dipingere all'et\u00e0 di tre anni e successivamente si diploma alla Ealing School of Art.\nApproccio alla scena musicale e primi gruppi (1965 - 1974).\nPrima di entrare a far parte degli Stones (nel 1975) Wood ha suonato inizialmente negli Artwoods, poi nei Birds, nei Creation, nei Santa Barbara Machine Head, come bassista nel Jeff Beck Group assieme a Rod Stewart, con il quale nel '70 si \u00e8 unito ai Faces (ex Small Faces) come chitarrista.\nDa sempre grande fan e amico dei Rolling Stones, nel 1974 collabora all'incisione del brano \"It's Only Rock'n'Roll (But I Like It)\" e viene ricompensato con l'aiuto nella lavorazione del suo primo album solista, \"I've Got My Own Album to Do\".\nI Rolling Stones (1975 - oggi).\nAncora nei Faces, accetta l'ingaggio degli Stones come sostituto di Mick Taylor nel loro tour nordamericano del 1975. La scelta si rivela un successo: il rapporto chitarristico con Keith Richards \u00e8 perfetto e in armonia con l'essenza scapestrata del gruppo, con il quale ha gi\u00e0 iniziato la lavorazione del nuovo album \"Black and Blue\". L'inserimento non viene, per\u00f2, immediatamente confermato e gli Stones organizzano provini con i talentuosi chitarristi Eric Clapton, Jeff Beck, Harvey Mandel e Wayne Perkins. La decisione diviene definitiva nel 1976: poco prima dell'uscita del nuovo album (giusto in tempo per le foto di copertina) la band londinese comunica che Ronnie Wood sar\u00e0 un Rolling Stone.\nPartecipa come ospite ad alcune apparizioni live di Bob Marley nel 1979\nOltre alla carriera con gli Stones, Wood ha pubblicato numerosi album solisti e ha collaborato con grandi della musica. Ha partecipato all'album \"Slash\" del chitarrista Slash (Guns N'Roses).\nIl 2 novembre 2009 Wood \u00e8 stato premiato con l\"'Outstanding Contribution\" alla cerimonia dei Classic Rock Roll of Honour di Londra.\nAltre attivit\u00e0.\nPittura.\nDa citare, infine, la seconda passione di Wood oltre la musica, ossia la pittura, arte che sviluppa sia con disegni su carta che con veri e propri quadri, spesso raffiguranti proprio i membri dei Rolling Stones. Molte le mostre e le \"personali\" che vengono allestite in varie parti del mondo; alcune tele sono esposte alla Royal Academy of Arts di Londra.\nStrumentazione.\nRonnie Wood \u00e8 endorser ESP Guitars e possiede dei modelli custom ispirati alla Fender Telecaster, oltre ad essere storico utilizzatore della Gibson Les Paul e della Fender Stratocaster. Pi\u00f9 raramente ha suonato anche basso e tastiere."}
{"id": "1153238", "revid": "110157", "url": "https://it.wikipedia.org/wiki?curid=1153238", "title": "Sodankyl\u00e4", "text": "Sodankyl\u00e4 (\"Soa\u0111egilli\" in sami settentrionale) \u00e8 un comune finlandese di 8.809 abitanti (dato 2012), situato nella regione della Lapponia.\nIl paese ospita il festival cinematografico \"Midnight Sun Film Festival\"."}
{"id": "1153239", "revid": "110157", "url": "https://it.wikipedia.org/wiki?curid=1153239", "title": "Soini", "text": "Soini \u00e8 un comune finlandese di 2.367 abitanti (dato 2012), situato nella regione dell'Ostrobotnia meridionale.\nQui nacque l'atleta Aulis Akonniemi."}
{"id": "1153242", "revid": "110157", "url": "https://it.wikipedia.org/wiki?curid=1153242", "title": "Sonkaj\u00e4rvi", "text": "Sonkaj\u00e4rvi \u00e8 un comune finlandese di 4.596 abitanti (dato 2012), situato nella regione del Savo settentrionale. Il comune copre un'area di 1576,84 km quadrati, di cui 110,63 sono costituiti da acque interne. La popolazione ha una densit\u00e0 di 3,27 abitanti per km quadrato e il comune \u00e8 monolingua finlandese. \nSonkaj\u00e4rvi \u00e8 famosa a livello internazionale per il campionato mondiale di trasporto della moglie, uno sport che consiste nel portare a spalla una donna il pi\u00f9 rapidamente possibile lungo un percorso ad ostacoli."}
{"id": "1153243", "revid": "1573940", "url": "https://it.wikipedia.org/wiki?curid=1153243", "title": "Trinchesia yamasui", "text": "Trinchesia yamasui () \u00e8 un mollusco nudibranchio appartenente alla famiglia Trinchesiidae."}
{"id": "1153244", "revid": "110157", "url": "https://it.wikipedia.org/wiki?curid=1153244", "title": "Sotkamo", "text": "Sotkamo \u00e8 un comune finlandese di abitanti (dato 2012), situato nella regione del Kainuu. A ovest della citt\u00e0 \u00e8 situato il villaggio di Vuokatti, nota stazione sciistica."}
{"id": "1153245", "revid": "110157", "url": "https://it.wikipedia.org/wiki?curid=1153245", "title": "Sulkava", "text": "Sulkava \u00e8 un comune finlandese di 2.877 abitanti (dato 2012), situato nella regione del Savo meridionale.\nIl paese \u00e8 noto per le sue gare di barche a remi. Organizzata all'inizio di luglio, questa la gara prevede che i partecipanti facciano il giro intorno all'isola di Partalansaari, percorrendo 65 km (in un giorno) o 75 km (in due giorni). \u00c8 prevista anche una gara di barche a remi in legno da 12 m.\nNei dintorni di Sulkava si trovano le rovine preistoriche della fortezza di Linnavuori."}
{"id": "1153246", "revid": "254059", "url": "https://it.wikipedia.org/wiki?curid=1153246", "title": "Sund (Finlandia)", "text": "Sund \u00e8 un comune finlandese di 1.037 abitanti (dato 2012), situato nella regione delle Isole \u00c5land.\nSociet\u00e0.\nLingue e dialetti.\nLo svedese \u00e8 l'unica lingua ufficiale di Sund; 6,6% parlano altre lingue, compreso il finlandese (3,7%)."}
{"id": "1153249", "revid": "486946", "url": "https://it.wikipedia.org/wiki?curid=1153249", "title": "Giovanni Battista Odierna", "text": ""}
{"id": "1153250", "revid": "149485", "url": "https://it.wikipedia.org/wiki?curid=1153250", "title": "Suomenniemi", "text": "Suomenniemi \u00e8 un comune finlandese di 781 abitanti (dato 2012), situato nella regione della Carelia meridionale."}
{"id": "1153251", "revid": "729019", "url": "https://it.wikipedia.org/wiki?curid=1153251", "title": "Cassero Senese (Grosseto)", "text": "Il Cassero Senese (XIV secolo) \u00e8 un imponente fortificazione lungo le Mura di Grosseto, situata nel complesso del Bastione Fortezza.\nStoria.\nAssieme a Porta Vecchia, il Cassero Senese \u00e8 l'unico elemento architettonico della cinta muraria di epoca medievale che \u00e8 stato risparmiato durante i lavori di ricostruzione delle mura, avvenuti nella seconda met\u00e0 del Cinquecento.\nDopo essere stato per molti secoli l'elemento centrale del sistema difensivo della citt\u00e0 di Grosseto, il cassero ospit\u00f2 il Distretto Militare tra la met\u00e0 dell'Ottocento e la seconda guerra mondiale; negli ultimi decenni del secolo scorso, una serie di lavori di restauro hanno permesso il recupero e la riqualificazione dell'intera struttura.\nDescrizione.\nIl Cassero Senese si presenta come un basso ma imponente torrione a sezione rettangolare, rivestito esternamente in travertino; la cinquecentesca terrazza sommitale coperta presenta invece il parapetto in laterizio.\nSul lato che si affaccia all'esterno delle mura, lungo la via di circonvallazione, sono degni di nota lo stemma bianco e nero di Siena e il caratteristico doppio arco, dove quello a sesto acuto spicca evidentemente al di sopra di quello tondo ribassato; le rifiniture sono in travertino e marmo nero. La doppia porta che si apre era l'antica Porta di Santa Lucia, che costituiva un punto di accesso al centro storico lungo la cinta medievale.\nViene utilizzato principalmente per l'esposizione di mostre di carattere artistico e fotografico come quella che si tiene annualmente per il Festival Resistente in occasione del 25 aprile."}
{"id": "1153254", "revid": "767487", "url": "https://it.wikipedia.org/wiki?curid=1153254", "title": "Suomusj\u00e4rvi", "text": "Suomusj\u00e4rvi \u00e8 stato un comune finlandese di 1.328 abitanti, situato nella regione del Varsinais-Suomi. Il comune \u00e8 stato soppresso nel 2009."}
{"id": "1153256", "revid": "110157", "url": "https://it.wikipedia.org/wiki?curid=1153256", "title": "Suomussalmi", "text": "Suomussalmi \u00e8 un comune finlandese di 8.940 abitanti (dato 2012), situato nella regione del Kainuu.\nNell'area circostante la citt\u00e0 tra il 7 dicembre 1939 e l'8 gennaio 1940 ebbe luogo un'importante battaglia della Guerra d'inverno tra l'esercito finlandese e l'Armata rossa."}
{"id": "1153257", "revid": "110157", "url": "https://it.wikipedia.org/wiki?curid=1153257", "title": "Sysm\u00e4", "text": "Sysm\u00e4 \u00e8 un comune finlandese di 4.263 abitanti (dato 2012), situato nella regione del P\u00e4ij\u00e4t-H\u00e4me.\n\u00c8 qui che \u00e8 nato il politico Mauno Pekkala."}
{"id": "1153258", "revid": "404449", "url": "https://it.wikipedia.org/wiki?curid=1153258", "title": "Ente", "text": "L'ente indica etimologicamente \"qualcosa che \u00e8\"; pu\u00f2 dunque riferirsi a diversi concetti:"}
{"id": "1153259", "revid": "110157", "url": "https://it.wikipedia.org/wiki?curid=1153259", "title": "S\u00e4kyl\u00e4", "text": "S\u00e4kyl\u00e4 \u00e8 un comune finlandese di 4.666 abitanti (dato 2012), situato nella regione del Satakunta."}
{"id": "1153262", "revid": "2675", "url": "https://it.wikipedia.org/wiki?curid=1153262", "title": "Finby", "text": ""}
{"id": "1153263", "revid": "767487", "url": "https://it.wikipedia.org/wiki?curid=1153263", "title": "S\u00e4rkisalo", "text": "S\u00e4rkisalo (\"Finby\" in svedese) \u00e8 stato un comune finlandese di 759 abitanti, situato nella regione del Varsinais-Suomi. Il comune \u00e8 stato soppresso nel 2009."}
{"id": "1153264", "revid": "149485", "url": "https://it.wikipedia.org/wiki?curid=1153264", "title": "Taipalsaari", "text": "Taipalsaari \u00e8 un comune finlandese di 4.838 abitanti (dato 2012), situato nella regione della Carelia meridionale."}
{"id": "1153266", "revid": "110157", "url": "https://it.wikipedia.org/wiki?curid=1153266", "title": "Taivalkoski", "text": "Taivalkoski \u00e8 un comune finlandese di 4.407 abitanti dato 2012), situato nella regione dell'Ostrobotnia settentrionale."}
{"id": "1153268", "revid": "2675", "url": "https://it.wikipedia.org/wiki?curid=1153268", "title": "T\u00f6vsala", "text": ""}
{"id": "1153269", "revid": "110157", "url": "https://it.wikipedia.org/wiki?curid=1153269", "title": "Taivassalo", "text": "Taivassalo (\"T\u00f6vsala\" in svedese) \u00e8 un comune finlandese di 1.778 abitanti, situato nella regione del Varsinais-Suomi."}
{"id": "1153271", "revid": "110157", "url": "https://it.wikipedia.org/wiki?curid=1153271", "title": "Tammela", "text": "Tammela \u00e8 un comune finlandese di 6.559 abitanti (dato 2012), situato nella regione del Kanta-H\u00e4me."}
{"id": "1153273", "revid": "118461754", "url": "https://it.wikipedia.org/wiki?curid=1153273", "title": "Tarvasjoki", "text": "Tarvasjoki \u00e8 stato un comune finlandese di abitanti, situato nella regione del Varsinais-Suomi. Il 1\u00ba gennaio 2015 fu aggregato al comune di Lieto."}
{"id": "1153276", "revid": "729019", "url": "https://it.wikipedia.org/wiki?curid=1153276", "title": "Sukhoi Su-7 (1944)", "text": "Il Sukhoi Su-7 (in cirillico \u0421\u0443\u0445\u043e\u0439 \u0421\u0443-7) era un prototipo di caccia intercettore d'alta quota a propulsione mista a pistoni e a razzo progettato dall'OKB 51 diretto da Pavel Osipovi\u010d Suchoj e sviluppato in Unione Sovietica negli anni quaranta.\nStoria.\nNel 1942, basandosi sul disegno del Sukhoi Su-6, Pavel Osipovich Sukhoj inizi\u00f2 a lavorare attorno ad un progetto di caccia tattico costruito attorno al nuovo motore d'alta quota M-71F raffreddato a liquido da 2\u00a0230\u00a0CV (1\u00a0641\u00a0kW) con doppio turbocompressore TK-3. Teoricamente il velivolo doveva essere capace di una velocit\u00e0 massima di 520\u00a0km/h al livello del mare e di 635\u00a0km/h in quota. La tangenza pratica doveva essere di 12\u00a0500\u00a0m ed il raggio d'azione di 1\u00a0240\u00a0km, mentre la struttura dell'aereo non apportava rilevanti differenze rispetto ad un comune Su-6, se non che la corazzatura della cappottatura del motore venne rimossa cos\u00ec come il vano di carico delle bombe. L'armamento consisteva in un cannone aeronautico ShVAK calibro 20 mm per ogni semiala.\nAnche se le prove di volo andarono bene, nel 1943 l'M-71F usc\u00ec di produzione e l'ufficio tecnico dovette ripiegare su un meno potente Shvetsov ASh-82FN da 1\u00a0342\u00a0kW, appositamente modificato per il Su-7. Il motore risult\u00f2 assolutamente inadeguato al pesante caccia, spingendolo una velocit\u00e0 di soli 500\u00a0km/h a 6\u00a0300\u00a0m.\nPer risolvere velocemente il problema, Sukhoj install\u00f2 un motore a razzo ausiliario, a combustibile liquido, disegnato dall'OKB 456 di Valentin Petrovich Glushko. Le prove a terra si susseguirono dal 31 gennaio al 10 febbraio del 1945 con il razzo RD-1, mentre dal 28 agosto al 19 dicembre dello stesso anno con il razzo RD-1KhZ.\nIl nuovo arrangiamento doveva fornire al caccia una velocit\u00e0 massima di 590\u00a0km/h a 7.500\u00a0m di quota senza il razzo ausiliario ed una velocit\u00e0 di 680\u00a0km/h con la spinta aggiuntiva dell'RD-1KhZ. Ad una quota di 12\u00a0000\u00a0m invece la velocit\u00e0 a secco doveva essere di 510\u00a0km/h e con il razzo di 705\u00a0km/h.\nMa le previsioni si rivelarono assai ottimistiche: il motore a razzo era poco affidabile e poco potente. Le prove in volo, condotte dal pilota collaudatore G. Komarov mostrarono incrementi prestazionali di 70 \u2013 90\u00a0km/h. Ben cinque motori a razzo si sostituirono nelle prove ed alla fine si decise di non usarli. Di seguito una tabella delle velocit\u00e0 massime raggiunte dal prototipo:\nAlla fine si decise di abbandonare il progetto."}
{"id": "1153277", "revid": "110157", "url": "https://it.wikipedia.org/wiki?curid=1153277", "title": "Tervo", "text": "Tervo \u00e8 un comune finlandese di 1.690 abitanti (dato 2012), situato nella regione del Savo settentrionale."}
{"id": "1153278", "revid": "110157", "url": "https://it.wikipedia.org/wiki?curid=1153278", "title": "Tervola", "text": "Tervola \u00e8 un comune finlandese di 3.394 abitanti (dato 2012), situato nella regione della Lapponia."}
{"id": "1153279", "revid": "399", "url": "https://it.wikipedia.org/wiki?curid=1153279", "title": "\u00d6stermark", "text": ""}
{"id": "1153280", "revid": "110157", "url": "https://it.wikipedia.org/wiki?curid=1153280", "title": "Teuva", "text": "Teuva (\"\u00d6stermark\" in svedese) \u00e8 un comune finlandese di 5.305 abitanti (dato 2017), situato nella regione dell'Ostrobotnia meridionale.\nIl comune \u00e8 di sola lingua finlandese.\nVillaggi.\nHoro, Horonkyl\u00e4, Kauppila, Kirkonkyl\u00e4, Komsi, Korvenkyl\u00e4, Luovankyl\u00e4, Nori, Per\u00e4l\u00e4, Piikkil\u00e4nkyl\u00e4, Riippi, Salonp\u00e4\u00e4 e \u00c4yst\u00f6."}
{"id": "1153281", "revid": "110157", "url": "https://it.wikipedia.org/wiki?curid=1153281", "title": "Tohmaj\u00e4rvi", "text": "Tohmaj\u00e4rvi \u00e8 un comune finlandese di 4.975 abitanti (dato 2012), situato nella regione della Carelia settentrionale.\nKatri Helena, la cantante finlandese nacque ad Tohmaj\u00e4rvi il 17 agosto 1945."}
{"id": "1153282", "revid": "33689", "url": "https://it.wikipedia.org/wiki?curid=1153282", "title": "Tito Flavio Postumio Tiziano", "text": "Biografia.\nLa sua carriera \u00e8 registrata da un'iscrizione trovata a Roma (), che lo definisce \u00aboratore\u00bb e lo indica come bisnipote di Marco Postumio Festo.\nFu augure e \"pontifex dei soli\", prima del 295; la seconda carica sacerdotale la ebbe probabilmente sotto l'imperatore Aureliano, forse dopo essere stato nominato \"corrector Italiae\", dato che in occasione della dedica del tempio del Dio Sole a Como () non registr\u00f2 questa magistratura. Successivamente divenne \"duodecemvir urbis Romae\" ().\nQuestore candidato, poi pretore candidato, il suo consolato suffetto o la sua elevazione al rango di consolare non \u00e8 registrata; fu comunque \"vir clarissimus\" e \"corrector Italiae\" (nel 286/293), con l'incarico di giudicare gli appelli nella regione Transpadana (291/292). Nel 292/293 divenne \"corrector Campaniae\", il primo conosciuto. Divenne \"consularis aquarum et miniciae\", poi fu proconsole d'Africa tra il 295 e il 296.\nTiziano fu console per la seconda volta nel 301. Un'iscrizione trovata sul fianco occidentale del Quirinale a Roma lo ricorda \"praefectus urbi\" nel 305, e il \"Cronografo del 354\" lo vuole in carica tra il 12 febbraio 305 e il 19 marzo 306.\nLa famiglia di Tiziano, i Postumii, era di rango senatoriale. Tra i suoi antenati c'era probabilmente il cognato di Pertinace, Tito Flavio Tiziano, ed erano suoi cugini o fratelli Tito Flavio Postumio Quieto, console del 272, e Tito Flavio Postumio Varo, console suffetto e senatore."}
{"id": "1153283", "revid": "110157", "url": "https://it.wikipedia.org/wiki?curid=1153283", "title": "Toholampi", "text": "Toholampi \u00e8 un comune finlandese di 3.480 abitanti (dato 2012), situato nella regione dell'Ostrobotnia centrale."}
{"id": "1153284", "revid": "110157", "url": "https://it.wikipedia.org/wiki?curid=1153284", "title": "Toivakka", "text": "Toivakka \u00e8 un comune finlandese di 2.465 abitanti (dato 2012), situato nella regione della Finlandia centrale."}
{"id": "1153287", "revid": "2675", "url": "https://it.wikipedia.org/wiki?curid=1153287", "title": "Tulois", "text": ""}
{"id": "1153288", "revid": "110157", "url": "https://it.wikipedia.org/wiki?curid=1153288", "title": "Tuulos", "text": "Tuulos (\"Tulois\" in svedese) \u00e8 stato un comune finlandese di 1.575 abitanti, situato nella regione del Kanta-H\u00e4me. \u00c8 stato soppresso nel 2009 ed \u00e8 ora compreso nel comune di H\u00e4meenlinna."}
{"id": "1153289", "revid": "951359", "url": "https://it.wikipedia.org/wiki?curid=1153289", "title": "Tuusniemi", "text": "Tuusniemi \u00e8 un comune finlandese di 2.818 abitanti (dato 2012), situato nella regione del Savo settentrionale."}
{"id": "1153292", "revid": "2675", "url": "https://it.wikipedia.org/wiki?curid=1153292", "title": "Tusby", "text": ""}
{"id": "1153293", "revid": "254059", "url": "https://it.wikipedia.org/wiki?curid=1153293", "title": "Tuusula", "text": "Tuusula (\"Tusby\" in svedese) \u00e8 un comune finlandese di abitanti (dato 2012), situato nella regione dell'Uusimaa.\nSociet\u00e0.\nLingue e dialetti.\nIl finlandese \u00e8 l'unica lingua ufficiale di Tuusula."}
{"id": "1153295", "revid": "110157", "url": "https://it.wikipedia.org/wiki?curid=1153295", "title": "Tyrn\u00e4v\u00e4", "text": "Tyrn\u00e4v\u00e4 \u00e8 un comune finlandese di 6.482 abitanti dato 2012), situato nella regione dell'Ostrobotnia settentrionale."}
{"id": "1153296", "revid": "110157", "url": "https://it.wikipedia.org/wiki?curid=1153296", "title": "T\u00f6ys\u00e4", "text": "T\u00f6ys\u00e4 \u00e8 una frazione del comune finlandese di Alavus], che conta 3.156 abitanti (dato 2012), situato nella regione dell'Ostrobotnia meridionale, a 334 km a nord di Helsinki e 14 ad ovest di Alavus.\nNei pressi del villaggio di Tuuri, a met\u00e0 strada tra T\u00f6ys\u00e4 e Alavus, \u00e8 possibile vedere il monumento al ferro di cavallo considerato uno dei dieci edifici pi\u00f9 brutti del mondo. \nT\u00f6ys\u00e4 \u00e8 stato comune autonomo fino al 2013, quando \u00e8 stato assorbito dal comune di Alavus."}
{"id": "1153298", "revid": "1868464", "url": "https://it.wikipedia.org/wiki?curid=1153298", "title": "Ullava", "text": "Ullava \u00e8 stato un comune finlandese di 1.015 abitanti, situato nella regione dell'Ostrobotnia centrale. \u00c8 stato soppresso nel 2009 ed \u00e8 ora compreso nel comune di Kokkola."}
{"id": "1153299", "revid": "2675", "url": "https://it.wikipedia.org/wiki?curid=1153299", "title": "Urdiala", "text": ""}
{"id": "1153300", "revid": "110157", "url": "https://it.wikipedia.org/wiki?curid=1153300", "title": "Urjala", "text": "Urjala (\"Urdiala\" in svedese) \u00e8 un comune finlandese di 5.242 abitanti (dato 2012), situato nella regione del Pirkanmaa."}
{"id": "1153302", "revid": "110157", "url": "https://it.wikipedia.org/wiki?curid=1153302", "title": "Utaj\u00e4rvi", "text": "Utaj\u00e4rvi \u00e8 un comune finlandese di 2.952 abitanti dato 2012), situato nella regione dell'Ostrobotnia settentrionale."}
{"id": "1153303", "revid": "133260", "url": "https://it.wikipedia.org/wiki?curid=1153303", "title": "Naruto (citt\u00e0)", "text": ""}
{"id": "1153304", "revid": "78273", "url": "https://it.wikipedia.org/wiki?curid=1153304", "title": "Eneco Arista", "text": ""}
{"id": "1153305", "revid": "30610", "url": "https://it.wikipedia.org/wiki?curid=1153305", "title": "Cassero Senese", "text": "Diverse sono le fortificazioni in varie localit\u00e0 della Toscana meridionale che portano la denominazione di Cassero Senese."}
{"id": "1153306", "revid": "399", "url": "https://it.wikipedia.org/wiki?curid=1153306", "title": "Urais", "text": ""}
{"id": "1153307", "revid": "110157", "url": "https://it.wikipedia.org/wiki?curid=1153307", "title": "Uurainen", "text": "Uurainen (\"Urais\" in svedese) \u00e8 un comune finlandese di 3.531 abitanti (dato 2012), situato nella regione della Finlandia centrale."}
{"id": "1153308", "revid": "110157", "url": "https://it.wikipedia.org/wiki?curid=1153308", "title": "Vaala", "text": "Vaala \u00e8 un comune finlandese di 3.309 abitanti (dato 2012), situato nella regione dell'Ostrobotnia settentrionale. Fino al 31 dicembre 2015 il comune \u00e8 stato situato nella regione del Kainuu, nel distretto di Kajaani.\nGeografia fisica.\nIl comune \u00e8 localizzato in prossimit\u00e0 del Parco nazionale di Rokua. Vaala si affaccia sull'Ouluj\u00e4rvi, possedendone territorialmente il 40%. \u00c8 il 53\u00ba comune della nazione, sui 336 presenti, per superficie territoriale mentre \u00e8 il 238\u00ba a livello nazionale per popolazione.\nInfrastrutture e trasporti.\nStrade.\nVaala si trova lungo la Strada nazionale 22, a met\u00e0 fra Kajaani e Oulu."}
{"id": "1153310", "revid": "101725866", "url": "https://it.wikipedia.org/wiki?curid=1153310", "title": "Flumini", "text": ""}
{"id": "1153311", "revid": "110157", "url": "https://it.wikipedia.org/wiki?curid=1153311", "title": "Vahto", "text": "Vahto \u00e8 stato un comune finlandese di 1.881 abitanti, situato nella regione del Varsinais-Suomi. Il comune \u00e8 stato soppresso nel 2009."}
{"id": "1153313", "revid": "767487", "url": "https://it.wikipedia.org/wiki?curid=1153313", "title": "Valkeala", "text": "Valkeala \u00e8 stato un comune finlandese di 11.422 abitanti, situato nella regione del Kymenlaakso. Il comune \u00e8 stato soppresso nel 2009 ed \u00e8 ora compreso nel comune di Kouvola."}
{"id": "1153316", "revid": "110157", "url": "https://it.wikipedia.org/wiki?curid=1153316", "title": "Vampula", "text": "Vampula \u00e8 stato un comune finlandese di 1.739 abitanti, situato nella regione del Satakunta. \u00c8 stato soppresso nel 2009 ed \u00e8 ora compreso nel comune di Huittinen."}
{"id": "1153317", "revid": "767487", "url": "https://it.wikipedia.org/wiki?curid=1153317", "title": "Varpaisj\u00e4rvi", "text": "Varpaisj\u00e4rvi \u00e8 un ex comune finlandese di 3.052 abitanti, situato nella regione del Savo settentrionale. \u00c8 stato soppresso nel 2011 ed \u00e8 ora compreso nel comune di Lapinlahti."}
{"id": "1153318", "revid": "2675", "url": "https://it.wikipedia.org/wiki?curid=1153318", "title": "Vemo", "text": ""}
{"id": "1153320", "revid": "200568", "url": "https://it.wikipedia.org/wiki?curid=1153320", "title": "Vehmaa", "text": "Vehmaa (\"Vemo\" in svedese) \u00e8 un comune finlandese di 2.467 abitanti, situato nella regione del Varsinais-Suomi."}
{"id": "1153321", "revid": "110157", "url": "https://it.wikipedia.org/wiki?curid=1153321", "title": "Vesanto", "text": "Vesanto \u00e8 un comune finlandese di 2.386 abitanti (dato 2012), situato nella regione del Savo settentrionale."}
{"id": "1153323", "revid": "2675", "url": "https://it.wikipedia.org/wiki?curid=1153323", "title": "Vesilax", "text": ""}
{"id": "1153324", "revid": "110157", "url": "https://it.wikipedia.org/wiki?curid=1153324", "title": "Vesilahti", "text": "Vesilahti (\"Vesilax\" in svedese) \u00e8 un comune finlandese di 4.414 abitanti (dato 2012), situato nella regione del Pirkanmaa."}
{"id": "1153325", "revid": "2675", "url": "https://it.wikipedia.org/wiki?curid=1153325", "title": "Vetil", "text": ""}
{"id": "1153326", "revid": "110157", "url": "https://it.wikipedia.org/wiki?curid=1153326", "title": "Veteli", "text": "Veteli (\"Vetil\" in svedese) \u00e8 un comune finlandese di 3.396 abitanti (dato 2012), situato nella regione dell'Ostrobotnia centrale.\nQua \u00e8 nato il politico ed imprenditore Juha Sipil\u00e4. "}
{"id": "1153328", "revid": "110157", "url": "https://it.wikipedia.org/wiki?curid=1153328", "title": "Vierem\u00e4", "text": "Vierem\u00e4 \u00e8 un comune finlandese di 3.964 abitanti (dato 2012), situato nella regione del Savo settentrionale."}
{"id": "1153330", "revid": "110157", "url": "https://it.wikipedia.org/wiki?curid=1153330", "title": "Vihanti", "text": "Vihanti \u00e8 un comune finlandese di 3.069 abitanti dato 2012), situato nella regione dell'Ostrobotnia settentrionale."}
{"id": "1153331", "revid": "2675", "url": "https://it.wikipedia.org/wiki?curid=1153331", "title": "Filpula", "text": ""}
{"id": "1153332", "revid": "1480390", "url": "https://it.wikipedia.org/wiki?curid=1153332", "title": "Vilppula", "text": "Vilppula (\"Filpula\" in svedese) \u00e8 stato un comune finlandese di 5.458 abitanti, situato nella regione del Pirkanmaa. Il comune \u00e8 stato soppresso nel 2009 ed \u00e8 compreso nel comune di M\u00e4ntt\u00e4-Vilppula."}
{"id": "1153335", "revid": "2675", "url": "https://it.wikipedia.org/wiki?curid=1153335", "title": "Vindala", "text": ""}
{"id": "1153336", "revid": "110157", "url": "https://it.wikipedia.org/wiki?curid=1153336", "title": "Vimpeli", "text": "Vimpeli (\"Vindala\" in svedese) \u00e8 un comune finlandese di 3.212 abitanti (dato 2012), situato nella regione dell'Ostrobotnia meridionale."}
{"id": "1153342", "revid": "254059", "url": "https://it.wikipedia.org/wiki?curid=1153342", "title": "V\u00e5rd\u00f6", "text": "V\u00e5rd\u00f6 \u00e8 un comune finlandese di 448 abitanti (dato 2012), situato nella regione delle Isole \u00c5land.\nSociet\u00e0.\nLingue e dialetti.\nLo svedese \u00e8 l'unica lingua ufficiale di Vard\u00f6; 9,3% parlano altre lingue, compreso il finlandese (5,0%). Il comune ha anche dato il benvenuto a immigrati recenti che parlano altre lingue. "}
{"id": "1153344", "revid": "2675", "url": "https://it.wikipedia.org/wiki?curid=1153344", "title": "Lillkyro", "text": ""}
{"id": "1153345", "revid": "110157", "url": "https://it.wikipedia.org/wiki?curid=1153345", "title": "V\u00e4h\u00e4kyr\u00f6", "text": "V\u00e4h\u00e4kyr\u00f6 (\"Lillkyro\" in svedese) \u00e8 un comune finlandese di 4.782 abitanti (dato 2012), situato nella regione dell'Ostrobotnia."}
{"id": "1153347", "revid": "1305772", "url": "https://it.wikipedia.org/wiki?curid=1153347", "title": "La Cumbre", "text": ""}
{"id": "1153348", "revid": "1543377", "url": "https://it.wikipedia.org/wiki?curid=1153348", "title": "WrestleMania 2", "text": "WrestleMania 2 fu la seconda edizione di WrestleMania, il pi\u00f9 importante pay-per-view della World Wrestling Federation. Si svolse luned\u00ec 7 aprile 1986, il che la rese l'unica edizione di WrestleMania a non essere organizzata di domenica.\nL'evento venne organizzato in tre sedi diverse, ovvero al Nassau Veterans Memorial Coliseum a Uniondale, New York, al Rosemont Horizon a Rosemont, Illinois, e al Los Angeles Memorial Sports Arena di Los Angeles, California. Ogni sede ebbe un main event e un undercard. Come per la prima edizione di WrestleMania, i match furono trasmessi in TV a circuito chiuso in tutto il Nord America. Vince McMahon e Susan Saint James furono i commentatori dello show a New York, Gorilla Monsoon, Gene Okerlund, e Cathy Lee Crosby a Chicago e Jesse Ventura, Lord Alfred Hayes, ed Elvira a Los Angeles. I ring announcer furono Howard Finkel (New York), Chet Coppock (Chicago), e Lee Marshall (Los Angeles).\nIl main event al Nassau Veterans Memorial Coliseum fu un incontro di pugilato tra Mr. T e Roddy Piper dove trionf\u00f2 il primo per squalifica. I match nell'undercard videro Randy Savage e George Steele combattere per il WWF Intercontinental Championship, Jake Roberts contro George Wells e Paul Orndorff contro The Magnificent Muraco.\nL'evento principale a Rosemont Horizon fu una 20-man battle royal che comprendeva lottatori WWF e giocatori della NFL. Nell'undercard lottarono The British Bulldogs (Davey Boy Smith e Dynamite Kid) che sconfissero i The Dream Team (Greg Valentine e Brutus Beefcake) vincendo i WWF Tag Team Championship. Poi ci fu un match per il WWF Women's Championship tra The Fabulous Moolah e Velvet McIntyre, poi Corporal Kirchner lott\u00f2 contro Nikolai Volkoff (con Freddie Blassie).\nIl main event alla Los Angeles Memorial Sports Arena fu un match per il WWF Championship dove Hulk Hogan sconfisse King Kong Bundy in uno steel cage match. Nell'undercard Terry Funk e Hoss Funk lottarono contro Junkyard Dog e Tito Santana in un tag team match, Adrian Adonis lott\u00f2 contro Uncle Elmer, e Ricky Steamboat affront\u00f2 Hercules.\nStoryline.\nA \"WrestleMania 2\" ci fu la resa dei conti di alcuni feud iniziati nei programmi televisivi \"World Championship Wrestling\", \"All-Star Wrestling\", \"Saturday Night's Main Event\", e \"Prime Time Wrestling\".\nI principali feud del main-event nacquero il 1\u00ba marzo 1986, nel corso di \"Saturday Night's Main Event\":\nEvento.\nWrestleMania 2 venne organizzata in 3 localit\u00e0 differenti: al Nassau Veterans Memorial Coliseum a Uniondale, New York, al Rosemont Horizon a Rosemont (Illinois) e alla Los Angeles Memorial Sports Arena a Los Angeles, California.\nNew York.\nNel primo match, Paul Orndorff affront\u00f2 The Magnificent Muraco, ma nessuno vinse la contesa, infatti l'incontro fin\u00ec con un doppio count-out (conteggio di 10 fuori dal ring).\nPoi ci fu un match per il WWE Intercontinental Championship tra \"Macho Man\" Randy Savage e George Steele. Savage schien\u00f2 Steele con un roll-up e fece leva con i piedi sulle corde. Di conseguenza, Savage mantenne il titolo intercontinentale. Il terzo incontro fu tra Jake Roberts e George Wells. Jake esegu\u00ec un DDT sull'avversario e lo schien\u00f2 vincendo il match. Dopo l'incontro, Roberts permise al suo serpente Damian di strisciare su Wells, che vomit\u00f2 (episodio poi tagliato per censura dalle successive riedizioni home video dell'evento). Il primo main event di \"WrestleMania 2\" fu un incontro di boxe tra Mr. T e Roddy Piper. T venne accompagnato dal vero pugile Joe Frazier mentre Piper si present\u00f2 con Lou Duva, un allenatore di pugilato. Piper fu squalificato per aver eseguito una body slam su Mr. T a 1:15 del quarto round.\nChicago.\nIl primo match svoltosi a Chicago fu per il WWF Women's Championship tra The Fabulous Moolah e Velvet McIntyre. McIntyre tent\u00f2 di eseguire una splash dal secondo paletto del ring, ma Moolah schiv\u00f2 la mossa e McIntyre cadde al suolo senza colpire l'avversaria. Moolah approfitt\u00f2 dell'accaduto e schien\u00f2 McIntyre conservando il titolo.\nPoi Corporal Kirchner lott\u00f2 contro Nikolai Volkoff, accompagnato da Freddie Blassie. Blassie gett\u00f2 il suo bastone a Volkoff ma Kirchner lo afferr\u00f2 e colp\u00ec Volkoff con esso e poi lo schien\u00f2 vincendo la contesa.\nIl terzo match fu una battle royal i cui partecipanti erano dei wrestler della World Wrestling Federation e dei giocatori di football americano della NFL. In tutto c'erano 20 uomini sul quadrato. Tra i giocatori della NFL erano presenti Jimbo Covert, Bill Fralic, Russ Francis, Ernie Holmes, Harvey Martin e William \"The Refrigerator\" Perry, mentre tra i lottatori della WWF c'erano Andr\u00e9 the Giant, Ted Arcidi, Tony Atlas, The Hart Foundation (Bret Hart e Jim Neidhart), i The Killer Bees (B. Brian Blair e Jim Brunzell), Hillbilly Jim, The Iron Sheik, King Tonga, Pedro Morales, Bruno Sammartino, Dan Spivey e Big John Studd. Alla fine della battaglia reale, Andr\u00e9 the Giant ed entrambi i membri della Hart Foundation erano gli ultimi tre partecipanti superstiti. Andr\u00e9 elimin\u00f2 prima Neidhart e poi Hart vincendo la battle royal.\nIl secondo main event di \"WrestleMania 2\" fu un match per i WWF Tag Team Championship tra The British Bulldogs (Davey Boy Smith e Dynamite Kid) e The Dream Team (Greg Valentine e Brutus Beefcake). I Bulldogs furono accompagnati sul ring da Ozzy Osbourne e Captain Lou Albano. Smith spinse Valentine all'angolo dove egli batt\u00e9 la testa contro quella di Dynamite Kid. Kid cadde a terra mentre Smith schien\u00f2 Greg permettendo cos\u00ec ai Bulldogs di vincere i titoli di coppia.\nLos Angeles.\nRicky Steamboat affront\u00f2 Hercules Hernandez nel primo match di Los Angeles. Hercules cerc\u00f2 di eseguire una flying bodypress, ma non riusc\u00ec a colpire l'avversario. In seguito Steamboat esegu\u00ec una flying body press, e schien\u00f2 l'avversario, portando a casa la vittoria. L'effeminato Adrian Adonis (con Jimmy Hart) batt\u00e9 Uncle Elmer dopo aver eseguito un diving headbutt.\nTerry Funk e Hoss Funk lottarono contro Junkyard Dog e Tito Santana in un tag team match. Hoss, il fratello di Terry Funk, era accompagnato da Jimmy Hart. L'arbitro fu distratto da Hoss, e Hart ne approfitt\u00f2 dando il suo megafono a Terry che colp\u00ec JYD e lo schien\u00f2 vincendo cos\u00ec l'incontro.\nInfine ci fu uno steel cage match per il WWF Championship. Fu l'unico match nella gabbia della storia di Wrestlemania. Hulk Hogan lott\u00f2 contro King Kong Bundy. Hogan aveva delle noie alle costole a causa di un assalto di Bundy avvenuto il 1\u00ba marzo 1986 nell'edizione di \"Saturday Night's Main Event\". Bundy era accompagnato dal manager Bobby Heenan. All'inizio, Bundy rimosse la benda che fasciava le costole di Hogan. Tuttavia Hogan prese la testa dell'avversario e la spinse contro la gabbia, e poi cerc\u00f2 di eseguire una Scoop slam su Bundy ma senza successo. King Kong lo colp\u00ec con una \"valanga\" e una big splash. Tuttavia, quando Hogan si riebbe, colp\u00ec Bundy con un powerslam seguito da un leg drop. Sal\u00ec la gabbia d'acciaio, ma Bundy gli afferr\u00f2 le gambe, impedendogli di uscire da essa. Hogan diede dei calci a Bundy e si arrampic\u00f2 sulla cima della gabbia uscendo da essa e vincendo il match difendendo il titolo.\nConseguenze.\nRandy Savage e George Steele continuarono il loro feud, che culmin\u00f2 in un rematch per il WWF Intercontinental Championship svoltosi il 3 gennaio 1987 a \"Saturday Night's Main Event\" dove Steele non riusc\u00ec a trionfare. Savage ebbe un feud anche con Hulk Hogan, ma non riusc\u00ec a vincere il titolo mondiale.\nIl 4 ottobre 1986 a \"Saturday Night Main Event\", i nuovi campioni Tag Team The British Bulldogs (Davey Boy Smith e Dynamite Kid) sconfissero gli ex campioni The Dream Team (Greg Valentine e Brutus Beefcake) nel corso di un Two Out of Three Falls Match.\nDopo la sua vittoria a \"Wrestlemania 2\", la carriera di Andr\u00e9 The Giant si trov\u00f2 a un bivio. Anche se non era ancora evidente ai fan, Andr\u00e9 cominciava a risentire degli effetti sulla salute della sua malattia nota come acromegalia, una sindrome che si ha quando la ghiandola pituitaria anteriore produce l'ormone della crescita in eccesso. A causa del suo stato di salute, di un tour programmato in Giappone e del ruolo da co-protagonista nel film \"La storia fantastica\", Andr\u00e9 si prese una pausa dal ring. Per spiegare questa assenza, i dirigenti WWF si inventarono che Bobby Heenan lo aveva fatto sospendere dalla federazione. Andr\u00e9 torn\u00f2 dopo qualche mese, ma lott\u00f2 senza far vedere la sua vera faccia, indossando una maschera, come parte di una nuova stable chiamata The Machines.\nProduzione.\nRay Charles cant\u00f2\" America the Beautiful\" al Nassau Veterans Memorial Coliseum a Uniondale, New York. A New York ci furono diversi ospiti speciali tra cui Cab Calloway, Darryl Dawkins, G. Gordon Liddy, Joan Rivers, Joe Frazier, Lou Duva, Mr. T, Ray Charles, Herb e Susan Saint James. Invece, le celebrit\u00e0 ospiti presenti a Chicago furono Clara Peller, Dick Butkus, Ed Jones, Ozzy Osbourne, Bill Fralic, Ernie Holmes, Harvey Martin, Jim Covert, Russ Francis, William Perry e Cathy Lee Crosby. A Los Angeles invece ci furono Ricky Schr\u00f6der, Robert Conrad, Tommy Lasorda ed Elvira."}
{"id": "1153351", "revid": "1516566", "url": "https://it.wikipedia.org/wiki?curid=1153351", "title": "V\u00f6r\u00e5-Maxmo", "text": "V\u00f6r\u00e5-Maxmo (V\u00f6yri-Maksamaa in finlandese) \u00e8 un ex-comune finlandese di 4.590 abitanti, situato nella regione dell'Ostrobotnia.\nIl comune \u00e8 a maggioranza di lingua svedese ed \u00e8 stato soppresso nel 2011 confluendo nel neo costituito comune di V\u00f6r\u00e5 insieme con il comune di Oravais."}
{"id": "1153354", "revid": "110157", "url": "https://it.wikipedia.org/wiki?curid=1153354", "title": "Ylih\u00e4rm\u00e4", "text": "Ylih\u00e4rm\u00e4 \u00e8 stato un comune finlandese di 3.086 abitanti, situato nella regione dell'Ostrobotnia meridionale. \u00c8 stato soppresso nel 2009 ed \u00e8 ora compreso nel comune di Kauhava."}
{"id": "1153357", "revid": "1013865", "url": "https://it.wikipedia.org/wiki?curid=1153357", "title": "Yli-Ii", "text": "Yli-Ii (\"\u00d6verijo\" o \"\u00d6ver-Ijo\" in svedese) \u00e8 un comune finlandese di 2.185 abitanti dato 2012), situato nella regione dell'Ostrobotnia settentrionale."}
{"id": "1153359", "revid": "2675", "url": "https://it.wikipedia.org/wiki?curid=1153359", "title": "\u00d6verkiminge", "text": ""}
{"id": "1153360", "revid": "110157", "url": "https://it.wikipedia.org/wiki?curid=1153360", "title": "Ylikiiminki", "text": "Ylikiiminki (\"\u00d6verkiminge\" in svedese) \u00e8 stato un comune finlandese di 3.332 abitanti, situato nella regione dell'Ostrobotnia settentrionale. \u00c8 stato soppresso nel 2009 ed \u00e8 ora compreso nella citt\u00e0 di Oulu."}
{"id": "1153361", "revid": "124923795", "url": "https://it.wikipedia.org/wiki?curid=1153361", "title": "Ylistaro", "text": "Ylistaro \u00e8 stato un comune finlandese di 5.589 abitanti, situato nella regione dell'Ostrobotnia meridionale. \u00c8 stato soppresso nel 2009 ed \u00e8 ora compreso nel comune di Sein\u00e4joki."}
{"id": "1153363", "revid": "110157", "url": "https://it.wikipedia.org/wiki?curid=1153363", "title": "Ylitornio", "text": "Ylitornio (\"Badje-Duortnus\" in sami settentrionale, \"\u00d6vertorne\u00e5\" in svedese) \u00e8 un comune finlandese di 4.641 abitanti (dato 2012), situato nella regione della Lapponia."}
{"id": "1153364", "revid": "486946", "url": "https://it.wikipedia.org/wiki?curid=1153364", "title": "Parushen", "text": ""}
{"id": "1153365", "revid": "767487", "url": "https://it.wikipedia.org/wiki?curid=1153365", "title": "Yl\u00e4maa", "text": "Yl\u00e4maa \u00e8 un ex-comune finlandese di 1.515 abitanti, situato nella regione della Carelia meridionale.\nQuesto piccolo comune rurale \u00e8 noto soprattutto per la spettrolite, una gemma grezza che si trova soltanto in questa zona. Questa pietra scura, che \u00e8 una variet\u00e0 della labradorite, brilla di tutti i colori dello spettro.\nLa chiesa di Yl\u00e4maa, nel centro della cittadina, fu costruita nel 1931 e presenta un'insolita facciata realizzata parzialmente in spettrolite.\nNel 2010 il comune \u00e8 stato sciolto e accorpato alla citt\u00e0 di Lappeenranta"}
{"id": "1153366", "revid": "110157", "url": "https://it.wikipedia.org/wiki?curid=1153366", "title": "Yl\u00e4ne", "text": "Yl\u00e4ne \u00e8 stato un comune finlandese di 2.133 abitanti, situato nella regione del Varsinais-Suomi. Il comune \u00e8 stato soppresso nel 2009."}
{"id": "1153367", "revid": "110157", "url": "https://it.wikipedia.org/wiki?curid=1153367", "title": "Yp\u00e4j\u00e4", "text": "Yp\u00e4j\u00e4 \u00e8 un comune finlandese di 2.541 abitanti (dato 2012), situato nella regione del Kanta-H\u00e4me."}
{"id": "1153368", "revid": "1609015", "url": "https://it.wikipedia.org/wiki?curid=1153368", "title": "Museo del Prado", "text": "Il Museo del Prado \u00e8 uno dei musei pi\u00f9 importanti del mondo e si trova a Madrid in Spagna. Vi sono esposte opere dei maggiori artisti italiani, spagnoli e fiamminghi, fra cui Beato Angelico, Andrea Mantegna, Raffaello Sanzio, Hieronymus Bosch, Rogier van der Weyden, Bruegel il Vecchio, El Greco, Pieter Paul Rubens, Tiziano, Diego Vel\u00e1zquez, Francisco Goya.\nStoria.\nL'edificio che ospita il Museo del Prado fu voluto da Carlo III di Spagna, come il \"Gabinete de Historia Natural\", insieme ad una serie di istituzioni di carattere scientifico situate nel progetto di riurbanizzazione chiamato \"Sal\u00f3n del Prado\". A tal fine, Carlo III pot\u00e9 fare affidamento su uno dei suoi architetti preferiti, Juan de Villanueva, autore, oltre che della sede del Museo, del vicino giardino botanico.\nIl progetto architettonico della pinacoteca attuale venne approvato nel 1786 da Carlo III, rivelandosi il culmine della carriera di Villanueva ed uno dei vertici del neoclassicismo spagnolo, bench\u00e9, data la lunga durata delle opere e delle successive modifiche, il risultato definitivo si allontanerebbe abbastanza dal disegno iniziale.\nSebbene la costruzione si svolga durante i regni di Carlo III e Carlo IV, al suo completamento, all'inizio del secolo XIX, la venuta delle truppe francesi in Spagna e la successiva guerra di indipendenza lasciarono tracce pesanti nell'edificio, che era destinato a fini militari (caserma della cavalleria), arrivando quasi alla distruzione totale. Solo grazie all'interesse manifestato da Ferdinando VII e, soprattutto, della sua seconda moglie Maria Isabella di Braganza a partire dal 1818 inizia il suo recupero della struttura sulla base di nuovi disegni proprio del Villanueva, sostituito alla morte dal suo discepolo Antonio L\u00f3pez Aguado.\nLa prima denominazione del museo, \"Museo Real de Pinturas\", venne attribuita il 19 novembre 1819, mettendo in mostra alcune delle migliori opere della Collezione Reale Spagnola, trasferite dai vari siti reali. Il salone ovale (l'attuale Sala di Vel\u00e1zquez), che a quel tempo aveva un balcone da cui si poteva vedere la galleria della scultura del piano sottostante, verr\u00e0 battezzato, in seguito, in riconoscimento al suo lavoro. In questo periodo il museo conta 3 sale e 311 quadri, tuttavia negli anni successivi si aggiungeranno nuove sale ed opere d'arte, rendendolo indipendente dall'aggregazione con i fondi del polemico Museo de la Trinidad, creato a partire da opere d'arte sequestrate in virt\u00f9 della Ley de Desamortizaci\u00f3n di Mendiz\u00e1bal (1836) e fuso con il Prado nel 1974.\nDescrizione dell'edificio di Villanueva.\nL'edificio \u00e8 composto da un corpo centrale, fiancheggiato da gallerie allungate che finiscono in baldacchini quadrati, il suo interno ospita le rotonde. Il corpo centrale si distingue in una costruzione di sei colonne in ordine tuscanico, una trabeazione, una cornice ed un attico.\nLe due gallerie laterali si estendono per due piani: quello inferiore con finestroni profondi ed allungati che finiscono in un arco a mezzo punto e quello superiore costituito da una galleria di colonne ioniche (oggi esiste un terzo piano ricavato, opera posteriore).\nLa facciata nord ha un portico con colonne ioniche sovrastate da una trabeazione. Questa facciata corrisponde alla seconda pianta dell'edificio. Quando questo venne costruito, la prima pianta si trovava, da questo lato, sotto il livello del terreno, che a quell'epoca scendeva in una piccola costa fino alla passeggiata del Prado. Pi\u00f9 tardi il dislivello venne distrutto fino a ridurlo alla stessa altezza del suolo reale del monumento, per cui fu necessario costruire una scalinata per l'accesso (1882).\nLa facciata sud (che d\u00e0 sulla piazza di Murillo, di fronte al giardino botanico) ha un'anticamera di accesso all'interno ed una loggia, o galleria, con sei colonne di ordine corinzio sulle quali poggia una trabeazione. L'interno dell'edificio si sviluppa nelle sue sale centrali. Nella parte nord c'\u00e8 una rotonda con otto colonne ioniche, la cui volta \u00e8 decorata a cassettoni.\nAll'esterno, sulla facciata che d\u00e0 sul Paseo del Prado, si trova la Porta di Vel\u00e1zquez, con un frontone di ordine dorico che incorpora il rilievo dell'attico, le statue ed i medaglioni allegorici del re Fernando VII protettore delle scienze, delle arti e della tecnica. Di fronte a questa porta si trova la statua di Vel\u00e1zquez, opera dello scultore Aniceto Marinas. Il piedistallo, di Vicente Lamp\u00e9rez, riporta la dedica a \"Gli artisti spagnoli, per iniziativa del C\u00edrculo de Bellas Artes, 1899\". Questo monumento venne inaugurato il 14 giugno dello stesso anno, alla presenza della reina regente e di Alfonso XIII. Fu una cerimonia molto commovente, durante la quale si rese omaggio e riconoscimento al grande pittore Vel\u00e1zquez ed alla pittura spagnola. Oltre ai re, accorsero alla celebrazione:\nCuriosit\u00e0.\nNel museo si trova il quadro intitolato \"La Gloria\", dipinto da Tiziano per Carlo V, il quale, insieme al ritratto dell'Imperatrice, lo accompagn\u00f2 nel suo ritiro nel monastero di Yuste a C\u00e1ceres in Estremadura. Viene conservato anche il \"Retrato ecuestre de la reina Margarita\" del pittore Bartolom\u00e9 Gonz\u00e1lez, dove vengono esibiti due dei gioielli pi\u00f9 famosi del Gioielliere della Corona di Spagna: la perla chiamata \"Peregrina\" (che fu propriet\u00e0 di Elizabeth Taylor) ed il diamante \"Estanque\", rinvenuto nel territorio di Madrid e tagliato da Jacome Trezzo. Si trovano, altres\u00ec, i dipinti con cui Goya decor\u00f2 il suo podere di Madrid chiamato \"La quinta del sordo\". Dopo aver acquisito la propriet\u00e0 dal barone Emil d'Erlanger, ne ordin\u00f2 il trasferimento su tela e, dopo aver presentato le opere a Parigi, dove non incontr\u00f2 l'interesse del Museo del Louvre, decise di lasciarle in eredit\u00e0 al Prado.\nMostre temporanee.\nIl museo ospita, oltre alle collezioni permanenti, anche mostre temporanee con opere conservate nei suoi depositi o ottenute col prestito intermuseale.\nNell'ottobre 2020 \u00e8 stata aperta la mostra temporanea \"Invitadas. Fragmentos sobre mujeres, ideolog\u00eda y artes pl\u00e1sticas en Espa\u00f1a (1833-1931)\" curata da Carlos G. Navarro. Tra le opere esposte il \"Nudo di donna\" di Aurelia Navarro Moreno, pittrice spagnola che nel 1923 si chiuse in convento."}
{"id": "1153370", "revid": "33689", "url": "https://it.wikipedia.org/wiki?curid=1153370", "title": "Settimio Acindino", "text": "Biografia.\nFiglio dell'omonimo \"praefectus urbi\" del 293-295, Acindino fu \"vicarius Hispaniarum\" nel 317/326, Prefetto del pretorio d'Oriente dal 338 al 340 e console del 340.\nAgostino da Ippona ricorda un episodio accaduto quando Acindino era governatore ad Antiochia. A seguito di un processo, aveva condannato un uomo a pagare una multa in oro entro una certa data, pena l'incarceramento. La moglie accett\u00f2 di concedersi ad un uomo ricco in cambio del denaro per pagare la multa, ma nella borsa che ricevette c'era terra e non oro. Quando Acindino venne a conoscenza dell'episodio, diede a s\u00e9 stesso la colpa di essere stato troppo severo, pag\u00f2 di tasca propria la multa e diede alla donna il terreno dal quale era stata prelevata la terra della borsa. L'episodio \u00e8 anche ripreso nell'\"Ingenuo\" di Voltaire.\nFu proprietario di una villa a \"Bauli\", in Campania, in seguito propriet\u00e0 di Quinto Aurelio Simmaco."}
{"id": "1153372", "revid": "767487", "url": "https://it.wikipedia.org/wiki?curid=1153372", "title": "Parametro (statistica)", "text": "In statistica, si definisce parametro un valore che definisce una caratteristica \"relativamente\" costante di una funzione o di una popolazione, che serve a descriverla.\nSi calcola attraverso uno stimatore.\nParametro, costante e variabile.\nIl termine \"relativamente\" significa che il parametro \"non\" \u00e8 una variabile casuale, e quindi, una volta definita, rimane costante. \u00c8 una grandezza che esprime quindi una caratteristica strutturale dell'insieme di dati cui viene applicata, ed attraverso la quale \u00e8 dunque possibile descriverne i processi o avviarne la modellizzazione. La variazione del parametro permette di esplorare varie possibilit\u00e0 descrittive, adeguandole ai processi reali della popolazione indagata.\nIn termini pi\u00f9 generali, il parametro ha uno status intermedio tra quello di una variabile e di una costante.\nApplicazioni.\nSul concetto di parametro si basa la possibilit\u00e0 di utilizzare le statistiche parametriche, ovvero le statistiche che si basano sull'assunzione a priori dell'esistenza di un parametro descrittivo della distribuzione dei dati nella popolazione di riferimento (ad esempio, la distribuzione normale dei valori relativi ad una certa variabile, all'interno di una data popolazione)."}
{"id": "1153373", "revid": "2035379", "url": "https://it.wikipedia.org/wiki?curid=1153373", "title": "Alfonso Parigi il Vecchio", "text": "Venne detto \"il Vecchio\" per distinguerlo dal nipote Alfonso Parigi il Giovane. Allievo di Bartolomeo Ammannati, con il quale collabor\u00f2 nella costruzione del Ponte Santa Trinita, cominci\u00f2 poi a lavorare per la Corte medicea: alla Villa Medicea di Cerreto Guidi sono sue le grandi rampe di accesso e, dopo la morte di Buontalenti complet\u00f2 la fabbrica degli Uffizi e il Palazzo delle Logge a Carrara, iniziate da Giorgio Vasari.\nIntorno al 1575 l'architetto realizz\u00f2 le cappelle laterali della Basilica di Santa Maria delle Carceri con gli altari di severo gusto controriformistico, dal 1575 al 1581 esegu\u00ec opere alla Villa Medicea di Poggio a Caiano e nel 1584 costru\u00ec il portico del Santuario della Madonna del Soccorso di Prato.\nLavor\u00f2 anche al palazzo dell'Arciconfraternita della Misericordia (1575-1578), all'Abbazia di Vallombrosa ed al chiostro della Basilica di Santa Trinita (dal 1584), dove port\u00f2 a compimento alcuni disegni di Bernardo Buontalenti.\nAltri lavori furono eseguiti da lui a Palazzo Ramirez de Montalvo e a Palazzo Nasi a Firenze, .\nFu il padre del famoso architetto Giulio Parigi."}
{"id": "1153376", "revid": "513463", "url": "https://it.wikipedia.org/wiki?curid=1153376", "title": "Giuseppe Fiori (narratore)", "text": "Biografia.\nGiuseppe Fiori nasce durante la guerra a Rieti nella casa dei nonni materni e si trasferisce presto a Roma dove il padre, antifascista e gi\u00e0 aderente al partito popolare di don Sturzo, esercita la professione di avvocato. Il clima del dopoguerra sar\u00e0 oggetto del suo libro \"La conversazione sparita\".\nAll\u2019inizio degli anni Sessanta studia Giurisprudenza a La Sapienza. All\u2019Universit\u00e0 conosce Maruzza che sposer\u00e0 alla fine del \u201969, quando lei, diplomata interprete di russo, inizia a viaggiare e lavorare tra Mosca e Leningrado.\nDopo la laurea e i concorsi per la pubblica amministrazione, il suo primo lavoro \u00e8 a Milano come vice commissario di polizia alla Questura. Di questo particolare periodo (sono gli anni \u201968 e \u201969) e dell\u2019incontro con la moglie c\u2019\u00e8 ampia testimonianza nel libro \"La memoria spezzata.\"\nNel 1970 torna a Roma, al Ministero della Pubblica Istruzione, dove svolge funzioni prima direttive e poi dirigenziali fino alla conclusione della carriera.\nPubblica articoli, saggi e manuali, tra i quali: \"Gli IRRSAE\", \"Lo stato giuridico del personale della scuola\", \"Breve saggio sulla mobilit\u00e0 e dintorni\" e \"La scuola italiana: mappa dei profili normativi\". Per un certo tempo \u00e8 redattore e poi direttore di \"Annali della Pubblica Istruzione. \"\nDopo il 2000 svolge l'incarico di direttore generale dell'Ufficio scolastico regionale per la Puglia a Bari, dove nel 2006 gli viene assegnata la cittadinanza onoraria. Intanto prosegue parallelamente la sua attivit\u00e0 di narratore con un particolare interesse per i gialli e le favole: un esempio \u00e8 il lungo racconto \"I sogni di re straccione\"."}
{"id": "1153377", "revid": "941725", "url": "https://it.wikipedia.org/wiki?curid=1153377", "title": "Pellegrinaggio di Shikoku", "text": "Il \u00e8 un pellegrinaggio di ottantotto templi sparsi sull'isola di Shikoku, Giappone. Si crede che tutti questi templi siano stati visitati dal celeberrimo monaco buddista K\u016bkai, che nacque a Zents\u016bji, Shikoku nel 774. Comunque, K\u016bkai ha menzionato la sua visita a soltanto due di questi templi nei propri scritti. In aggiunta a questi ottantotto, vi sono oltre 200 bangai - templi non considerati parte degli ottantotto ufficiali. Per completare il pellegrinaggio, \u00e8 necessario visitare i templi secondo l'ordine prestabilito, ma non ha importanza da dove si inizi; il pellegrinaggio in senso inverso (antinumerico) \u00e8 considerato pi\u00f9 difficile e secondo alcuni per questo pi\u00f9 meritorio. La prima menzione del pellegrinaggio \u00e8 del periodo Edo. Per secoli i pellegrini si sono spostati a piedi, ma i pellegrini moderni utilizzano perlopi\u00f9 automobili, taxi, autobus, biciclette o motocicli (la maggioranza dei pellegrini viaggiano con tour organizzati) e i pellegrini a piedi rappresentano una minoranza molto limitata. Il percorso \u00e8 lungo circa 1200\u00a0km e a piedi richiede dai 30 ai 60 giorni per essere completato, mentre i pellegrinaggi organizzati dai tour operators specializzati durano in media 10 giorni. I pellegrini che completano il percorso sono chiamati e sono riconoscibili il pi\u00f9 delle volte dai vestiti bianchi, dai cappelli di carice e dai bastoni per camminare. Molti pellegrini cominciano e completano il percorso visitando il Monte K\u014dya, nella Prefettura di Wakayama, sede spirituale della scuola buddista Shingon di cui K\u016bkai \u00e8 considerato il fondatore in Giappone. Esiste ancora un sentiero di 21\u00a0km che porta in cima alla montagna, ma i pellegrini utilizzano solitamente il treno.\nI templi.\nComplessivamente, gli ottantotto templi sono conosciuti come o semplicemente ."}
{"id": "1153378", "revid": "287204", "url": "https://it.wikipedia.org/wiki?curid=1153378", "title": "Gottfried Reiche", "text": "La sua fama si deve al fatto che fu il trombettista di Johann Sebastian Bach a Lipsia, dalla data di arrivo di Bach stesso (1723) nella citt\u00e0, sino alla morte di Reiche avvenuta nel 1734, per cui egli viene anche definito \"il trombettista di Bach\".\nBiografia.\nReiche fu introdotto all'arte della tromba fin dall'infanzia: la sua citt\u00e0 natale, Wei\u00dfenfels, aveva infatti una lunga tradizione di questo strumento, in quanto sede nobiliare gi\u00e0 dal XIII secolo.\nReiche si trasfer\u00ec a Lipsia nel 1688; nel 1694 ottenne dalla municipalit\u00e0 della citt\u00e0 sassone un aumento di stipendio purch\u00e9 non si trasferisse in altre citt\u00e0, nel 1700 divenne \"Kunstgeiger\", nel 1706 \"Stadtpfeifer\" e nel 1719 Primo \"Stadtpfeifer\".\nLo \"Stadtpfeifer\" (musicista comunale) era un pubblico ufficiale con mansioni di maestro delle cerimonie: era quindi tenuto a suonare in tutte le cerimonie ufficiali e alle feste civili e religiose e doveva essere quindi un eccellente musicista e strumentista, in grado dunque di comporre e capace di suonare sia gli strumenti a fiato (tromba, trombone, cornetto, piffero, corno, ecc.) che gli strumenti ad arco (violino).\nIl suo strumento di elezione rimase comunque la tromba, e Reiche fu un trombettista di grandissima levatura ed abilit\u00e0: tale conclusione appare inevitabile se si analizzano le pagine scritte per lui da Bach stesso.\nQueste parti per tromba sono infatti tra le pi\u00f9 ricche, le pi\u00f9 creative, le pi\u00f9 difficili mai scritte nel Barocco, chiaramente concepite per un artista di grande talento e virtuosismo.\nNon era infrequente infatti all'epoca che un grande compositore adattasse la sua scrittura musicale all'abilit\u00e0 degli strumentisti che aveva a disposizione nel luogo in cui svolgeva la sua attivit\u00e0.\nBach in particolare, quando arriv\u00f2 a Lipsia, trov\u00f2 una consolidata tradizione di \"Stadtpfeifer\", da Johann Christoph Pezel (1639-1694) che fu autore di molti brani per tromba di elevata difficolt\u00e0, a Reiche stesso, sino al successore di Reiche, Ulrich Heinrich Ruhe, che suon\u00f2 per Bach per altri 16 anni dopo la morte di Reiche.\nLa consolidata capacit\u00e0 di questi strumentisti sicuramente \u00e8 all'origine dell'uso tanto esteso della tromba nelle opere bachiane.\nReiche mor\u00ec all'et\u00e0 di 67 anni colpito da un infarto, di notte, mentre stava camminando in strada. Un resoconto dell'epoca attribuisce l'infarto al grande impegno fisico che gli era richiesto in qualit\u00e0 di trombettista di Bach, in particolare al fatto che il giorno prima egli avesse suonato a lungo, e in un ambiente invaso dal fumo delle torce ad olio.\nIn un secondo tempo le cause della morte di Reiche furono avvolte in una specie di mistero da parte degli altri trombettisti di corte, e si arriv\u00f2 a dire che egli mori mentre suonava.\nTale leggenda prende lo spunto sicuramente dal fatto che Reiche in quel momento stava lavorando su un brano di elevata difficolt\u00e0, la cantata BWV 215 che poi fu reimpiegata da Bach nella Messa in si minore.\nLeggende a parte, la grande considerazione di cui Reiche gode ancora oggi \u00e8 provata dal fatto che, nella citt\u00e0 di Lipsia, il ritratto di Bach e il ritratto di Reiche sono affiancati nella stessa sala del Museo cittadino.\nIl quadro di E. G. Haussmann.\nReiche \u00e8 il soggetto del celebre quadro qui evidenziato, dipinto dall'artista di Lipsia Elias Gottlob Haussmann in occasione del 60\u00ba compleanno di Reiche, intorno al 1727.\nNel dipinto, Reiche tiene nella mano destra una tromba naturale in forma arrotolata, detta anche a spirale (ingl. \"coiled trumpet\", ted. \"jagertrompete\"), che a prima vista potrebbe essere scambiata per un corno, mentre nella mano sinistra tiene un foglio di musica manoscritto sul quale \u00e8 dipinta una breve fanfara (o \"abblasen\").\nSi dibatte ancora oggi se tale fanfara sia opera di Reiche, che di queste fanfare ne aveva scritte a centinaia (oggi andate tutte perdute), o dello stesso Bach, una sorta di regalo di compleanno del grande compositore al suo virtuoso solista.\nLa finezza e il virtuosismo di questo brano, nonch\u00e9 il motivo sviluppato principalmente da semicrome e biscrome, raramente utilizzate nelle fanfare, fanno propendere per la seconda ipotesi, quindi che sia opera dello stesso Bach.\nLe note musicali sono dipinte cos\u00ec accuratamente che \u00e8 possibile trascriverle, e cos\u00ec la fanfara di Reiche viene ancora oggi eseguita in pubblico ed incisa su CD da molti trombettisti.\nQuesta fanfara, per esempio, ha costituito per molti anni la sigla di apertura di un famoso show della televisione americana, il \"CBS Sunday Morning\"."}
{"id": "1153382", "revid": "2128848", "url": "https://it.wikipedia.org/wiki?curid=1153382", "title": "Caudipteryx", "text": "Caudipteryx (\"coda piumata\") \u00e8 un genere di piccoli (la taglia di un pavone) teropodi vissuti nel Barremiano, all'inizio del Cretaceo (circa 127 milioni di anni fa).\nSono state scoperte due specie appartenenti a questo genere: \"C. zoui\" (la specie tipo) e \"C. dongi\", scoperta nel 2000.\nI primi fossili di \"Caudipteryx\" furono rinvenuti nella provincia cinese di Liaoning nel 1997.\nAspetto e comportamento.\nPresentavano un cranio tozzo e con pochi denti, tutti posti sulla mascella.\nSulla corta coda e sulle zampe anteriori erano presenti grosse penne; la loro conformazione e la loro simmetricit\u00e0 lascia supporre che i \"Caudipteryx\" non fossero in grado di volare. \nIl corpo era ricoperto di piume. \nQuesti animali erano probabilmente degli erbivori, o al massimo degli insettivori.\nPosizione filogenetica.\nSul piano della cladistica, il genere \"Caudipteryx\" \u00e8 spesso mostrato come strettamente imparentato agli Oviraptoridae. \nAlcuni studiosi vogliono il \"Caudipteryx\" come diretto antenato degli uccelli, ma ultimamente si \u00e8 fatta strada un'ipotesi che vuole i \"Maniraptora\" (dei quali il genere fa parte) come gruppo staccato dagli altri dinosauri, ossia come uccelli evolutisi da un antenato non facente parte dei dinosauri (opinione molto controversa, in quanto basata su analisi non rigorose, e che non tiene conto delle svariate sinapomorfie che legano inequivocabilmente i maniraptori al resto dei dinosauri, cos\u00ec come gli uccelli sono legati inequivocabilmente ai maniraptori).\nInfatti gli \"Oviraptosauria\" hanno di solito code corte, simili a quella dell'uccello primitivo \"Confuciusornis\", e crani diversi da quelli degli altri teropodi, con caratteristiche tipiche degli uccelli (ma entrambi non sono sufficienti per stabilire un legame filogenetico, in quanto caratteri evidentemente acquisiti in maniera indipendente a convergenza adattativa; molto spesso svariati gruppi di dinosauri hanno evoluto un becco sdentato indipendentemente. Al contrario, la comparsa di una struttura complessa come le piume pennacee \u00e8 imputabile necessariamente ad una relazione monofiletica, in questo caso, come sinapomorfia presente in tutti i Maniraptora).\nInoltre, nei fossili di \"Caudipteryx\" sono stati rinvenuti gastroliti, il che indica una dieta erbivora, a differenza delle abitudini carnivore della maggior parte dei teropodi . Oltre ci\u00f2, i denti serrati tipici dei carnivori sono totalmente assenti in questi animali. (Ma di nuovo, elemento non valido per stabilire relazioni filetiche, in quanto diversi teropodi maniraptoriformi, come Ornitomimidi e Terizinosauri avevano abbandonato l'ipercarnivorismo)\nGli studiosi Alan Feduccia e Larry Martin hanno ipotizzato il \"Caudipteryx\" come un uccello incapace di volare evolutosi da un antenato in grado di farlo, come ad esempio \"Archaeopteryx\". L'evoluzione di questo animale a partire da antenati in grado di volare (e non come \"anello mancante\" fra dinosauri ed uccelli) \u00e8 supportata anche da alcuni studiosi che ritengono gli uccelli come discendenti diretti dei dinosauri, come Gregory S. Paul ed altri.\nRecenti analisi hanno messo in luce la somiglianza fra le zampe posteriori del \"Caudipteryx\" e quelle dei moderni \"Neornithes\" inadatti al volo, come lo struzzo. Tuttavia, una semplice somiglianza esteriore non \u00e8 sufficiente per avanzare teorie al riguardo."}
{"id": "1153383", "revid": "7459", "url": "https://it.wikipedia.org/wiki?curid=1153383", "title": "Giovanni Pietro De Donati", "text": ""}
{"id": "1153387", "revid": "1543377", "url": "https://it.wikipedia.org/wiki?curid=1153387", "title": "WrestleMania III", "text": "WrestleMania III fu la terza edizione dell'annuale omonimo evento in pay-per-view prodotto dalla World Wrestling Federation. L'evento si tenne il 29 marzo 1987 presso il Pontiac Silverdome di Pontiac (Michigan). Lo slogan ufficiale della minifestazione fu \"Bigger, Better, Badder\". La colonna sonora dell'evento fu il brano \"Who's Zooming Who?\" di Aretha Franklin, utilizzato nel montaggio del video finale.\nL'evento \u00e8 inoltre noto per il numero di spettatori presenti, 93.173, il maggior numero di presenze per un evento al coperto nel Nord America all'epoca e il secondo pi\u00f9 grande numero di spettatori paganti nella storia del wrestling. Bench\u00e9 il numero in questione sia oggetto di dispute, \u00e8 comunque considerato il picco di quello che negli Stati Uniti \u00e8 definito come \"boom del wrestling degli anni ottanta. Circa un milione di fan hanno assisitito all'evento in 160 location collegate a circuito chiuso nel Nord America. Diversi milioni di persone hanno visto l'evento tramite pay-per-view e le vendite sotto questa forma hanno portato circa dieci milioni di dollari nelle casse della federazione.\nStoryline.\nCome accade in occasione di ogni WrestleMania, anche questa edizione fu ampiamente pubblicizzata a partire da molti mesi prima. Il feud principale fu quello che mise l'uno contro l'altro Andr\u00e9 the Giant e l'allora WWF Champion Hulk Hogan, cominciato quando Hogan ricevette un trofeo dalla WWF per il suo regno da campione che perdurava da oltre tre anni ed Andr\u00e9, allora suo buon amico, lo raggiunse per congratularsi. Poco dopo, ad Andr\u00e9 fu consegnato un trofeo molto pi\u00f9 piccolo per essere \"imbattuto nella WWF da 15 anni\" ed Hogan si felicit\u00f2 con Andr\u00e9, diventando tuttavia la star della premiazione. Arrabbiato da questo comportamento, Andr\u00e9 si allontan\u00f2 durante il discorso di Hogan in suo onore; in seguito, durante un'intervista al \"Piper's Pit\", Bobby Heenan, nemico di Hogan di lunga data, annunci\u00f2 di essere il nuovo manager del francese. Andr\u00e9 sfid\u00f2 Hogan ad un match con il titolo in palio a WrestleMania III ed attacc\u00f2 il lottatore statunitense, strappandogli la catenina e la maglietta.\nUn'altra rivalit\u00e0 portata avanti fino a WrestleMania III fu quella tra Ricky Steamboat e l'Intercontinental Champion Randy Savage. Il feud inizi\u00f2 durante un match tra i due con il titolo in palio, quando Savage attacc\u00f2 Steamboat mentre salutava i fan a bordo ring. Savage spinse quindi Steamboat oltre le transenne e colp\u00ec con una gomitata alla gola l'avversario, infortunandolo alla laringe. Il feud dur\u00f2 oltre sei mesi e si concluse a WrestleMania. George Steele, innamoratosi della manager di Savage Miss Elizabeth, presenzi\u00f2 all'angolo di Steamboat.\nLa rivalit\u00e0 tra Billy Jack Haynes e Hercules Hernandez inizi\u00f2 con le esternazioni verso Haynes da parte di Bobby Heenan, il quale disse che Hercules era il vero maestro nell'esecuzione del full nelson; il feud acceler\u00f2 quando Hercules attacc\u00f2 Haynes durante una puntata di \"Superstars of Wrestling\", con la conseguente stipulazione di un match speciale per WrestleMania, noto come il \"Full Nelson Challenge\".\nTra Harley Race e Junkyard Dog la situazione inizi\u00f2 a precipitare quando il primo si laure\u00f2 King of the Ring, assumendo il nome di \"King\" Harley Race ed arrivando sul ring con una corona accompagnato dalla musica \"Great Gates of Kiev\" di Modest Petrovi\u010d Musorgskij. Dopo ognuna delle sue vittorie, Race era solito forzare lo sconfitto a inginocchiarsi davanti a lui, spesso aiutato dal manager di Race, Bobby Heenan, il quale faceva inginocchiare l'avversario prendendolo per i capelli. Junkyard Dog non accett\u00f2 il regno autoproclamato di Race nella WWF e disse che non vi sarebbe mai stato un completo dominatore nella federazione; la situazione precipit\u00f2 il 14 marzo 1987 durante \"Saturday Night's Main Event\", quando King ed il suo manager provarono a far inginocchiare Junkyard Dog ai loro piedi. Ci\u00f2 port\u00f2 al loro match a WrestleMania: il perdente avrebbe dovuto inginocchiarsi al cospetto del vincitore.\nIl 26 gennaio 1987 i British Bulldogs persero il WWF Tag Team Championship in favore della Hart Foundation; prima dell'inizio dell'incontro, a causa di reali problemi di salute di cui soffriva, Dynamite Kid dovette essere letteralmente trasportato sul ring da Davey Boy Smith e non prese parte fisicamente a gran parte del match. L'arbitro della contesa fu Danny Davis e questi permise alla Hart Foundation di fare ricorso illegalmente a mosse in coppia. Dopo aver passato diverso tempo lontano dal ring, in modo da permettere a Dynamite Kid di tornare in salute, i Bulldogs continuarono la loro rivalit\u00e0 con la Hart Foundation, prendendo parte a WrestleMania III in un match contro la Foundation e Danny Davis, con Tito Santana assieme ai Bulldogs.\nAlice Cooper partecip\u00f2 all'evento prendendo posto all'angolo di Jake Roberts durante il match di questi contro The Honky Tonk Man. Honky Tonk Man attacc\u00f2 Roberts con una chitarra durante lo \"Snake Pit\" (segmento nel corso degli show settimanali durante i quali Roberts intervistava i lottatori), infortunandolo realmente al collo. Questo port\u00f2 al turn face di Roberts ed all'inizio di una faida tra i due, culminata nel match a WrestleMania.\nIl feud tra Adrian Adonis e Roddy Piper ebbe inizio quando, dopo un'assenza dagli show della WWF, Piper torn\u00f2 nella federazione trovando \"The Flower Shop\", segmento di interviste di Adonis, al posto del suo \"Piper's Pit\". Piper, che al suo ritorno interpretava il ruolo di face, pass\u00f2 settimane denigrando lo show di Adonis ed insultando il wrestler, che port\u00f2 ad una resa dei conti tra i due show terminata con l'assalto di Adonis ai danni di Piper, col primo aiutato dall'ex guardia del corpo di Piper \"Cowboy\" Bob Orton e da Don Muraco. Il trio lasci\u00f2 Piper con il viso macchiato di rossetto (Adonis interpretava la gimmick di un travestito), steso a terra tra quello che restava della scenografia del suo \"Piper's Pit\". Per contro, Piper distrusse lo show di Adonis usando una mazza da baseball. Conseguentemente, i due lottarono in un Hair vs. Hair match a WrestleMania III, annunciato come ultimo match di Piper prima di dedicarsi a tempo pieno alla carriera di attore.\nEvento.\nAltre personalit\u00e0 presenti\nVince McMahon sostiene che, quando stava per annunciare al microfono \"Benvenuti a WrestleMania III\" sent\u00ec lo spirito di suo padre, Vincent J. McMahon, morto tre anni prima. Lo show inizi\u00f2 con Aretha Franklin che cant\u00f2 \"America the Beautiful\".\nIl primo match della serata fu The Can-Am Connection (Rick Martel e Tom Zenk) contro \"Cowboy\" Bob Orton e The Magnificent Muraco. Il match termin\u00f2 quando Rick Martel colp\u00ec Don Muraco con un high cross-body.\nNel successivo incontro, Hercules (con Bobby Heenan al suo angolo) ha lottato contro Billy Jack Haynes nel \"Full Nelson Challenge\". Il match fin\u00ec quando Hercules riusc\u00ec a chiudere Haynes nella presa full nelson fuori dal ring; i due vennero entrambi contati fuori. Dopo il match, Bobby Heenan assal\u00ec Haynes e questi, per tutta risposta, lo insegu\u00ec nel ring, dove Hercules lo colp\u00ec con la sua catena prima di chiuderlo nuovamente nella full nelson.\nIl terzo incontro vide sfidarsi King Kong Bundy, assieme ai midget Lord Littlebrook e Little Tokyo, contro Hillbilly Jim, affiancato dai midget The Haiti Kid e Little Beaver. Il team di King Kong Bundy fu squalificato quando Bundy attacc\u00f2 Little Beaver (il match prevedeva che i midgets lottassero gli uni contro gli altri).\nIl \"Loser Must Bow\" tra Junkyard Dog e King Harley Race fu il quarto match della serata. \"Mean\" Gene Okerlund si trovava nel ring con Bobby Heenan, Harley Race e The Fabulous Moolah, quando Moolah disse che Junkyard Dog si sarebbe dovuto inginocchiare al cospetto del Re, come era logico che facesse. Bobby diede a Moolah la corona e le chiese di incoronare il Re dopo il match. Junkyard Dog arriv\u00f2 sul ring accolto da una grande ovazione. Il match termin\u00f2 quando Harley Race colp\u00ec Junkyard Dog con un belly to belly suplex. Per la stipulazione prevista, Dog fece un piccolo inchino, quindi colp\u00ec Harley Race con una sedia. Junkyard Dog prese quindi gli abiti reali di Race e si allontan\u00f2 dal ring portandoli con s\u00e9.\nIl quinto match vide di fronte The Dream Team (Greg Valentine e Brutus Beefcake, accompagnati da Johnny Valiant e Dino Bravo) e The Fabulous Rougeaus (Jacques e Raymond); la sfida fu vinta dai primi grazie all'interferenza di Dino Bravo, il quale colp\u00ec Raymond mentre stava schienando Valentine, permettendo a quest'ultimo di schienare a sua volta Raymond. Durante tutto il corso del match, Beefcake e Valentine discussero animatamente, tant'\u00e8 che al termine del match Valentine, Valiant, e Bravo si allontanarono dal ring assieme, senza Brutus Beefcake.\nPrima del seguente match, andarono in onda le immagini di un'intervista con Roddy Piper, mentre questi si dirigeva verso il ring in vista del suo ultimo match da wrestler contro Adrian Adonis, accompagnato da Jimmy Hart. Fu Piper ad aggiudicarsi la contesa: Hart sal\u00ec sul ring pensando che Adonis avesse vinto il match, ma Brutus Beefcake arriv\u00f2 sul quadrato ed aiut\u00f2 Piper, il quale chiuse il match con una sleeper hold. Nell'immediato dopo match, come da stipulazione, Brutus tagli\u00f2 i capelli di Adrian Adonis mentre Piper teneva a terra Jimmy Hart. Adonis scapp\u00f2 via dal ring in preda all'imbarazzo.\nHart Foundation (Bret Hart e Jim Neidhart) e Danny Davis (con Jimmy Hart) contro British Bulldogs (Davey Boy Smith e Dynamite Kid) e Tito Santana; il match fu condotto dai Bulldogs, i quali andarono pi\u00f9 volte vicini alla vittoria; tuttavia a portare a casa l'incontro fu il team avversario, quando Danny Davis colp\u00ec Davey Boy Smith con il megafono di Jimmy Hart e lo schien\u00f2.\nIl debutto in un pay-per-view di Butch Reed fu contro \"The Bird Man\" Koko B. Ware e si concluse con una vittoria del primo. Al termine del match, il manager di Reed, Slick attacc\u00f2 Koko B. Ware, il quale venne salvato dall'intervento di Tito Santana.\nIl match successivo fu valido per il WWF Intercontinental Championship; il campione Randy Savage sfid\u00f2 Ricky Steamboat. Per circa quindici minuti i due wrestler misero a segno una serie continua di quasi-schienamenti. Quando Savage decise di utilizzare la campana a bordo ring come oggetto contundente, fu bloccato da George Steele, il quale lo colp\u00ec facendolo cadere dal paletto. Steambot port\u00f2 quindi a casa il match evitando lo scoop slam di Savage e chiudendolo in una small package, laureandosi nuovo WWF Intercontinental Champion. Il match \u00e8 considerato come uno dei pi\u00f9 belli mai disputati nella storia della federazione.\nIl decimo incontro della serata fu quello tra The Honky Tonk Man e Jake Roberts, con quest'ultimo affiancato all'angolo da Alice Cooper. Il match si concluse con la vittoria del primo grazie all'intervento del proprio manager, Jimmy Hart. Al termine della contesa, Alice Cooper entr\u00f2 sul ring e attacc\u00f2 Hart con il pitone di Roberts, Damien.\nIl duo composto da The Iron Sheik e Nikolai Volkoff sfid\u00f2 i Killer Bees (Jim Brunzell &amp; B. Brian Blair). Prima di cominciare il match, Slick chiese al pubblico di alzarsi in segno di rispetto poich\u00e9 il suo assistito Volkoff avrebbe cantato l'Inno Nazionale dell'Unione Sovietica; quando Volkoff cominci\u00f2 a cantare, Hacksaw Jim Duggan arriv\u00f2 sul ring con il suo bastone di legno con una bandiera statunitense attaccata; prese il microfono ed imped\u00ec al lottatore sovietico di cantare l'Inno. La vittoria fu del team Sheik-Volkoff: Duggan, rimasto a bordo ring, colp\u00ec Sheik con il bastone, determinando la squalifica dei Killer Bees.\nL'ultimo incontro della serata fu presentato come \"the biggest main event in sports entertainment\"; si sfidarono il WWF Champion Hulk Hogan e Andr\u00e9 the Giant, con in palio il titolo detenuto da Hogan. Howard Finkel present\u00f2 l'annunciatore speciale del match, Bob Uecker e l'addetta al cronometro, Mary Hart. I fan coprirono l'ingresso di Andr\u00e9 the Giant con cori di disapprovazione, mentre salutarono l'ingresso di Hogan con una grande ovazione. Dopo circa due minuti dall'inizio del match, Hogan tent\u00f2 di applicare un bodyslam su Andr\u00e9, me non riusc\u00ec a sollevare il gigante. Pi\u00f9 avanti, Hogan riusc\u00ec a sollevare Andr\u00e9 con uno scoop slam seguito da un leg drop che gli valse la vittoria e il mantenimento del titolo.\nConseguenze.\nPiper fu impegnato nella realizzazione di due pellicole, \"Apocalisse a Frogtown - La citt\u00e0 delle rane\" e \"Essi vivono\", facendo sporadiche apparizioni durante gli show WWF prima del suo definitivo ritorno con il suo \"Piper's Pit\" a WrestleMania V. Lott\u00f2 ancora attivamente per oltre dieci anni.\nDopo WrestleMania III, il feud tra Hogan e Andr\u00e9 the Giant and\u00f2 avanti, terminando definitivamente solo a WrestleMania IV. Andr\u00e9 rest\u00f2 lontano dalle scene per almeno un anno, tornando quindi a lottare pi\u00f9 per i soldi che per la voglia di farlo. Il primo match televisivo tra Hogan ed Andr\u00e9 dopo WrestleMania III si svolse durante \"Saturday Night's Main Event\", sulla NBC, il 5 febbraio 1988; l'evento fu seguito da oltre trentatr\u00e9 milioni di telespettatori, rendendolo il match pi\u00f9 seguito nella storia del wrestling. In questo incontro, Andr\u00e9 pose la parola fine sul regno durato oltre quattro anni di Hogan, aiutato irregolarmente dalla coppia di arbitri gemelli Earl e Dave Hebner.\nIn seguito al successo di WrestleMania III e per sfruttare il grande seguito ottenuto grazie al feud tra Hogan e Andr\u00e9, la WWF cre\u00f2 Survivor Series. Venti anni dopo, a WrestleMania 23, venne celebrata WrestleMania III: l'evento si svolse nell'area metropolitana di Detroit, vennero mostrati filmati della terza WrestleMania, Aretha Franklin fu invitata a cantare \"America the Beautiful\" e Kane colp\u00ec con uno scoop slam The Great Khali.\nAccoglienza.\nNegli anni successivi a WrestleMania III, il match tra Savage e Steamboat \u00e8 stato classificato dalla critica e dagli altri lottatori come uno dei pi\u00f9 grandi match di wrestling di tutti i tempi. \"Pro Wrestling Illustrated\" e Wrestling Observer Newsletter nominarono il match il pi\u00f9 importante del 1987. La IGN lo mise nella classifica \"Top 20 Matches in WrestleMania History\", al 6\u00ba posto. Steamboat descrisse l'incontro come \"il momento che a quel tempo mi defin\u00ec come wrestler\". Thomas Golianopoulos mise al 1\u00ba posto il match nella lista \"50 Greatest Matches in WrestleMania History\"; invece, il match tra Hulk Hogan e Andr\u00e9 the Giant non fu apprezzato dai critici. Dave Meltzer diede al match quattro stelle in negativo e la Wrestling Observer Newsletter lo nomin\u00f2 come peggior match dell'anno.\nCi fu un dibattito sul pubblico veramente presente nell'arena. Infatti Dave Meltzer dichiar\u00f2 che in realt\u00e0 c'erano circa 78.000 persone, ma la WWE continua a dichiarare che nell'arena c'erano 93.173 persone. Randy Savage disse che prima di WrestleMania III, durante una famosa partita di calcio, i posti a sedere erano circa 80.311 e che riuscirono ad aggiungerne 13.000. Savage aggiunse anche che dalle immagini trasmesse in TV non sembrava che ci fossero posti vuoti e che la visita di Giovanni Paolo II allo stesso stadio aveva registrato una presenza del pubblico maggiore, ovvero di 93.682 persone.\nUfficialmente WrestleMania III \u00e8 stato classificato al secondo posto per quanto riguarda il pubblico nell'arena, seguito da WrestleMania 29 con 80.676 persone al MetLife Stadium nel New Jersey nel 2013, e SummerSlam (1992) al Wembley Stadium a Londra, Inghilterra, con 80.355 persone a seguire l'evento dal vivo. Attualmente il record appartiene a WrestleMania 32 del 2016 con una presenza di 101,000 spettatori."}
{"id": "1153390", "revid": "7459", "url": "https://it.wikipedia.org/wiki?curid=1153390", "title": "Giovanni Ambrogio De Donati", "text": ""}
{"id": "1153391", "revid": "944090", "url": "https://it.wikipedia.org/wiki?curid=1153391", "title": "Diritto sammarinese", "text": "Il diritto sammarinese \u00e8 il diritto che vige nella Repubblica di San Marino. Sue fonti sono: lo Statuto, la riforma posteriore, la consuetudine e il diritto comune, cio\u00e8 il diritto romano, come era stato tramandato dai \"glossatori\" ed era il diritto vigente nell'Europa continentale fino alle codificazioni napoleoniche.\nDal modello comunale del Medioevo ad oggi, il diritto sammarinese ha subito un'evoluzione che lo porta a forme pi\u00f9 complesse, ma sempre aderenti ai principi costituzionali originari. Dall'Ottocento in poi, l'ordinamento sammarinese cerca sistemazioni teoriche pi\u00f9 evolute per i singoli istituti e li individua nel diritto comune europeo.\nCaratteristiche generali.\nL'ordinamento giuridico sammarinese pu\u00f2 essere attribuito alla famiglia romano-germanica, ma presenta caratteristiche specifiche che lo distinguono dagli altri stati di questa famiglia.\nNon esiste a San Marino una vera e propria Costituzione, tuttavia il suo ruolo \u00e8 svolto dal primo volume delle \"Leges Statutae Sancti Marini\" (Statuti), originariamente scritti nel 1295-1305 e nel 1317, pi\u00f9 volte rivisti prima del 1600 ed infine ultimati nel 1600 in sei libri. Nel 1974 venne poi promulgata la Dichiarazione dei diritti dei cittadini e dei principi fondamentali dell'ordinamento sammarinese.\nA San Marino resta in vigore lo \"ius commune\" del diritto privato romano. Gli Statuti sono integrati dalle consuetudini e, in subordine, dalle disposizioni del Codice Giustiniano, nonch\u00e9 da leggi moderne, ad ad esempio la legge sul pegno del 1854, sulle cambiali del 1882 e 1914, sulla locazione dei beni comunali del 1950 e 1966, e altri.\nIl diritto del lavoro stabilisce una settimana lavorativa di 36 ore per i dipendenti pubblici e una giornata lavorativa di 37,5 ore per gli altri lavoratori, oltre al diritto di sciopero, di adesione ai sindacati e ad altri diritti fondamentali.\nIl codice penale del 1974 \u00e8 la fonte principale del diritto penale. La pena di morte \u00e8 ormai bandita, venendo abolita per la prima volta nel 1848, anche se venne reintrodotta tra il 1853 e il 1858; tuttavia, l'ultima sentenza di morte venne eseguita nel XV secolo, precisamente nel 1468. Il codice di procedura risale al 1978 e regola il procedimento penale.\nSistema giudiziario e organi di controllo.\nNel sistema giudiziario sammarinese \u00e8 presente uno specifico organo giudiziario, fondato nel XV secolo: il Consiglio dei dodici, che \u00e8 il tribunale supremo, e giudica anche i casi amministrativi. I consiglieri sono eletti per un mandato di 6 anni tra i membri parlamentari del Consiglio Grande e Generale stesso.\nAl di sotto della gerarchia nel sistema giudiziario ci sono due giudici d'appello (uno per le cause civili e uno per le cause penali) e uno per il primo grado. Vi sono anche i cosiddetti giudici conciliatori che esaminano casi minori.\nI cittadini sammarinesi non hanno il diritto di ricoprire alti incarichi giudiziari. Il sistema penitenziario dipende dall'Italia, che mantiene nel proprio territorio gli arrestati delle autorit\u00e0 sammarinesi."}
{"id": "1153392", "revid": "2091899", "url": "https://it.wikipedia.org/wiki?curid=1153392", "title": "Utsjoki", "text": "Utsjoki (sami \"Ohcejohka\") \u00e8 un comune finlandese di 1.279 abitanti (al 30 di giugno 2014), situato nella regione della Lapponia.\nNel suo territorio si trova Nuorgam, l'abitato pi\u00f9 a nord della Finlandia. Ci\u00f2 lo rende il comune pi\u00f9 settentrionale della Finlandia e dell'Unione europea.\nSociet\u00e0.\nLingue e dialetti.\nLe lingue ufficiali di Utsjoki sono il finlandese e il sami, e 3,1% parlano altre lingue."}
{"id": "1153394", "revid": "300067", "url": "https://it.wikipedia.org/wiki?curid=1153394", "title": "Kre\u0161imir \u0106osi\u0107", "text": "Ha vinto con la sua nazionale un torneo olimpico, due campionati mondiali e tre campionati europei.\nA lui \u00e8 intitolato il trofeo per il vincitore della Coppa di Croazia di pallacanestro maschile e l'arena polivalente situata nella citt\u00e0 di Zara.\n\u0106osi\u0107 svolse il ruolo di diplomatico per conto della Repubblica Croata negli Stati Uniti, presso l'ambasciata di Washington, durante gli anni della Guerra d'indipendenza croata.\n\u00c8 considerato uno dei giocatori pi\u00f9 forti nella storia della pallacanestro europea.\nCarriera.\nNato a Zagabria e cresciuto a Zara, dove inizi\u00f2 a giocare nella squadra cittadina di KK Zadar, si trasfer\u00ec nel 1971 negli Stati Uniti d'America per giocare e studiare nel college Brigham Young University, nello Stato di Utah. Durante la sua carriera universitaria, si convert\u00ec alla Chiesa di Ges\u00f9 Cristo dei santi degli ultimi giorni, contribuendo poi anche alla traduzione del Libro di Mormon in croato. Giocatore di grande tecnica, equiparabile a una guardia nonostante la sua altezza e il suo ruolo di centro, venne due volte scelto nei Draft NBA (nel 1972 dai Portland Trail Blazers, nel 1973 dai Los Angeles Lakers). Rifiut\u00f2 sempre di passare professionista in NBA, preferendo tornare in patria nel 1973 dopo la straordinaria carriera al college Brigham Young, team che ritir\u00f2 la maglia numero 11 in suo onore e dove vinse due volte il premio All-America (primo straniero a riuscirvi). Tornato in Europa vinse vari titoli in Jugoslavia e Italia. Ritiratosi nel 1983, inizi\u00f2 la sua carriera da allenatore in patria, in Italia e in Grecia, arrivando ad allenare anche la nazionale di pallacanestro della Jugoslavia. \nDurante la Guerra d'Indipendenza Croata nel contesto del collasso della Jugoslavia, sfrutt\u00f2 la sua fama per fermare il conflitto ed entr\u00f2 in politica divenendo vice-ambasciatore della Croazia a Washington. Desideroso di tornare nel mondo della pallacanestro, mor\u00ec senza riuscirvi nel 1995 a Baltimora a causa di un linfoma non Hodgkin all'et\u00e0 di 46 anni. L'anno dopo venne inserito nella Naismith Memorial Basketball Hall of Fame."}
{"id": "1153396", "revid": "5456", "url": "https://it.wikipedia.org/wiki?curid=1153396", "title": "La sepoltura di Casagemas", "text": ""}
{"id": "1153397", "revid": "599013", "url": "https://it.wikipedia.org/wiki?curid=1153397", "title": "Miguel \u00c1ngel Angulo", "text": "Carriera.\nClub.\nDopo una lunga permanenza nel Valencia, squadra con la quale conquista due volte la Primera Divisi\u00f3n e giunge due volte in finale di Champions League. Il 30 agosto 2009 passa allo Sporting Lisbona a parametro zero. Il 5 dicembre lo Sporting Lisbona ha annunciato, attraverso una nota sul proprio sito ufficiale, la rescissione del contratto con il giocatore spagnolo. Il giorno seguente annuncia l'addio dal calcio a soli 32 anni.\nNazionale.\nHa debuttato in Nazionale spagnola il 17 novembre 2004 nella partita tra Spagna e terminata 2-0 a Madrid.\nCon la Nazionale Olimpica ha vinto alle Olimpiadi di Sydney 2000 la medaglia d'argento.\nAllenatore.\nIl 21 gennaio 2013 allena la selezione juvanil A del Cracks. Il 10 luglio 2013 entra a far parte nello staff del Valencia, con il ruolo di allenatore della selezione infantil B. Il 23 luglio 2014 passa alla guida della selezione cadete A.\nIl 3 dicembre 2015 diventa collaboratore tecnico del nuovo allenatore del club spagnolo Gary Neville."}
{"id": "1153399", "revid": "167853", "url": "https://it.wikipedia.org/wiki?curid=1153399", "title": "Miguel Angulo", "text": ""}
{"id": "1153400", "revid": "6923", "url": "https://it.wikipedia.org/wiki?curid=1153400", "title": "Disastro del forte sant'Elena", "text": "Il forte Sant'Elena di Bergeggi era una batteria costiera costruita negli anni '80 dell'Ottocento, il cui compito era quello di difendere la rada di Vado Ligure da un possibile attacco navale nemico, assieme ai seguenti forti (tutti coevi): Batteria di San Sebastiano (conosciuta come \"Batteria di Capo Vado\") anch'essa sul crinale della collina ma sul territorio di Vado Ligure; forte di N.S. del Monte a Legino e forte di N.S. degli Angeli a Savona. Tutte queste fortificazioni erano batterie costiere.\nLa sera del 25 ottobre del 1921, a causa di alcuni incendi che si erano sviluppati lungo i fianchi della montagna, qualche minuto prima delle ore 22 salt\u00f2 in aria il deposito di armi ed esplosivi conservati in due piccoli edifici al riparo all'interno del forte. \nLa deflagrazione fu talmente violenta che i detriti e le macerie ricaddero su di un'area vastissima che arrivava fino a Spotorno e a Zinola, ad alcuni chilometri di distanza. Il mattino dopo si contarono 20 vittime: tutti di Bergeggi (tranne un forestiero non identificato) ed il comandante del forte, un maresciallo d'artiglieria. A questa cifra andrebbero aggiunti i 7 militari che presidiavano il forte, dei quali si \u00e8 persa ogni traccia. Una contadina mor\u00ec a Spotorno e due guardie daziarie rimasero ferite a Zinola, a sette chilometri di distanza. Il boato dell'esplosione venne sentito adidrittura a Montezemolo in provincia di Cuneo, ma anche a Genova, ad Albenga ed in tutta la Val Bormida.\nPare che la polveriera originale del forte, ottocentesca e situata ad 11 metri sottoterra, sia sopravvissuta all'esplosione.\nI feriti furono oltre 250, di cui 120 gravissimi. Cos\u00ec come gran parte delle strutture abitate anche la chiesa e l'oratorio del paese di Bergeggi subirono gravi danni alla copertura. \nI nomi delle vittime sono riportati su di una lapide affissa sulla facciata della chiesa di San Martino nella suddetta cittadina."}
{"id": "1153401", "revid": "339392", "url": "https://it.wikipedia.org/wiki?curid=1153401", "title": "Constantin Costa Gavras", "text": ""}
{"id": "1153402", "revid": "1409041", "url": "https://it.wikipedia.org/wiki?curid=1153402", "title": "TrustRank", "text": "Il TrustRank \u00e8 un algoritmo di analisi dei link di un sito web, che serve per distinguere le pagine web \"utili\" ai fini della navigazione da quelle con contenuti spam. Il nome \u00e8 stato acquistato da Google il 16 marzo 2005.\nDifferenza col PageRank.\nIl PageRank di Google \u00e8 un diffuso algoritmo, sul quale si \u00e8 fondata per anni (e si basa tuttora) l'indicizzazione di Google, che assegna un punteggio ad ogni pagina Web, basandosi sul numero di link che riportano ad essa. Il fondamento \u00e8 che, se molte pagine linkano tutte ad uno stesso indirizzo, esso \"deve\" essere ovviamente importante; quest'attivit\u00e0 pu\u00f2 essere considerata una versione pi\u00f9 raffinata e complessa della Link Popularity.\nIl modus operandi del web-spam, che permette al PageRank di crescere, agisce essenzialmente attraverso due vie:&lt;br&gt;\nCome funziona il TrustRank.\nIl Trust Rank ha lo scopo di aiutare nella classificazione di una pagina o sito web, attraverso un processo che prevede diverse fasi:&lt;br&gt;"}
{"id": "1153415", "revid": "2061338", "url": "https://it.wikipedia.org/wiki?curid=1153415", "title": "Joensuu", "text": "Joensuu \u00e8 una citt\u00e0 finlandese di 73.373 abitanti (dato 2012), situata nella regione della Carelia settentrionale, di cui \u00e8 capitale.\nStoria.\nJoensuu fu fondata nel 1848 dallo Zar di Russia Nicola I alla foce del fiume Pielisjoki, da cui il suo nome (\"joen\" \u00e8 il genitivo di \"joki\", ossia \"fiume\", mentre \"suu\" significa \"la foce\"). La citt\u00e0 presto divenne un'importante stazione commerciale della regione grazie alla sua posizione strategica di collegamento tra la Carelia del Nord e San Pietroburgo. Dopo il completamento del canale di Saimaa, negli anni '50 del XIX secolo, fu intensificato il traffico via fiume e la citt\u00e0 divenne cos\u00ec anche un porto internazionale, uno dei pi\u00f9 importanti in Finlandia.\nLa citt\u00e0 si sviluppa su due assi stradali principali che si incrociano perpendicolarmente e segue una pianta a scacchiera. Uno dei due assi principali \u00e8 parallelo al fiume ed \u00e8 caratterizzato dal fatto che alle sue estremit\u00e0 sorgono, una di fronte all'altra, le due chiese principali (una ortodossa e una luterana di stile neogotico) tanto che questa viene chiamata proprio \"strada delle chiese\" (Kirkkokatu, in finlandese).\nDurante gli anni novanta, la citt\u00e0 stava guadagnandosi una cattiva reputazione a seguito di alcuni attacchi compiuti per motivi razziali, cui la stampa diede ampio risalto. Oggi, sebbene permangano frange di \"skinhead\" tra la giovent\u00f9 locale, la situazione \u00e8 tornata alla calma e non si presenta pi\u00f9 allarmante di quella di altre citt\u00e0 finlandesi.\nNel 2009 sono stati accorpati alla citt\u00e0 i comuni di Eno e Pyh\u00e4selk\u00e4.\nLa presenza dell'Universit\u00e0, dell'Istituto Forestale Europeo (European Forest Institute) e di alcune aziende internazionali (ad esempio Deere &amp; Company) danno alla citt\u00e0 un contesto internazionale.\nMonumenti e luoghi d'interesse.\nLa pi\u00f9 interessante tra le chiese di Joensuu \u00e8 la Chiesa ortodossa di San Nicola che fu costruita in legno nel 1887. Le icone qui conservate furono tutte dipinte a San Pietroburgo alla fine degli anni ottanta del XIX secolo.\nEventi.\nL'Ilosaarirock \u00e8 un annuale concerto rock molto atteso che si protrae per un intero fine settimana verso la met\u00e0 di luglio. Fino a 20.000 giovani, e uno schieramento di musicisti in larga parte finlandesi, si riuniscono nell'enorme arena che ospita l'evento, nella parte sud-occidentale della citt\u00e0.\nIl Kajakka Festival, che si tiene agli inizi di giugno, \u00e8 un festival di musiche e danze popolari careliane."}
{"id": "1153417", "revid": "3082", "url": "https://it.wikipedia.org/wiki?curid=1153417", "title": "Spurio Postumio, figlio di Lucio, Albino", "text": ""}
{"id": "1153422", "revid": "78273", "url": "https://it.wikipedia.org/wiki?curid=1153422", "title": "Sermo vulgaris", "text": ""}
{"id": "1153423", "revid": "767487", "url": "https://it.wikipedia.org/wiki?curid=1153423", "title": "Legame \u03b4", "text": "Il legame \u03b4 (delta) \u00e8 un legame covalente ottenuto per sovrapposizione dei quattro lobi di un orbitale d di simmetria adatta (dx\u00b2-y\u00b2, dxy). Esistono due piani nodali siti fra i due nuclei che contraggono tale legame. Il legame \u03b4 \u00e8 riscontrato nel legame quadruplo, legame multiplo importante in chimica inorganica e che caratterizza complessi quale [Re2Cl10]4- o altri tipi di cluster.\nQuesto tipo di legame non si riscontra molto comunemente a causa del fatto che l'energia degli orbitali d puri \u00e8 abbastanza bassa da non permetterne il loro impiego nel legame. \u00c8 interessante notare che \u00e8 possibile promuovere, tramite eccitazione, gli elettroni dell'acetilene da orbitali non leganti a minore energia formando un legame \u03b4 tra i due atomi di carbonio legati da triplo legame. Ci\u00f2 si spiega perch\u00e9 la simmetria degli orbitali antileganti \u03c0 \u00e8 la stessa di quella del legame \u03b4.\nL'esistenza di legami di ordine superiore e con maggiore sovrapposizione di lobi orbitalici \u00e8 prevista dalla chimica teorica, come i \"legami \u03c6\" relativamente agli orbitali f e i \"legami \u03b3\" relativamente agli orbitali g, ma ancora non sono stati osservati nella pratica."}
{"id": "1153426", "revid": "110157", "url": "https://it.wikipedia.org/wiki?curid=1153426", "title": "\u00c4ets\u00e4", "text": "\u00c4ets\u00e4 \u00e8 stato un comune finlandese di 4.827 abitanti, situato nella regione del Pirkanmaa. Il comune \u00e8 stato soppresso nel 2009 ed \u00e8 compreso in Sastamala."}
{"id": "1153428", "revid": "287204", "url": "https://it.wikipedia.org/wiki?curid=1153428", "title": "Legame delta", "text": ""}
{"id": "1153431", "revid": "404449", "url": "https://it.wikipedia.org/wiki?curid=1153431", "title": "Piazza Dante (Grosseto)", "text": "Piazza Dante, nota anche come piazza delle Catene, \u00e8 la piazza principale di Grosseto, sede dei pi\u00f9 importanti edifici della citt\u00e0.\nDescrizione.\nLa piazza, dalla caratteristica forma trapezoidale, \u00e8 costituita da due aree che si ricongiungono l'una con l'altra, senza soluzioni di continuit\u00e0, dinanzi al sagrato della cattedrale. L'area principale della piazza \u00e8 compresa tra la fiancata meridionale destra del duomo, la facciata principale di palazzo Aldobrandeschi e il loggiato dei portici che si articola senza soluzione di continuit\u00e0 sul lato meridionale e su quello occidentale. Al centro di un'area leggermente rialzata, sotto la quale si trovava una cisterna, si trova il monumento al granduca Leopoldo II di Lorena, che sorge nel punto dove nei secoli scorsi doveva essere presente il pozzo della corrispondente cisterna sottostante. L'area che racchiude la cisterna interrata \u00e8 delimitata da una serie di colonnini e catene, che hanno portato i Grossetani a denominare \"piazza delle Catene\" questa sezione di piazza Dante.\nL'altro spazio di superficie minore, piazza Duomo, che la costituisce, si estende tra il sagrato della cattedrale, il palazzo Comunale e il Palazzo Alben, edificio con loggiato che venne costruito negli anni immediatamente successivi alla seconda guerra mondiale al posto dell'antico palazzo dei Priori. All'estremit\u00e0 settentrionale della piazza ha inizio corso Carducci, principale via del centro storico che conduce fino all'area di Porta Nuova; all'estremit\u00e0 sud-orientale della piazza ha origine strada Ricasoli che conduce a piazza del Sale dinanzi a Porta Vecchia.\nStoria.\nEt\u00e0 medievale.\nLa presenza di una \"platea communis\" a Grosseto \u00e8 documentata a partire dal 1222. La piazza originaria era costituita da uno spazio minore di quella attuale compreso tra l'antica pieve di Santa Maria, eretta in cattedrale nel 1138 con il trasferimento a Grosseto della sede vescovile di Roselle, voluta da papa Innocenzo II, e l'originario nucleo del palazzo comunale. Nel 1292 \u00e8 documentata l'occupazione di un'area della piazza dall'edificio della nuova curia del comune di Grosseto. Importanti lavori di ristrutturazione urbanistica sono stati effettuati tra la fine del XIII e gli inizi del XIV secolo, contemporaneamente alla costruzione della cattedrale, iniziata nel 1294. L'opera fu realizzata ispirandosi al modello senese di piazza del Campo, ma con la peculiarit\u00e0 di avere tutti i maggiori edifici pubblici e di rappresentanza che si affacciano direttamente sulla piazza, in virt\u00f9 di una nuova concezione di rapporto tra piazza principale e edifici del potere, riscontrabile in Toscana solamente a Massa Marittima (piazza Garibaldi).\nDurante il XIV secolo, con la sottomissione di Grosseto a Siena, \u00e8 provato che tutti i maggiori rappresentanti della citt\u00e0 risiedevano nella piazza principale, la \"piazza del Comune\"; in un documento del 1386, riguardante l'esaurimento delle saline nel lago di Castiglioni, viene scritto: \u00abActum in civitate Grosseti in domo habitationis et residentie offitialium paschuorum pro comuni Senarum posita in dicta civitate Grosseti cui ab uno platea comunis, ab altero dpmus sive palatium habitationis et residentie domini Capitanei mariptime comuni Senarum\u00bb. Nel corso del XV secolo, periodo in cui la citt\u00e0 rimase sotto il dominio di Siena, furono realizzati sulla piazza nuovi edifici. In una descrizione del 1430 sono ricordate numerose bottoghe, la sede dei paschi, il palazzo con torretta del capitano del popolo, il palazzo del podest\u00e0. \u00c8 in questo periodo che si viene a completare il perimetro di quell'area della piazza nota oggi come piazza Duomo, spazio compreso tra le facciate contrapposte della cattedrale e del palazzo del podest\u00e0, e il complesso dell'ospedale di San Giovanni Battista, fondato gi\u00e0 nel 1309. Il 9 febbraio 1465 fu decretata dalla Repubblica di Siena la realizzazione di un pozzo nella piazza, all'angolo con l'odierna strada Ricasoli, struttura oggi perduta ma simile per tipologia al vicino pozzo dello Spedale.\nEt\u00e0 moderna.\nNei secoli successivi la piazza and\u00f2 incontro ad un periodo di forte degrado e nemmeno il passaggio sotto i Medici riusc\u00ec a migliorare le condizioni della piazza. I secoli XVI e XVII furono infatti i pi\u00f9 bui per la citt\u00e0 di Grosseto, ormai ridotta a pochissime unit\u00e0 e utilizzata come fortino o prigione per la sua posizione strategica. Fu soltanto a partire dalla met\u00e0 del XVIII secolo, quando il Granducato di Toscana pass\u00f2 sotto il controllo dei Lorena, che furono intraprese nuove opere di riqualificazione in citt\u00e0, a cominciare dal decoro urbano.\nLa piazza pubblica di Grosseto fu interessata da una serie di lavori, documentati nelle relazioni dei \"Lavori nella Piazza Principale di Grosseto\" del 1744, conservate nell'Archivio di Stato di Firenze. La piazza prima dei lavori \u00e8 descritta come \u00abmezza rotta\u00bb e \u00absenza che vi sia restato mattoni ne' pietre, che servivano di linee di guida, bench\u00e9 erano murate a calcina\u00bb nella \"Relazione degli ordini e delle informazioni prese concernenti i lavori fatti nella Piazza Principale di Grosseto\" del colonnello Odoardo Warren, direttore generale delle fortificazioni del Granducato di Toscana. Sotto la supervisione di Warren, fu ripavimentata la piazza e ridelineati gli assi stradali che la attraversavano.\nNel 1745 la piazza principale fu descritta dettagliatamente da Francesco Anichini nella \"Storia Ecclesiastica della Citt\u00e0 e Diocesi di Grosseto\" dove \u00e8 documentata la presenza di un \u00abloggiato di trentadue archi, che formano i due lati maggiori della piazza suddetta, unendosi ad angolo assai ottuso con arco nell'ingresso\u00bb, e sopra di esso \u00abvi sono le case fatte tutte d'una uniforme architettura, ed altezza\u00bb. Dal 1792 \u00e8 documentata la presenza di un lastricato delimitato da colonnine e catene che definiva l'area centrale delle piazza e la separava dal percorso per il passaggio pubblico. Da questo momento la piazza sar\u00e0 comunemente nota come \"piazza delle Catene\", anche se il nome ufficiale sar\u00e0 quello di \"piazza Grande\", come indicato anche nella mappa di Grosseto di Gaetano Becherucci del 1823.\nEt\u00e0 contemporanea.\nNel 1833 fu posizionato un tempietto neogotico in ghisa fuso alle fonderie di Follonica a coronamento del pozzo costruito dai senesi; negli anni precedentemente al 1839 il tempietto in ghisa fu trasferito ad Arcidosso, dove ancora oggi \u00e8 presente e noto come Fonte del Poggiolo. Tornata nuovamente in cattivo stato di conservazione, con pavimentazione irregolare, fu decisa una nuova opera di restauro della piazza. Le prime proposte di intervento risalgono al 1836, ma soltanto a partire dal 1845 verranno presi concreti provvedimenti. Nel 1846, con la realizzazione del monumento a Leopoldo II di Lorena, fu progettata dall'ingegnere Angiolo Cianferoni una risistemazione della piazza, che doveva avere al suo centro il complesso scultoreo. Vennero modificate le pendenze e realizzato un lastricato circolare delimitato da cippi in pietra, catene e panchine. L'allora \"piazza Grande\" fu ridenominata \"piazza Vittorio Emanuele II\" in seguito all'unit\u00e0 d'Italia.\nIl lato settentrionale di piazza Duomo, dove sorgevano alcune abitazioni e la diroccata chiesa di San Giovanni decollato, fu riqualificato nel 1870, con l'edificazione del palazzo Comunale. Nello stesso periodo furono poi rialzate le costruzioni sopra i portici che delimitano la piazza a sud e a est. Nel 1899, sul lato orientale, viene demolito il palazzo Pretorio e realizzato il neogotico palazzo della Provincia (1903). Durante il ventennio fascista la piazza venne intitolata al militare Ettore Muti. Nel 1938 viene demolito il palazzo dei Priori, aprendo maggiore spazio di fronte alla cattedrale e ampliando la sede stradale di via Manin e l'imbocco meridionale di corso Carducci. Tra il 1948 e il 1950 fu al suo posto costruito il palazzo Alben.\nNel dopoguerra la piazza fu intitolata a Dante Alighieri. Nel 1956 piazza Dante sub\u00ec sostanziali modifiche: vennero eliminati i cippi di pietra, le catene e le panchine, fu sostituita la pavimentazione e al centro della piazza fu realizzato un parcheggio, che si sviluppava radialmente intorno alla statua del granduca. Soltanto nel 2002 fu effettuata un'importante opera di riqualificazione: la piazza fu riportata all'aspetto ottocentesco, con colonne e catene, tant'\u00e8 che oggi \u00e8 nuovamente nota come \"piazza delle Catene\".\nEdifici e monumenti.\nCattedrale di San Lorenzo.\nLa cattedrale di San Lorenzo, o semplicemente duomo, \u00e8 situata sul lato nord-orientale della piazza, con la facciata su piazza Duomo. La chiesa \u00e8 stata edificata tra il 1294 e il 1302 su progetto dell'architetto Sozzo di Rustichino, nel luogo dove precedentemente sorgeva l'alto-medievale pieve di Santa Maria. Lavori di completamento furono poi effettuati tra il 1330 e il 1340, ed infine la struttura fu rifatta nel XVI secolo ad opera di Anton Maria Lari. Ulteriori ristrutturazioni tra il 1840 e il 1865 hanno successivamente modificato l'aspetto rinascimentale dell'edificio, nel tentativo di riportarlo alle primitive forme medievali. Nel 2013 \u00e8 stata realizzata sul fianco destro della chiesa una pedana in marmo per l'accesso ai disabili. La facciata si presenta sulla scorta del gusto di matrice romanica per la bicromia bianco-rossa (marmo rosso di Caldana) e per le forme goticheggianti; su di essa sono poste le statue dei quattro evangelisti, risalenti al XIV secolo, un bel rosone centrale con la raffigurazione del \"Redentore\", due chioschetti cinquecenteschi laterali, un ballatoio con colonnine originarie, un timpano con immagini religiose (1897) dell'artista Leopoldo Maccari. All'interno sono conservate alcune pregevoli opere, mentre molte delle opere d'arte originariamente qui situate sono oggi conservate nel museo d'arte sacra della diocesi di Grosseto.\nPalazzo Comunale.\nIl palazzo Comunale \u00e8 situato sul lato settentrionale di piazza Duomo. Ospita la giunta, il consiglio e gli uffici amministrativi del Comune di Grosseto. L'edificio \u00e8 stato realizzato a partire dal 1867 su progetto di Giovanni Clive, in uno stile eclettico prevalentemente neorinascimentale. Precedentemente la sede del Comune era ospitata presso il palazzo Pretorio \u2013 poi trasformato nell'attuale palazzo della Provincia \u2013 e qui sorgeva invece l'antica chiesa di San Giovanni decollato, gi\u00e0 sconsacrata ed adibita a magazzino prima della sua demolizione.\nPalazzo Aldobrandeschi.\nIl palazzo Aldobrandeschi, o pi\u00f9 comunemente palazzo della Provincia, delimita piazza Dante a est. L'edificio \u00e8 stato costruito a partire dal 5 aprile 1900, dopo la demolizione del palazzo Pretorio, avvenuta nell'autunno dell'anno precedente. Il progetto \u00e8 stato realizzato dall'architetto Lorenzo Porciatti, con alcune modifiche effettuate a lavori in corso da Guglielmo Calderini. L'edificio, in stile neogotico che richiama gli elementi stilistici del medioevo senese, \u00e8 stato inaugurato il 31 maggio 1903 e da allora ospita la sede della Provincia di Grosseto.\nPalazzo Alben.\nIl palazzo Alben \u00e8 situato sul lato occidentale di piazza Duomo, di fronte alla cattedrale. Il palazzo \u00e8 stato costruito tra il 1948 e il 1950 sul luogo del medievale palazzo dei Priori, demolito tra il 1937 e il 1938 dal governo fascista che qui voleva realizzare la sede dell'Istituto Nazionale Fascista di Previdenza Sociale. Si presenta come un imponente edificio che richiama ancora il razionalismo fascista con loggiato a piano terra.\nMonumento a Canapone.\nIl monumento a Canapone \u00e8 un complesso scultoreo posto al centro della piazza ed \u00e8 stato realizzato nel 1846 dall'artista Luigi Magi. La scultura rappresenta il granduca Leopoldo II di Lorena in atto di sorreggere con la mano sinistra una donna che stringe tra le braccia un bambino morente (allegoria della Maremma colpita dalla malaria), e con la destra un bambino vivace e sorridente (la speranza del futuro), mentre con il piede schiaccia la testa di un serpente (la malaria), che \u00e8 divorato da un grifone (la citt\u00e0 di Grosseto) posto alle sue spalle.\nColonna dei bandi.\nLa presenza di una colonna dei bandi nella piazza \u00e8 attestata al 1617. La colonna, utilizzata per appendervi i \"bandi\", fu poi rimossa nel 1846 con i lavori di ristrutturazione. L'attuale monumento \u00e8 stato posizionato sul luogo della colonna dei Bandi nel 1966, in occasione del bicentenario dell'istituzione della Provincia di Grosseto: si tratta di una struttura romana rinvenuta a Roselle nel 1863, durante i lavori di costruzione di Casa Passerini."}
{"id": "1153432", "revid": "1305772", "url": "https://it.wikipedia.org/wiki?curid=1153432", "title": "Foiso Fois", "text": "Biografia.\nFoiso Fois \u00e8 nato ad Iglesias. Il padre era il direttore della miniera di San Giovanni, Monteponi. Dichiaratamente antifascista, simpatizzante di Giuseppe Cavallera (\"il pioniere del socialismo in Sardegna\"), Giuseppe Dess\u00ec in \"Paese d'ombre\"), rifiut\u00f2 l'iscrizione al Partito Nazionale Fascista. Venne quindi licenziato e, costretto a fuggire, abbandon\u00f2 la Sardegna per trasferirsi in Toscana.\nFoiso Fois, rientrato a Cagliari dove aveva gi\u00e0 vissuto per un certo periodo a partire dal 1923, si diplom\u00f2 in perito agrario nel 1938.\nTrasferitosi a Genova l'anno successivo per proseguire gli studi universitari in Economia e Commercio, a causa dei bombardamenti sulla citt\u00e0, venne costretto a lasciarla e a rifugiarsi a Firenze dove, nel 1942, riusc\u00ec a laurearsi. Inizi\u00f2 proprio in questa citt\u00e0 la sua formazione di pittore da autodidatta. Trasferitosi nel 1943 in provincia di Biella, fece parte delle brigate partigiane. Arrestato dai nazisti nel 1944, grazie ad uno scambio con un prigioniero tedesco, venne presto rilasciato. \nNel primo dopoguerra oper\u00f2 come militante socialista a tutti gli effetti.\nL'opera.\nFoiso Fois \u00e8 stato fra i pittori pi\u00f9 rappresentativi ed innovativi degli anni cinquanta in Sardegna. Con le sue opere ha segnato il punto di rottura con la rappresentazione folcloristica nell'arte sarda, complici sicuramente gli studi compiuti nel nord dell'Italia.\nTutte le problematiche legate al mondo del lavoro in miniera che Foiso conobbe in seno alla famiglia, hanno inciso sulla sua arte, sul suo impegno sociale e sulla sua visione dell'autonomia regionale.\n\u00c8 del 1951/52 il quadro \"La mattanza\", esposto prima a Cagliari, nel 1952, alla \"IV Mostra Regionale d'Arte\" e poi a Roma, nel 1953, all'esposizione \"L'Arte nella Vita del Mezzogiorno d'Italia\".\nSeguono nel 1957 la serie \"I girasoli\", ed ancora dopo \"Eleonora d'Arborea\" che con \"La Rivoluzione di Giovanni Maria Angioj\" avrebbero dovuto far parte del trittico \"La Sardegna verso l'Autonomia\", mai ultimato.\nHa avuto contatti con vari artisti fra i quali, in particolare, Maria Lai, Aligi Sassu, Pinuccio Sciola ed il grande fotografo Henri Cartier-Bresson.\nHa prediletto la pittura, ma ha prodotto anche interessanti disegni (a china, a pennarello, acquerelli e pastelli) e pregiate xilografie e litografie.\n\u00c8 stato anche un grande studioso della storia architettonica religiosa in Sardegna, di castelli e fortificazioni medioevali, torri costiere, ponti romani e forti piemontesi. Ancora oggi fanno testo i due libri che ha pubblicato: \"Torri spagnole e forti piemontesi\" e \"Castelli della Sardegna medioevale\" (quest'ultimo postumo).\nLa sua attivit\u00e0 di critico ha visto, fra gli anni '40 e '50, la recensione di varie mostre per il quotidiano \"L'Unit\u00e0\" e per testate regionali.\n\u00c8 stato un grande cultore e studioso di tradizioni popolari ed un ricercato collezionista di oggetti della vita quotidiana ed utensili vari del mondo agro-pastorale sardo, anch'essi oggetto di una mostra curata dalla figlia Barbara."}
{"id": "1153435", "revid": "767487", "url": "https://it.wikipedia.org/wiki?curid=1153435", "title": "Vinnie Vincent Invasion", "text": "I Vinnie Vincent Invasion furono un gruppo heavy metal statunitense di breve vita, fondato dall'ex chitarrista dei Kiss, Vinnie Vincent, da cui il gruppo prende il nome.\nBiografia.\nLe origini.\nIl tutto risalirebbe alla prima formazione degli Warrior, che comprendeva lo stesso Vincent e gli ex-New England Hirsh Gardner (batteria), Gary Shea (basso) e Jimmy Waldo (tastiere). Questi, abbandonati dal loro cantante/chitarrista John Fannon, si dovettero trasferire addirittura a Los Angeles per riuscire a coinvolgere l'estroso chitarrista nella rinascita del loro gruppo che, alla fine, mut\u00f2 persino il nome. Il tutto salt\u00f2, per\u00f2, dopo svariati demo (a cui partecip\u00f2 in veste di cantante il futuro vocalist dei Toto Fergie Frederiksen) a causa della chiamata di Vinnie nei Kiss. Gardner rimase all'asciutto (anche per quanto riguarda i crediti futuri degli Invasion), mentre Shea e Waldo parteciparono alla nuova avventura di Graham Bonnet coi suoi Alcatrazz.\nKiss.\nVinnie Vincent partecip\u00f2 alle registrazioni e alla composizione di \"Creatures of the Night\" come sostituto di Ace Frehley ma, entr\u00f2 ufficialmente nei Kiss quando quest'ultimo non si fece vivo per partecipare al tour. Cos\u00ec, assieme a Vincent, i Kiss incisero anche \"Lick It Up\" nel 1983, a cui partecip\u00f2 alla stesura di otto dei dieci brani del disco. Dopodich\u00e9, non accettando di sottostare agli accordi di sola \"partecipazione\" nel gruppo, non fu confermato per la seconda serie di concerti. Ma, dopo che Frehley si rifiut\u00f2 di rientrare nella band, i due leader dei Kiss (Gene Simmons e Paul Stanley) furono costretti a richiamarlo per proseguire il tour di supporto all'album. Gli attriti tra il chitarrista e i membri fondatori non accennarono a placarsi, e questa volta Stanley e Simmons lo licenziarono definitivamente nel marzo del 1984, sostituendolo con Mark St. John. Gene Simmons dichiar\u00f2 che Vincent venne cacciato dalla band a causa del suo comportamento immorale. Pi\u00f9 tardi, nel 1986, Vinnie Vincent chiese il risarcimento di 6 milioni di dollari nei confronti del management del gruppo, per negati diritti d'autore su alcuni brani, tuttavia perse la causa e non ricevette nulla.\nInvasion.\nDopo questa esperienza con una delle band pi\u00f9 note della storia del rock, che diede al musicista una grossa reputazione, Vincent decise di fondare il suo progetto, il quale ebbe ufficialmente inizio nel 1985, i Vinnie Vincent Invasion. Il nome Invasion era stato \"rubato\" da quello del progetto del chitarrista Greg Leon, gi\u00e0 turnista per Quiet Riot e Dokken, che aveva gi\u00e0 fondato i Greg Leon Invasion attorno a cinque anni prima. Il personale della Chrysalis Records (etichetta di Vincent) telefon\u00f2 a Leon per invitarlo a smettere di usare il nome di Invasion, ma il chitarrista, tramite il suo avvocato, trov\u00f2 un accordo con Vinnie Vincent, grazie al quale Leon gli permise l'utilizzo del nome per sette anni.\nFirmando per la Chrysalis Records, Vincent reclut\u00f2 Dana Strum, primo bassista di Ozzy Osbourne che introdusse Randy Rhoads al cantante, e pi\u00f9 tardi anche Jake E. Lee. Completarono la formazione il batterista Myron Grombacher (gi\u00e0 membro delle band di Pat Benatar e Rick Derringer) ed il cantante svedese G\u00f6ran Edman. Gli Invasion incisero alcune demo, ma Edman abbandon\u00f2 presto il gruppo per collaborare dapprima con gli Swedish Erotica nel 1987. Dopo varie ricerche venne reclutato il cantante Robert Fleischman, il quale aveva militato per un periodo nei Journey nel 1977 come primissimo cantante e fu preso in considerazione da Vincent stesso per gli Warrior (il gruppo fondato prima di entrare nei Kiss). Questa formazione dei Vinnie Vincent Invasion incise la prima demo nel 1985. Poco dopo, il texano Bobby Rock subentr\u00f2 al posto di Grombacher, il quale entr\u00f2 come batterista nella band di Lita Ford con cui incise svariati album durante gli anni ottanta.\nLa formazione ormai consolidata debutt\u00f2 con l'omonimo \"Vinnie Vincent Invasion\" nel 1986. L'album, caratterizzato da sonorit\u00e0 prettamente heavy metal melodiche, presenta inoltre numerosi virtuosismi di Vincent, da molti definito un talento sottovalutato. Il disco ebbe un buon successo di critica e pubblico. Si not\u00f2 subito come Fleischman si distingueva nel \"look\" dai compagni, i quali esponevano un abbigliamento glam, mentre quest'ultimo si rifiut\u00f2 di seguire la loro scelta, senza adottare capelli lunghi e cotonati; inoltre il cantante non dimostr\u00f2 neanche interesse nell'intraprendere il tour con il gruppo. Non sorprende quindi che Vincent si convinse ad allontanare Fleischman, rivolgendosi a Mark Slaughter, che connotava delle doti vocali sullo stesso stile del suo predecessore.\nAlcune voci non confermate sostennero che Mark Slaughter fu la scelta iniziale di Vinnie, ma egli perse i suoi riferimenti e non riusc\u00ec pi\u00f9 a contattarlo. Rimastagli solo una audio cassetta demo di Slaughter, Vinnie arruol\u00f2 quindi Fleischman e gli chiese di imitare lo stile in falsetto di Slaughter. I brani \"\"Animal\", \"Twisted\" e \"I Wanna Be Your Victim\"\" vennero scritti da Vincent per il disco dei Kiss \"Animalize\" del 1984, ma con la sua dipartita, Vincent decise infine di pubblicarle nell'album solista.\nIl gruppo, arruolato il nuovo componente, gir\u00f2 il videoclip del brano \"Boyz Are Gonna Rock\", a cui partecip\u00f2 Slaughter, nonostante la voce fosse rimasta quella del brano originale registrata da Fleischman. La band poi suon\u00f2 al fianco di Alice Cooper e Iron Maiden durante il 1986. Alcuni fan inizialmente si confusero, credendo che Slaughter fosse Fleischman con una parrucca, ma presto si abituarono al nuovo cantante. Inoltre John Norum, chitarrista degli Europe, pubblic\u00f2 il suo esordio solista \"Total Control\" nel 1987 con all'interno la reinterpretazione del brano \"Back on the Streets\" dei Vinnie Vincent Invasion.\nCon Slaughter, la band registr\u00f2 il secondo album \"All Systems Go\" nel 1988. Il brano \"Love Kills\" venne inserito nella colonna sonora di \"Nightmare 4 - Il non risveglio\". L'album non si rivel\u00f2 popolare al pari del precedente, anche a causa di tensioni interne tra Slaughter e Vincent. Alcune voci sostennero che la causa dello scioglimento fu il fatto che Vincent voleva risultare sempre al centro dei riflettori, pare lo stesso motivo per cui venne allontanato dai Kiss. Questa formazione degli Invasion si sciolse nell'agosto dello stesso anno. La band infatti annunci\u00f2 lo scioglimento ufficialmente il 26 agosto 1988 ad uno show ad Anaheim, in California.\nDopo lo scioglimento.\nStrum e Slaughter mantennero il contratto con la Chrysalis Records e fondarono gli Slaughter pochi mesi dopo, con cui intrapresero una fiorente carriera. Bobby Rock, milit\u00f2 in diverse band come i Nitro, Nelson e gli Hardline.\nDurante il 1989, Vincent ricontatt\u00f2 G\u00f6ran Edman per ricostruire il progetto Invasion e pubblicare un eventuale terzo album. Vennero coinvolti anche il bassista Chris Lee ed il batterista Andre LaBell, ma questa formazione non ebbe seguito poich\u00e9 Edman opt\u00f2 per raggiungere la band di Yngwie Malmsteen.\nVinnie decise di continuare il progetto con Robert Fleischman. Questa formazione, composta da Vincent, Fleischman e Andre LaBell, si esib\u00ec ad alcuni concerti in questi anni. Si assicurarono un contratto con la Enigma Records e realizzarono prima la demo \"Guitars from Hell\" e poi il vero e proprio album. Sfortunatamente il contratto fall\u00ec quando la Enigma dichiar\u00f2 banca rotta e venne inglobata dalla Capitol Records. L'album non vide mai la luce, almeno ufficialmente. Infatti vennero fatti circolare diversi bootleg nel corso degli anni. Il disco venne registrato tra il 1989 e il 1991. Mentre le tracce \"\"Full Shred\" e \"Wild Child\"\" vennero inserite nell'EP \"Euphoria\" qualche anno dopo.\nVinnie tent\u00f2 di portare avanti il progetto Invasion e decise di pubblicare l'album \"Guitars from Hell\" sotto un altro nome, la quale uscita era prevista per il 1997. Questo presentava appunto le tracce gi\u00e0 contenute nel precedente album irrealizzato ma con la lista tracce e qualche titolo cambiato. Il nome originale dell'album doveva essere \"Revenge\". All'epoca Vinnie stava collaborando con i Kiss per il loro nuovo album. A Gene Simmons piacque il titolo che avrebbe dovuto avere l'album di Vincent, e gli chiese se poteva usarlo per dare il nome al nuovo album dei Kiss. Vinnie accett\u00f2 e i Kiss nel 1992 pubblicarono il disco \"Revenge\" in cui Vincent collabor\u00f2 alla composizione di alcuni brani. Vinnie poi decise di usare il titolo \"Guitarmageddon\" per l'album (\"Guitars from Hell\" venne comunque pubblicato non ufficialmente).\nNei met\u00e0 anni novanta Vincent realizz\u00f2 un EP composto da quattro brani che sarebbero dovuti comparire negli album irrealizzati. Questo era l'EP di quattro tracce \"Euphoria\", edito nel 1996 per la Metaluna Records, etichetta di propriet\u00e0 di Vincent. Alle registrazioni del disco partecip\u00f2 Robert Fleischman, mentre Vincent copr\u00ec anche il ruolo di bassista.\nNotizie sul progetto di Vinnie Vincent emersero nel 2004 con \"\". Questo EP era composto da vecchie registrazioni dei Vinnie Vincent Invasion durante il periodo con Mark Slaughter. Nel frattempo venne anche pubblicata una raccolta da due CD in serie limitata per una tiratura di mille copie, intitolata \"Special Edition\", che raccoglieva il materiale dei primi due album."}
{"id": "1153444", "revid": "697352", "url": "https://it.wikipedia.org/wiki?curid=1153444", "title": "Lago di Piano", "text": "Il lago di Piano (o lago del Piano o lago di Romazza ) \u00e8 un piccolo lago situato in val Menaggio. Ha una superficie di 0,72\u00a0km2 ed una profondit\u00e0 massima di 13 metri ed occupa la vallata alle spalle della cittadina di Porlezza (CO). Durante la stagione invernale si copre di ghiaccio.\nGeografia fisica.\nMorfologia.\nIl lago di Piano \u00e8 un tipico lago di fondovalle glaciale. \nGeologia.\nLe origini risalgono alle ultime glaciazioni del Quaternario, quando all'altezza dell'odierna Menaggio un ramo del ghiacciaio cosiddetto Abduano che scendeva dalla Valtellina e dalla Valchiavenna si diresse verso ovest lungo la faglia che in geologia viene chiamata \"linea di Menaggio\". \nCon il passare del tempo, l'azione dei ghiacci comport\u00f2 un'erosione dei fianchi delle montagne e un deposito di morene laterali. Con l'arretramento del ghiacciaio, quel che rest\u00f2 fu una tipica valle glaciale a \"U\" (l'odierna Val Menaggio), riempita dalle acque del Lago di Lugano nella sua parte declinante a occidente. Quando poi le lingue glaciali che occupavano la Val Cavargna e la Val Rezzo si sciolsero, le acque di disgelo depositarono a valle una grande quantit\u00e0 di detriti che and\u00f2 a formare due ampi conoidi alluvionali. Le alluvioni dei torrenti Cuccio e Rezzo crearono quindi un'ampia zona di accumulo di argilla, sabbia e detriti minuti che, in aggiunta al materiale vegetale trascinato dalle correnti, portarono alla formazione di una palude. Fu cos\u00ec che, in maniera progressiva, la parte pi\u00f9 orientale del Lago di Lugano divenne dapprima un'appendice dello stesso, per poi formare una parte completamente separata dal resto del Ceresio: il Lago di Piano.\nIdrografia.\nL'unico rilevante immissario \u00e8 il torrente Civagno, che nasce dal monte di Tremezzo.\nL'unico emissario \u00e8 invece il canale Lagadone, costruito artificialmente attorno al 1700 con l'obiettivo di una bonifica delle vaste aree umide che a quel tempo si trovavano tra il Lago di Piano e il Ceresio in cui il canale sfocia. \nFlora e fauna.\nAttualmente, il lago \u00e8 inserito in una vasta oasi naturalistica denominata Riserva naturale Lago di Piano e riconosciuta come sito di importanza comunitaria dall'Unione europea. \nFlora.\nLa superficie del lago \u00e8 abitata da dense colonie di Ninfea bianca, Nannufaro e Castagna d'acqua. Presso i margini del lago, il lamineto \u00e8 a tratti interrotto dalla presenza di piante a canna della specie delle \"elofite.\" Sulle sponde si possono trovare cannucce di palude e tifa, mentre il cariceto include trifogli d'acqua e salici grigi. \nFauna.\nNel complesso, il Lago di Piano \u00e8 frequentato da 26 specie di mammiferi, micromammiferi e chirotteri, 17 specie di pesci, 6 di rettili e ben 141 di uccelli. \nTra le specie presenti nell'oasi, peculiare \u00e8 la presenza del gambero \"austropotamobius italicus\". \nTurismo.\nSul montecchio che si inserisce nello specchio del lago \u00e8 da segnalare il borgo di origine medievale Castel San Pietro, esempio di borgo circondato da mura e sorto, come molte altre localit\u00e0 della zona, su vestigia di un antico sito di osservazione e segnalazione di epoca romana. Vi si ergeva infatti una torre di segnalazione luminosa che probabilmente era a vista con la omologa torre di Carlazzo la quale era a sua volta collegata visivamente con la torre della localit\u00e0 Le torri, a monte in direzione di San Bartolomeo Val Cavargna.\nSulle sponde del lago sorgono numerosi campeggi che, in periodo estivo, sono frequentati da turisti principalmente olandesi e tedeschi.\nDurante la stagione invernale il lago del Piano ha la caratteristica di gelare per un periodo compreso fra dicembre e i primi giorni di febbraio a causa dell'ombra proiettata dal monte Galbiga o Calbiga: la superficie ghiacciata del lago rende quindi possibile l'attivit\u00e0 del pattinaggio che viene comunemente esercitata dagli abitanti della zona. In tempi passati, il ghiaccio del lago di Piano veniva tagliato in blocchi e utilizzato per alcune ghiacciaie, tra cui alcune localizzate a Tremezzo e a Como."}
{"id": "1153447", "revid": "466539", "url": "https://it.wikipedia.org/wiki?curid=1153447", "title": "Edward Carr", "text": "Di orientamento dapprima liberale e poi marxista, Carr \u00e8 noto non solo come storico, ma anche come studioso di relazioni internazionali e come forte oppositore dell'empirismo storiografico. Carr \u00e8 conosciuto inoltre per la sua monumentale \"Storia dell'Unione Sovietica\" in 14 volumi, in cui egli affronta gli anni che vanno dal 1917 al 1929; per i suoi scritti sulle relazioni internazionali e per il suo libro \"Che cos'\u00e8 la Storia?\" in cui egli delinea i principi del suo metodo storiografico, contrastando molti dei metodi e principi tradizionali della storiografia.\nEducato alla Merchant Taylors' School di Londra e al Trinity College di Cambridge, Carr inizi\u00f2 la sua carriera come diplomatico nel 1916. Sempre pi\u00f9 preoccupato per lo stato delle relazioni internazionali e dell'URSS, si dimise dal Ministero degli Esteri britannico nel 1936 e intraprese la carriera accademica. Dal 1941 al 1946 lavor\u00f2 come \"assistant editor\" per il \"Times\", dove era noto per i suoi articoli di fondo in cui sosteneva la necessit\u00e0 di una rivoluzione socialista in Gran Bretagna e un'alleanza con l'Unione Sovietica come base per l'ordine successivo alla guerra.\nIn seguito, Carr intraprese la sua monumentale \"Storia dell'Unione Sovietica\" in 14 volumi, intitolata \"A History Of Soviet Russia\", opera che non aveva ancora terminato quando lo colse la morte nel 1982. Nel 1961 tenne le celebri \"G. M. Trevelyan lectures\" presso l'Universit\u00e0 di Cambridge, lezioni destinate a diventare a base per il suo libro \"Che cos'\u00e8 la Storia?\". Negli ultimi anni della sua vita, Carr si spost\u00f2 sempre pi\u00f9 verso posizioni di sinistra radicale e auspic\u00f2 la nascita di un nuovo ordine internazionale.\nBiografia.\nCarr nacque a Londra da una famiglia della media borghesia, studi\u00f2 alla Merchant Taylors' School di Londra e successivamente al Trinity college di Cambridge, dove ottenne un \"First Class Degree\" in lettere classiche nel 1916. La sua famiglia era originaria dell'Inghilterra del Nord e la prima testimonianza di un antenato risale al 1450, quando un certo George Carr fu sceriffo a Newcastle. I genitori di Carr erano Francis Parker e Jesse (nata Hallet) Carr: essi erano dapprincipio dei Tories, ma poi passarono a supportare i Liberali nel 1903 in occasione della \"free trade issue\": quando Joseph Chamberlain proclam\u00f2 la sua opposizione al libero commercio e si schier\u00f2 a favore del protezionismo della \"preferenza imperiale\", il padre di Carr - per il quale tutti i tipi di tasse erano intollerabili - cambi\u00f2 la sua fedelt\u00e0 politica. \nCarr descrisse con queste parole l'atmosfera politica che si respirava alla Merchant Taylors' School: \u00abIl 95% dei miei compagni di scuola proveniva da famiglie di ortodossa fede conservatrice e guardavano a Lloyd George come ad un'incarnazione del demonio. Noi liberali eravamo una minuscola e disprezzata minoranza\u00bb. Dai suoi genitori, Carr eredit\u00f2 una forte fiducia nel progresso come una forza inarrestabile nella storia umana e lungo tutta la sua vita un tema ricorrente nel pensiero di Carr fu proprio che il mondo stesse diventando, mano a mano, un posto migliore.\nLa sua fede nel progresso era parte di una tendenza a guardare i pessimisti come a coloro che erano capaci solo di lamentarsi, che non potevano apprezzare i benefici dei tempi nuovi. Nel 1911 Carr vinse la \"Craven Scholarship\" e pot\u00e9 studiare presso il Trinity College dell'Universit\u00e0 di Cambridge. Durante questo periodo, Carr rimase colpito dalla lezione di un professore avente come tema l'influenza che la Guerra del Peloponneso esercit\u00f2 su Erodoto nella scrittura delle sue \"Storie\". Carr avvert\u00ec di aver compiuto una grande scoperta: la soggettivit\u00e0 sta irrimediabilmente alla base del lavoro dello storiografo. Questa scoperta influenz\u00f2 successivamente il suo libro \"Che cos'\u00e8 la storia?\" del 1961.\nCarriera diplomatica.\nCome molti della sua generazione, Carr avvert\u00ec la Prima guerra mondiale come un'esperienza tremenda, che distrusse un mondo, quello dell'Ancient Regime che si conosceva fino al 1914. Rimpiangendolo, Carr avrebbe scritto in seguito che il mondo anteguerra era: \u00ab... solido e stabile. I prezzi non cambiavano; i guadagni, se cambiavano, aumentavano. Era un bel posto e stava diventando migliore. Questa nazione lo guidava nella giusta direzione. Non c'erano dubbi e abusi e, se c'erano, sarebbero stati esaminati\u00bb. Egli inizi\u00f2 a lavorare presso il Foreign Office nel 1916, rimanendo in questo dicastero fino al 1936, anno in cui si dimise.\nSollevato dal servizio militare per ragioni mediche, Carr fu dapprima assegnato al dipartimento dedicato al contrabbando del Ministero degli Esteri - che allora tentava di rinforzare il blocco commerciale nei confronti della Germania - e successivamente nel 1917 fu assegnato al dipartimento del nord, che tra le altre cose trattava anche delle relazioni con la Russia. Nel 1918, Carr fu coinvolto nei negoziati per far rilasciare i diplomatici britannici che erano stati imprigionati dai bolscevichi di Pietrogrado, in cambio dei diplomatici sovietici imprigionati a Londra per rappresaglia.\nCome diplomatico, Carr fu lodato dal Ministro degli Esteri, Lord Halifax, come uomo che si era \"distinto non solo per intuito e conoscenza politica, ma anche per abilit\u00e0 amministrativa\". In un primo momento, Carr non conosceva pressoch\u00e9 nulla riguardo ai bolscevichi; avrebbe infatti affermato pi\u00f9 avanti: \u00abIo avevo una vaga impressione della visione rivoluzionaria di Lenin e Trotsky, ma non conoscevo nulla sul marxismo; probabilmente non avevo mai sentito parlare di Marx\u00bb. Nel 1919 Carr si era convinto che i comunisti erano destinati a vincere la guerra civile russa, ed era sostanzialmente d'accordo con le opinioni di David Lloyd George, che si opponeva alle idee anti-bolsceviche del Ministro della Guerra Winston Churchill nel campo della realpolitik.\nSecondo Carr, il supporto da parte di Churchill all'Armata Bianca era una follia, dal momento che la Russia era destinata a diventare una grande potenza sotto la guida dei bolscevichi e, dunque, non aveva alcun senso per la Gran Bretagna supportare la fazione destinata a perdere. Carr avrebbe scritto pi\u00f9 avanti che nella primavera del 1919 era in disaccordo con Lloyd George quando questi cedette riguardo alla questione russa per acquistare il consenso dei francesi per le concessioni alla Germania riguardo l'Alta Slesia, Danzica e le riparazioni. Sempre nel 1919, Carr fece parte della delegazione britannica alla Conferenza di pace di Parigi e fu coinvolto nella redazione della parte del trattato di Versailles che riguard\u00f2 la Societ\u00e0 delle Nazioni.\nDurante la Conferenza, Carr fu molto offeso dal trattamento vendicativo che gli Alleati, specialmente la Francia, ebbero nei confronti della Germania e scrisse che la delegazione tedesca alla conferenza fu truffata riguardo ai Quattordici Punti e sottoposta a qualsiasi meschina umiliazione. Nonostante egli lavorasse sulle parti del trattato di Versailles che riguardavano la Lega delle Nazioni, Carr fu anche coinvolto nello stabilimento dei confini tra la Germania e il vicino Stato della Polonia; inizialmente, Carr favor\u00ec la Polonia, chiedendo in un promemoria del 1919 che la Gran Bretagna riconoscesse a questo Stato il possesso della citt\u00e0 di Danzica.\nNel marzo del 1919, Carr combatt\u00e9 contro l'idea di un trattato per le minoranze in Polonia, sostenendo che i diritti delle minoranze etniche e religiose nel Paese sarebbero stati meglio garantiti non coinvolgendo la comunit\u00e0 internazionale nei confronti di una questione di politica interna polacca. Gi\u00e0 all'inizio dell'estate del 1919, le relazioni di Carr con la delegazione polacca erano scadute in un'aperta e reciproca ostilit\u00e0. La tendenza di Carr a favorire le richieste della Germania a spese dei polacchi port\u00f2 lo storico britannico Adam Zamoyski a notare che Carr \u00abaveva opinioni della pi\u00f9 totale arroganza razziale nei confronti di tutte le nazioni dell'Est Europa\u00bb.\nJonathan Haslam, autore di una biografia di Carr, scrisse nel 2000 un saggio in cui sostenne che Carr crebbe in una famiglia favorevole alla Germania, nella quale la cultura tedesca era profondamente apprezzata, che di conseguenza influenz\u00f2 l'opinione di Carr nei confronti di questa lungo tutta la sua vita. Come risultato di queste opinioni filo-tedesche e anti-polacche, Carr support\u00f2 le pretese territoriali del Terzo Reich contro la Varsavia. In una lettera scritta nel 1954 a un suo amico, Isaac Deutscher, Carr descrisse il suo temperamento nei confronti della Polonia in quel tempo: \u00abQuesto era il periodo di Korfanty, Zeligowski e delle dispute su Teshen e la Galizia dell'est, per non citare la campagna del 1920. L'immagine della Polonia che era diffusa nell'Europa dell'Est fino al 1925 era di una potenza forte e potenzialmente rapace\u00bb. \nDopo la conferenza di pace, Carr si ferm\u00f2 nell'ambasciata britannica di Parigi fino al 1921 e nel 1920 ottenne il titolo di Commendatore dell'Ordine dell'Impero Britannico. In un primo momento egli ebbe un grande fiducia nella Societ\u00e0 delle Nazioni, che lui credeva potesse prevenire un'altra guerra mondiale e assicurare un migliore situazione mondiale dopo gli anni di conflitto. Carr successivamente sostenne: \u00abIn questi anni, la Societ\u00e0 stava rapidamente diventando il centro di tutto ci\u00f2 che contava negli affari internazionali e ogni successiva riunione sembrava raggiungere qualche progresso in quella che iniziava ad essere chiamata \"organizzazione della pace\"\u00bb.\nNella seconda met\u00e0 degli anni Venti, Carr fu assegnato alla sezione del Ministero degli Esteri britannico che trattava con la Lega delle Nazioni, prima di essere inviato presso l'ambasciata britannica a Riga, in Lettonia (che in quel periodo aveva una consistente comunit\u00e0 di emigrati russi), Carr inizi\u00f2 ad essere interessato maggiormente dalla letteratura e cultura russa e inizi\u00f2 a scrivere numerosi lavori su diversi aspetti della vita russa. L'interesse di Carr nei confronti della Russia e dei russi furono accresciuti dalla sua noiosa permanenza a Riga, che egli descrisse come un \u00ab... deserto intellettuale\u00bb. Carr impar\u00f2 il russo durante la sua permanenza a Riga per leggere gli scrittori russi in lingua originale. Nel 1927, Carr fece la sua prima visita a Mosca.\nCarr scrisse successivamente che leggere Herzen, Dostoevskij e i lavori degli intellettuali russi del XIX secolo fece s\u00ec che egli rivide le sue posizioni liberali. Carr, sotto l'impatto delle sue letture di vari scrittori russi, ripudi\u00f2 le precedenti credenze con le seguenti parole: \u00abL'ideologia moralistica liberale in cui ero stato cresciuto non era, come io avevo sempre creduto, un Assoluto da ritenere acquisito dal mondo moderno, ma era attaccata in modo sottile e convincente da persone molto intelligenti che vivevano fuori dal circolo incantato e che guardavano il mondo con occhi molto differenti... Questo mi lasci\u00f2 in uno stato di confusione mentale: reagii ancora e ancora pi\u00f9 nettamente contro l'ideologia occidentale, ma pur sempre da un punto all'interno di quella ideologia\u00bb.\nIl suo pensiero riguardo alle relazioni internazionali.\nCarr si \u00e8 anche occupato di relazioni internazionali, criticando fortemente gli idealisti liberali, che accusava di apologia del dominio dei paesi anglosassoni, e aderendo alla corrente realista. Egli individua tre principi del realismo (derivati da Niccol\u00f2 Machiavelli): la storia \u00e8 un susseguirsi di cause ed effetti, la realt\u00e0 ispira la teoria, l'etica \u00e8 funzione della politica.\nChe cos'\u00e8 la storia?\nCarr \u00e8 famoso ancora oggi per le sue riflessioni sulla storia, \"What is History?\" del 1961. \"Sei lezioni sulla storia\" \u00e8 infatti un libro basato su una serie di conferenze che Carr tenne presso l'Universit\u00e0 di Cambridge, tra gennaio e marzo del 1961. In esse Carr presenta una via di mezzo tra la visione empirica della storia e la visione idealistica (come per esempio quella di R.G. Collingwood). Carr rifiuta quindi come un nonsense l'idea che il lavoro dello storico sia vincolato ai \u201cfatti\u201d che ha a disposizione e afferma che \u00abla fede in un nucleo duro di fatti storici che esistono obbiettivamente e indipendentemente dalle interpretazioni dello storico \u00e8 un errore assurdo, ma si tratta di una credenza molto difficile da sradicare\u00bb. Carr sostiene infatti che lo storico (e principalmente lo storico che si occupa della contemporaneit\u00e0) ha a disposizione una tale quantit\u00e0 di informazioni che \u00e8 costretto sempre a scegliere quali \"fatti\" utilizzare.\n\u00c8 rimasto celebre l'esempio dei milioni di persone che hanno attraversato il Rubicone, ma solo il \u201cfatto\u201d del passaggio del fiume ad opera di Giulio Cesare - che lo attravers\u00f2 nel 49 a.C. - \u00e8 dichiarato come degno di nota dagli storici. Carr divide quindi i fatti in due categorie: i \u201cfatti del passato\u201d, cio\u00e8 le informazioni che gli storici ritengono poco importanti, e i \u201cfatti storici\u201d, ossia le informazioni che gli storici hanno scelto come importanti. Carr sostiene che gli storici determinano in modo del tutto arbitrario quale tra i \u201cfatti del passato\u201d sia da ritenersi \u201cfatto storico\u201d, e questo secondo le loro inclinazioni e interessi.\nPer questa ragione Carr critica il famoso detto di Leopold von Ranke secondo il quale la Storia dovrebbe mostrare ci\u00f2 che \u00e8 veramente accaduto (\"wie es eigentlich gewesen\") perch\u00e9, al contrario, si presume che i fatti cos\u00ec come ci sono pervenuti siano sempre e comunque il risultato dell'interazione dei dati a disposizione dello storico che li ha riportati e della sua stessa visione. E tuttavia, ci\u00f2 vuol dire anche che lo studio dei fatti pu\u00f2 condurre lo storico a cambiare i propri punti di vista (cfr. la nozione di \"circolo ermeneutico\" \u2013 anche se, nello specifico, Carr preferisce utilizzare il termine \"reciprocit\u00e0\"). In tal modo, Carr conclude la prima lezione con l'affermazione che la Storia \u00e8 \u00abun dialogo senza fine fra il passato e il presente\u00bb.\nInoltre, Carr afferma che ogni individuo \u00e8 s\u00ec condizionato dall'ambiente sociale in cui vive, ma ritiene che, tuttavia, all'interno di questa limitazione, rimane pur sempre uno spazio aperto per decisioni che possono avere impatto sulla storia. Carr distingue quindi Vladimir Lenin e Oliver Cromwell da Otto von Bismarck e Napoleone.\nOpere principali.\nCarr \u00e8 noto soprattutto per la pubblicazione del suo monumentale lavoro in pi\u00f9 volumi \"Storia della Russia Sovietica\" (titolo originale: \"A History of Soviet Russia\", MacMillan, London, 1950-1978), scritta dapprima da solo e poi in collaborazione con R. W. Davies per \"Foundations of a Planned Economy\"."}
{"id": "1153448", "revid": "125980008", "url": "https://it.wikipedia.org/wiki?curid=1153448", "title": "Medaglia mauriziana", "text": "La Medaglia mauriziana al merito di dieci lustri di carriera militare inizialmente denominata medaglia mauriziana \u00e8 una onorificenza italiana conferita al compimento di cinquant'anni di servizio militare.\nStoria.\n\u00c8 stata istituita da re Carlo Alberto di Savoia re di Sardegna, tramite le Regie magistrali patenti del 19 luglio 1839, con il nome di Medaglia mauriziana pel merito militare di dieci lustri\", e nel Regno d'Italia \u00e8 stata disciplinata con regio decreto 21 dicembre 1924.\nLa Medaglia mauriziana fu sostituita dalla Repubblica italiana il 7 maggio 1954 con la legge n. 203 (modificata dalla legge 8 novembre 1956, n. 1327) e assunse il nome di Medaglia mauriziana al merito di dieci lustri di carriera militare.\nSono destinatari di tale riconoscimento gli ufficiali e sottufficiali dell'Esercito Italiano, della Marina Militare, dell'Aeronautica Militare, dell'Arma dei Carabinieri, della Guardia di Finanza, della Polizia di Stato. Agli ufficiali generali \u00e8 riservata una medaglia da 52 mm di diametro, per gli ufficiali superiori e i sottufficiali da 37\u00a0mm.\nConferimento.\nViene conferita con decreto del presidente della Repubblica, su proposta del ministro della Difesa, per gli appartenenti alle forze armate; di concerto con i ministri dell'interno e delle finanze, negli altri casi. La medaglia mauriziana al merito di 10 lustri di carriera militare viene attualmente concessa su decreto del Presidente della Repubblica per il compimento di dieci lustri di carriera militare (non di servizio militare).\nAgli anni di servizio effettivamente prestati si sommano il periodo di comando per intero ed i periodi di servizio nei reparti operativi nella misura del 50%. Inoltre \u00e8 consentito aggiungere per intero - escludendoli quindi dal computo del reparto operativo - la partecipazione alle operazioni di pace in teatri operativi esteri - es. Libano, Afghanistan - Kosovo ecc. dal computo generale \u00e8 necessario sottrarre tutte le assenze - aspettativa per malattia e tutti i corsi."}
{"id": "1153452", "revid": "1833487", "url": "https://it.wikipedia.org/wiki?curid=1153452", "title": "Sevillana", "text": " \nLa sevillana \u00e8 una danza tipica della citt\u00e0 di Siviglia in Andalusia (Spagna), composta da ritmo ternario, con rapide successioni spesso accompagnate dalle castagnette (nacchere).\nLa sevillana a tutt'oggi \u00e8 divenuta un genere facente parte del flamenco anche se di origine popolare differente e successivamente \"aflamencada\".\nNella citt\u00e0 di Siviglia \u00e8 una danza popolare e viene ballata in occasione di feste come la \"Feria de Abril\" che si svolge ogni anno e che vede migliaia di persone in abiti tradizionali recarsi in un apposito quartiere dove si svolgono feste e sfilate di carrozze e cavalli.\nLa sevillana musicalmente \u00e8 vicina al fandango con tempo ternario, il quale tuttavia differisce per l'accentuazione. Il canto segue una struttura rigida di quattro blocchi, ognuno dei quali presenta strofe sia peculiari che comuni."}
{"id": "1153459", "revid": "171091", "url": "https://it.wikipedia.org/wiki?curid=1153459", "title": "Rifugio Albert Deffeyes", "text": "Il rifugio Albert Deffeyes \u00e8 un rifugio situato nel comune di La Thuile (AO), nel vallone di La Thuile, nelle Alpi Graie, a s.l.m.\nStoria.\n\u00c8 stato costruito nel 1953 e dedicato a Albert Deffeyes.\nCaratteristiche e informazioni.\nSi trova ai piedi della vetta Testa del Rutor e del ghiacciaio del Rutor in una conca particolarmente ricca di laghi alpini.\n\u00c8 punto di tappa dell'Alta via della Valle d'Aosta n. 2. Offre inoltre la possibilit\u00e0 di arrampicare quasi a strapiombo sul lago adiacente con diverse vie da grado 5c a 7a.\nAccessi.\nDall'abitato di La Thuile si raggiunge la frazione La Joux (1.607\u00a0m). Di qui il rifugio \u00e8 raggiungibile in circa 3 ore. Lungo il percorso di salita si incontrano le tre cascate del Rutor, molto suggestive, e il Lac du Glacier (2140 m)."}
{"id": "1153463", "revid": "33689", "url": "https://it.wikipedia.org/wiki?curid=1153463", "title": "Pompeo Probo", "text": "Intorno al 307 fu inviato insieme a Licinio da Galerio presso Massenzio. Tra il 310 e il 314 fu prefetto del pretorio in Oriente. Essendo dunque legato alla corte d'Oriente, la sua nomina a console del 310 non fu riconosciuta n\u00e9 da Massenzio, che controllava Roma, n\u00e9 da Costantino I, che regnava sulle Gallie, e il suo potere fu effettivo, dunque, solo in Oriente."}
{"id": "1153472", "revid": "767487", "url": "https://it.wikipedia.org/wiki?curid=1153472", "title": "The History Boys", "text": "The History Boys \u00e8 un film del 2006 diretto da Nicholas Hytner.\n\u00c8 la trasposizione dell'omonima commedia teatrale di Alan Bennett, vincitrice di ben 6 Tony Award, di cui ha mantenuto regista e cast originari.\nTrama.\nYorkshire, Sheffield, 1983. Un gruppo di otto studenti ha ottenuto risultati scolastici abbastanza buoni per aspirare ad Oxford e Cambridge e deve affrontare un ultimo trimestre di preparazione intensiva per poter sostenere l'esame di ingresso in Storia. Per aumentare le loro possibilit\u00e0 di successo il preside, che ambisce a migliorare le statistiche del proprio istituto, affianca agli insegnanti che li hanno portati fin l\u00ec, Mrs Lintott (Storia) e l'eccentrico Hector (General Studies), il giovane Irwin, perch\u00e9 dia loro lo \"stile\" e l'approccio giusto per l'esame.\nSe Mrs Lintott ha dato loro le basi culturali e Hector con le sue lezioni imprevedibili ha tentato di trasmettere loro il senso della conoscenza al di l\u00e0 dell'erudizione, Irwin offre loro un metodo del tutto diverso, che mette in secondo piano i fatti a favore dell'interpretazione, quanto pi\u00f9 possibile originale.\nFra Hector e i ragazzi c'\u00e8 una sorta di tacito accordo, per cui a turno si fanno portare a casa in moto da lui e lasciano che lui faccia qualche timida avances, con fuggevoli palpate, perch\u00e9 non ha mai osato andare oltre e provano una certa pena per lui come persona, a parte la dubbiosa stima come insegnante.\nFra i ragazzi, Posner \u00e8 tormentato dall'attrazione per il carismatico Dakin che, pur lusingato dalle sue attenzioni e gi\u00e0 impegnato in una relazione con la segretaria del preside, \u00e8 invece affascinato da Irwin, di cui cerca prima l'approvazione e con cui arriva poi a flirtare apertamente, pi\u00f9 o meno ricambiato da Irwin che, per quanto anticonvenzionale nell'insegnamento, \u00e8 molto inibito nel comportamento privato.\nAlla fine riusciranno tutti a superare l'esame di ingresso, perfino il meno dotato Rudge, grazie ad una specie di legame familiare con Oxford (suo padre era stato inserviente e un membro della commissione lo ricordava bene), ma i loro festeggiamenti saranno rovinati da una tragedia: nel portare in moto Irwin, Hector \u00e8 vittima di un incidente mortale.\nIl film si chiude sulla sua celebrazione funebre, al termine della quale Mrs Lintott si ritrova a immaginare il futuro dei ragazzi dalle varie carriere (avvocato, imprenditore edile, magistrato, ecc.): fra di loro, \u00e8 il sensibile Posner ad aver seguito le orme di Hector come insegnante, conservandone lo spirito pur riuscendo a trattenersi dal toccare i propri studenti. Irwin invece ha lasciato l'insegnamento per il giornalismo televisivo.\nDistribuzione e incassi.\nIl film ha avuto la premi\u00e8re a Londra il 2 ottobre 2006, \u00e8 uscito in Gran Bretagna il 13 ottobre 2006, negli USA il 21 novembre 2006 e in Italia il 25 maggio 2007. Ha ottenuto un incasso mondiale di circa 12 milioni di dollari.\nAccoglienza.\nRichard Schickel di \"Time\" ha affermato che il film \u00e8 migliore dell'opera teatrale originale. Ha spiegato che la trasposizione in film ha migliorato il \"flusso e l'intimit\u00e0\" della produzione, preservando i messaggi che cerca di trasmettere. \"Rolling Stone\" osserva che un certo senso di familiarit\u00e0 con il soggetto del film si perde nel montaggio di quasi un'ora dall'opera teatrale originale, ma il testo rimane spiritoso e acuto come \u00e8 consueto nello stile dell'autore. \"New York\" descrive il film come \"brillante e contagioso\" e pieno del consueto umorismo impassibile di Alan Bennett."}
{"id": "1153473", "revid": "1711941", "url": "https://it.wikipedia.org/wiki?curid=1153473", "title": "Haldir", "text": ""}
{"id": "1153482", "revid": "1305772", "url": "https://it.wikipedia.org/wiki?curid=1153482", "title": "Fontana del Pisciarello", "text": "La Fontana del Pisciarello si trova a Scanno, in provincia dell'Aquila. \u00c8 sita in Via Sant'Antonio, presso la chiesa di Sant'Antonio da Padova.\nNel XVIII secolo era un semplice abbeveratoio rurale, sito al di fuori delle mura urbane e nel 1787 quando fu trasformato in fontana monumentale fu inglobato nelle nuove mura, che nel 1837 fu restaurato il paramento murario, la copertura e le condutture furono sostituite, mentre nel 1862 il mascherone centrale fu sostituito. Nello stesso periodo vennero eseguiti dei lavori di risanamento della conduttura in cotto, e venne pavimentato in pietra il manto stradale antistante alla fontana.\nLa fontana, in pietra locale squadrata, ha un arco sopra la cannella e sopra l'arcosolio un altorilievo di un ruminante (verosimilmente una capra) che, nel 1862, sostitu\u00ec il precedente. L'acqua viene emessa da due gargolle, sorta di cannelle poste in mascheroni dalle figure bizzarre che sprigionano l'acqua dalle loro fauci e la immettono in due parallelepipedi. I due mascheroni, posti a fianco al nicchione ad arco hanno la loro plastica allo stesso tempo sia piatta che elaborata, il decoro antropomorfo si mescola a quello fitomorfo, la barba dei personaggi viene raffigurata come se fosse la corolla di un fiore, mentre le orecchie sembrano un ornamento tardo-settecentesco. I mascheroni risalgono alla seconda met\u00e0 del Settecento. Il fastigio curvilineo dell'arco \u00e8 in stile rococ\u00f2. A sinistra vi \u00e8 una nicchietta con un piccolo rosone in cui vi \u00e8 una terza cannella detto localmente \"beverino\".\nSotto i due parallelepipedi la fontana consta di una vasca che raccoglie le acque prima di mandarle nel sistema fognario.\nLa fontana, in tempi remoti veniva utilizzata sia dalle persone, sia dagli animali."}
{"id": "1153486", "revid": "767487", "url": "https://it.wikipedia.org/wiki?curid=1153486", "title": "Ralph Santolla", "text": "Era noto per aver suonato con molti artisti (Sebastian Bach) e gruppi di genere metal, tra cui i Death, gli Iced Earth, i Deicide, gli Obituary e i Toxik.\nBiografia.\nDi origini italiane, nella fattispecie pugliesi, fu fortemente influenzato dallo stile di Michael Schenker, che scopr\u00ec ascoltando gli UFO. Altre grandi ispirazioni furono Randy Rhoads, Yngwie Malmsteen, Gary Moore, Allan Holdsworth e Uli Jon Roth. Tra i suoi gruppi pi\u00f9 ammirati ha citato Kiss, Ozzy Osbourne, Led Zeppelin e Black Sabbath.\nFu particolarmente apprezzato per la sua tecnica e la sua versatilit\u00e0 musicale. \u00c8 stato anche insegnante di chitarra a Tampa e tra i suoi allievi sono da menzionare Eric Hoffman (che lo stesso Santolla ha sostituito nei Deicide) e Mike Davis dei Nocturnus. Le sue collaborazioni pi\u00f9 note sono quelle con i Millennium, con cui ha inciso quattro album in studio, e con i Death, sostituendo Andy LaRocque durante il tour di \"Individual Thought Patterns\" (compare anche nel video di \"The Philosopher\").\nNel 2007 ha suonato nell'album degli Obituary \"Xecutioner's Return\", al posto di Allen West che, in quel momento, era in stato di fermo per guida in stato di ebbrezza. Ha pubblicato nello stesso anno un disco solista intitolato \"Requiem for Hope\".\nIl 31 maggio 2018, a causa di una trombosi seguita da un arresto cardiaco, Santolla \u00e8 andato in coma: la notizia \u00e8 stata pubblicata sul profilo Facebook della madre. Il 6 giugno, i medici hanno fermato il suo supporto sanitario, decretandone la morte a 51 anni di et\u00e0."}
{"id": "1153488", "revid": "7336", "url": "https://it.wikipedia.org/wiki?curid=1153488", "title": "Matthew effect", "text": ""}
{"id": "1153489", "revid": "547034", "url": "https://it.wikipedia.org/wiki?curid=1153489", "title": "Costantino Dardi", "text": "Biografia.\nNel 1955 si iscrive alla Facolt\u00e0 di Architettura alla Universit\u00e0 IUAV di Venezia, tra i suoi professori c'\u00e8 Giuseppe Samon\u00e0 che sar\u00e0 nel 1962 il relatore della tesi di laurea. Appena laureato partecipa a vari concorsi, i pi\u00f9 rilevanti sono quello del centro direzionale di Torino e dell'ospedale di Venezia. \u00c8 assistente volontario alla cattedra di Composizione architettonica e collabora con Carlo Aymonino al corso di Caratteri distributivi degli edifici. Nel 1964, insieme a Samon\u00e0, fa parte della commissione del disastro del Vajont, a Longarone partecipa al concorso per la realizzazione della scuola elementare. Partecipa a numerosi concorsi, nel 1966 risale il concorso del Museo della Resistenza di Trieste, per un nuovo Palazzo per uffici della Camera dei Deputati (1966-67), per il padiglione italiano all'Esposizione universale di Osaka (1968). \u00c8 attivo anche nel campo della didattica, dal 1969 \u00e8 professore di Disegno dal vero.\nGli anni Settanta iniziano con il concorso per il padiglione italiano per l'Expo di Osaka del 1970, partecipa ai concorsi dell'Agip con la realizzazione delle stazioni Agip a Mestre e Verona tra il 1970 e il 1971. Nel 1971 \u00e8 operativo in Calabria con diversi progetti, tra questi i progetti per il Liceo scientifico di Locri e per la ristrutturazione dell'Ospedale neuropsichiatrico di Reggio Calabria. Del 1972 sono i concorsi per l'Universit\u00e0 di Cagliari, dell'Universit\u00e0 delle Calabrie e dell'ampliamento del Cimitero di Modena e nel successivo anno \u00e8 attivo in Tunisia. Nel 1974 diventa docente presso la Sapienza di Roma e tre anni dopo \u00e8 professore straordinario di Composizione architettonica. Nel 1978 fu incaricato degli allestimenti per la Biennale di Venezia curata da Achille Bonito Oliva, allestendo mostre anche alla Triennale di Milano e a Roma.\nNel 1980 \u00e8 confermato nuovamente come responsabile degli allestimenti alla Biennale di Venezia, dove Paolo Portoghesi gli affida l'allestimento della celebre Strada Novissima. Contemporaneamente \u00e8 impegnato in altre esposizioni e si avvia il lento processo di ristrutturazione del Palazzo delle Esposizioni e il restauro dei Fori Imperiali. Nel 1983 partecipa al concorso per il parco Standiana a Ravenna e nel 1986 partecipa agli apparati scenografici del film \"Il ventre dell'architetto\" di Peter Greenaway. A Napoli progetta, con Carlo Carreras, due nuclei residenziali a Mianella e a Pianura, e a Parma con lo studio VR2 il piano particolareggiato della zona degli stabilimenti Eridania. Nel 1987 elabora il progetto per la ristrutturazione della Rocca Albornoziana a Spoleto, a Roma ristruttura la Galleria Nazionale d'Arte Moderna, il Palazzo Massimo alle Terme e i Musei capitolini. Gli ultimi progetti sono quelli di Bologna, alla Fiera del Levante di Bari e del Museo di Luxor.\nDardi muore, a quasi 55 anni, nel novembre del 1991 in seguito alle complicazioni dovute a un incidente stradale a Tivoli.\nOpere.\n\"Progetti principali\"\nArchivio.\nIl fondo \"Costantino Dardi\" testimonia l'attivit\u00e0 progettuale dell\u2019architetto. L'archivio di Costantino Dardi fu custodito nello studio romano di via Gran Bretagna al Villaggio Olimpico fino al 1995 quando \u00e8 stato trasferito in comodato all'Archivio Progetti dello IUAV di Venezia. Nel 2005 sono stati depositati altri materiali appartenenti all'archivio Dardi insieme a documenti prodotti dalla figlia Donata Tchou."}
{"id": "1153490", "revid": "7336", "url": "https://it.wikipedia.org/wiki?curid=1153490", "title": "Effetto Matthew", "text": ""}
{"id": "1153492", "revid": "1573940", "url": "https://it.wikipedia.org/wiki?curid=1153492", "title": "Chiesa di Nostra Signora della Speranza (Cagliari)", "text": "La chiesa di Nostra Signora della Speranza, comunemente nota come chiesa della Speranza, si trova a Cagliari, nello storico quartiere Castello, in via Duomo.\nStoria.\nLa piccola chiesa, adiacente al duomo, \u00e8 la cappella gentilizia della nobile famiglia Aymerich, Marchesi di Laconi, il cui palazzo, poco distante, venne devastato dai bombardamenti del 1943, che ne lasciarono in piedi solo le mura perimetrali, ancora esistenti.Non si conosce la data precisa di edificazione della chiesa, comunque avvenuta tra il XV e il XVI secolo. Una indicazione preziosa ci viene dallo stemma degli Aymerich, scolpito sopra il portale, recante l'aquila bicipite, concessa alla famiglia solo nel 1535 da Carlo V; il tempio quindi potrebbe essere stato edificato o restaurato posteriormente a tale data.La chiesa della Speranza \u00e8 anche legata alla storia del parlamento sardo nel periodo della dominazione spagnola, infatti proprio in questo edificio si riuniva uno dei tre Stamenti (bracci) del parlamento, lo Stamento militare o nobiliare.Anticamente e sino alla met\u00e0 del XX secolo, dall'11 dicembre di ogni anno, gli abitanti di Castello si riunivano nella cappella degli Aymerich per celebrare la novena della Madonna della Speranza.Inoltre, il 18 dicembre, nella chiesa ancora oggi si venera una statua seicentesca di Nostra Signora della Speranza, anch'essa propriet\u00e0 degli Aymerich, raffigurante la Madonna incinta, in attesa di Ges\u00f9 (\"esperanza\", in spagnolo, significa anche \"attesa\"). Si tratta di un culto portato a Cagliari appunto dagli spagnoli, anticamente tanto sentito in citt\u00e0, al punto che la \"carrer de la Seu\" (via della Sede, la cattedrale), l'odierna via Duomo, dove sorge la chiesa, era nota ai cagliaritani come \"sa ruga de sa Speranza\", la via della Speranza.Dal 2010 ogni domenica la chiesa viene aperta al pubblico.\nDal 2011 \u00e8 stata concessa in uso temporaneo alla Chiesa ortodossa del patriarcato di Mosca la quale celebra per la grande comunit\u00e0 immigrata proveniente dai paesi russofoni.\nDescrizione.\nL'edificio \u00e8 in stile gotico - catalano, abbastanza semplice ma con alcuni elementi di interesse.\nIl prospetto principale della chiesa \u00e8 a terminale piatto, con un piccolo campanile a vela sul lato sinistro. Il portale \u00e8 strombato verso l'interno, sovrastato da un arco gotico con modanatura liscia. Poco sopra si aprono due finestrelle quadrangolari, al centro delle quali si trova lo stemma in pietra del casato degli Aymerich.L'interno presenta un'unica aula rettangolare senza abside, con tre cappelle sul lato destro. La volta dell'aula \u00e8 costituita da una crociera completa al centro e da due mezze crociere agli estremi, con costoloni.Le volte delle cappelle laterali, a pianta rettangolare, sono a crociere complete, sempre costolonate. Proprio queste volte ogivali conferiscono grande suggestione all'interno del piccolo edificio."}
{"id": "1153501", "revid": "287204", "url": "https://it.wikipedia.org/wiki?curid=1153501", "title": "Serie A2 2001-2002 (pallacanestro femminile)", "text": "Il campionato di pallacanestro femminile di Serie A2 2001-2002 \u00e8 stato il ventiduesimo organizzato dalla LegA Basket Femminile.\nLe ventinove squadre sono divise in due gironi (da 15 e 14 societ\u00e0), con partite di andata e ritorno. Le squadre classificatesi tra il primo e il sesto posto si qualificano per la \"poule promozione\", divisa a sua volta in due gironi misti; le due vincitrici dei gironi vengono promosse in Serie A1. Le retrocessioni sono dirette per le ultime due squadre classificate nei gironi di qualificazione; quelle che arrivano nei quattro posti precedenti vengono ammesse alla \"poule retrocessione\": altri due gironi, le cui ultime classificate retrocedono in Serie B1.\nAl termine della seconda fase, vengono promosse nella massima divisione l'A.S. Vicenza, due anni dopo la retrocessione, e la Virtus Viterbo, che riporta il comune laziale nella massima serie sette anni dopo la chiusura della Sisv."}
{"id": "1153514", "revid": "287204", "url": "https://it.wikipedia.org/wiki?curid=1153514", "title": "Piazza Dante", "text": "Piazza Dante pu\u00f2 riferirsi a:"}
{"id": "1153520", "revid": "767487", "url": "https://it.wikipedia.org/wiki?curid=1153520", "title": "Chris Reifert", "text": "Lasciati i Death, Reifert si trasfer\u00ec a San Francisco e vi fond\u00f2 nel 1988 gli Autopsy. Il gruppo si sciolse nel 1995 e Reifert si un\u00ec insieme a Danny Coralles ai Abscess. Chris Reifert partecip\u00f2 anche a vari progetti con The Ravenous, Doomed e Eat My Fuk."}
{"id": "1153524", "revid": "339392", "url": "https://it.wikipedia.org/wiki?curid=1153524", "title": "Il mutuo possesso nei dieci mondi", "text": ""}
{"id": "1153530", "revid": "1573940", "url": "https://it.wikipedia.org/wiki?curid=1153530", "title": "Cuthona", "text": "Cuthona \u00e8 un genere di molluschi nudibranchi della famiglia Cuthonidae.\nTassonomia.\nIl genere comprende le seguenti specie:\nSinonimi.\nLe seguenti specie, in passato attribuite al genere \"Cuthona\", sono state poste in sinonimia:"}
{"id": "1153534", "revid": "648716", "url": "https://it.wikipedia.org/wiki?curid=1153534", "title": "Atmosfera di Tritone", "text": " Tritone con i suoi 2707\u00a0km di diametro \u00e8 il pi\u00f9 grande satellite naturale di Nettuno; possiede un'atmosfera che ha origine dall'interno del corpo celeste e si compone prevalentemente di azoto, tracce di metano, tracce di argon e monossido di carbonio, per uno spessore di circa 800\u00a0km; fortissimi venti trasportano particelle di polvere per tutti il globo e nubi sottili alcuni chilometri sorvolano la superficie.\nLa sua pressione superficiale risulta di atmosfere, cio\u00e8 circa 1/70\u00a0000 di quella terrestre.\nI vulcani di ghiaccio rappresentano strutture interessanti, il materiale che eruttano probabilmente \u00e8 costituito da azoto liquido, da elementi volatili e composti del metano che provengono dall'interno del satellite; imponenti geyser di cui uno alto 8\u00a0km alimentano la struttura dell'atmosfera.\nAttualmente \"Tritone\" sembra essersi riscaldato in modo significativo: questa scoperta \u00e8 stata possibile grazie a rilevazioni effettuate dal telescopio spaziale Hubble. Il riscaldamento comporta un aumento della pressione atmosferica che \u00e8 quasi raddoppiata dal periodo in cui Voyager 2 si era avvicinato; conseguentemente aumentando la temperatura il ghiaccio di azoto si vaporizza e ci\u00f2 innesca un aumento della stessa pressione atmosferica la quale causa un innalzamento globale della temperatura di 2\u00a0\u00b0C ( da \u2212236\u00a0\u00b0C a \u2212234\u00a0\u00b0C) in nove anni.\nComunque questo aumento di calore di \"Tritone\" pu\u00f2 derivare anche da cicli stagionali, infatti in questo momento il satellite si trova al culmine dell'estate australe e sta ricevendo una maggiore radiazione solare che riscalda la calotta polare e che, di conseguenza, ne muta l'equilibrio climatico. Il colore rosato della calotta polare \u00e8 dovuto al bianco dell'azoto ghiacciato ed al rosso del metano."}
{"id": "1153537", "revid": "36426", "url": "https://it.wikipedia.org/wiki?curid=1153537", "title": "Via Balbi (Genova)", "text": ""}
{"id": "1153539", "revid": "36426", "url": "https://it.wikipedia.org/wiki?curid=1153539", "title": "Scalinata delle Caravelle (Genova)", "text": ""}
{"id": "1153543", "revid": "62591737", "url": "https://it.wikipedia.org/wiki?curid=1153543", "title": "Piazza Caricamento (Genova)", "text": ""}
{"id": "1153544", "revid": "36426", "url": "https://it.wikipedia.org/wiki?curid=1153544", "title": "Piazza Corvetto (Genova)", "text": ""}
{"id": "1153546", "revid": "36426", "url": "https://it.wikipedia.org/wiki?curid=1153546", "title": "Piazza De Ferrari (Genova)", "text": ""}
{"id": "1153548", "revid": "36426", "url": "https://it.wikipedia.org/wiki?curid=1153548", "title": "Galleria Mazzini (Genova)", "text": ""}
{"id": "1153551", "revid": "1862310", "url": "https://it.wikipedia.org/wiki?curid=1153551", "title": "Crealla", "text": "Crealla \u00e8 una localit\u00e0 montana frazione del comune di Valle Cannobina nella provincia del Verbano-Cusio-Ossola, in Piemonte.\n\u00c8 situata a circa 600 metri di altezza nell'Alta Valle Cannobina, tra il Rio Crealla ed il Rio Falmenta; \u00e8 raggiungibile da una strada asfaltata solo dal 2006 e conta al 1\u00ba gennaio 2007 23 residenti fissi.\nStoria.\nRitrovamenti archeologici avvenuti in Valle Cannobina dimostrano della presenza di insediamenti abitativi nella zona gi\u00e0 all'epoca pre-Romana ma non si hanno fonti certe per definire la nascita di Crealla. Alcuni cenni storici la ritengono sorgere intorno al 1600 come alpeggio di Traffiume, altri la ritengono esistente gi\u00e0 dal XV secolo. Le principali fonti storiche provengono ovviamente dalla bibliografia ecclesiastica da cui apprendiamo che la Chiesa di San Pietro esiste (anche se sorta in qualit\u00e0 di cappella) probabilmente dal 1600.\nIntorno all'anno 1700 venne istituita una cappellania e la cappella trasformata in oratorio. Nel 1759 Crealla ha la sua Parrocchia staccandosi da quella di Falmenta e negli anni successivi fervono molti lavori nell'attuale piazza. Il monumento in granito presente nel sagrato riporta la data 1793, il monumento era all'ingresso del cimitero che nel 1807 venne spostato dove si trova attualmente; il campanile, alto circa 25 metri, fu eretto nel 1823 mentre sulla facciata della chiesa \u00e8 riportata la data 1835.\nIl momento di massimo fulgore di Crealla si ha probabilmente proprio in questo secolo di lavori (tra il 1750 e il 1850) quando la sua popolazione giunse a quasi 600 abitanti per poi vedere un rapido declino il cui apice si \u00e8 avuto proprio nel secolo scorso, soprattutto dal dopoguerra.\nFino alla met\u00e0 del secolo scorso erano presenti in paese diverse botteghe ed osterie che man mano sono andate chiudendo, le ultime due hanno chiuso definitivamente i battenti nel 1995.\nLa strada.\nSolo nel 2006, dopo alcuni mesi dall'apertura, \u00e8 stata inaugurata la strada provinciale, il progetto vide tra i suoi maggiori promotori, don Bruno Giorgetti, che fu parroco \"provvisorio\" per 40 anni.\nFino al 2006 Crealla era raggiungile solo a piedi, principalmente da due mulattiere: da Falmenta e da Ponte Falmenta, sulla Strada statale 631 della Valle Cannobina.\nLa mulattiera da Ponte Falmenta \u00e8 comparsa anche su alcune testate giornalistiche nel corso degli anni in quanto era il principale percorso che metteva in comunicazione questo paese alla civilt\u00e0: circa 1750 gradini che si inerpicano dopo aver superato tre ponti rispettivamente sul Canobbino, Rio Falmenta e Rio Crealla.\nMonumenti e luoghi di interesse.\nLa chiesa parrocchiale \u00e8 dedicata ai Santi Pietro e Paolo.\nDall'estate del 2009 \u00e8 possibile visitare gratuitamente il \"Piccolo Museo del Gildo\" che ospita oggetti antichi caratteristici del luogo."}
{"id": "1153554", "revid": "36426", "url": "https://it.wikipedia.org/wiki?curid=1153554", "title": "Piano di Sant'Andrea (Genova)", "text": ""}
{"id": "1153563", "revid": "36426", "url": "https://it.wikipedia.org/wiki?curid=1153563", "title": "Via del Campo (Genova)", "text": ""}
{"id": "1153571", "revid": "767487", "url": "https://it.wikipedia.org/wiki?curid=1153571", "title": "Love Their Country", "text": "Love Their Country \u00e8 il sesto album della cover band statunitense Me First and the Gimme Gimmes pubblicato per la Fat Wreck Chords nel 2006. Questo album \u00e8 fatto di cover di canzoni country, western ed anni cinquanta di artisti come Johnny Cash e The Eagles."}
{"id": "1153575", "revid": "2028514", "url": "https://it.wikipedia.org/wiki?curid=1153575", "title": "Credito galattico standard", "text": "Nell'universo fantascientifico di Guerre stellari, i crediti della Repubblica, noti anche come datarie repubblicane (e successivamente come crediti imperiali), sono la valuta principale di tutti i mondi che fanno parte della Repubblica Galattica.\nForma.\nInizialmente i crediti potevano essere reperibili sia in moneta che in carta, ma successivamente presero piede i crediti sotto forma di chip, che caddero in disuso dopo l'ascesa dell'Impero\nDeclino.\nA causa della varie guerre, le popolazioni dei vari pianeti coinvolti, credendo che i crediti avrebbero perso valore, cominciarono a stampare delle proprie valute, rendendo obsolete le datarie. Dopo la fine della Repubblica, l'Impero torn\u00f2 ad usarli, chiamandoli \"crediti imperiali\" e questi furono nuovamente accettati in gran parte della galassia. Solo pochi pianeti continuarono ad usare la propria moneta.\nCiononostante, dopo la Battaglia di Endor, i crediti ritornarono inutilizzati e ogni popolazione torn\u00f2 ad usare la propria moneta."}
{"id": "1153581", "revid": "729019", "url": "https://it.wikipedia.org/wiki?curid=1153581", "title": "Depurinazione", "text": "Per depurinazione si intende la perdita di una base azotata purinica (adenina o guanina) da un nucleotide per rottura di un legame glicosidico. Di solito il processo avviene in nucleotidi inseriti in una catena di acido nucleico come DNA o RNA: la reazione lascia un sito detto \"apurinico\" o pi\u00f9 generalmente \"abasico\", ovvero un sito in cui \u00e8 presente solo lo \"scheletro\" zucchero-fosfato dell'acido nucleico e, in posizione 1' dello zucchero (desossiribosio nel DNA, ribosio nel RNA), rimarr\u00e0 un gruppo ossidrilico al posto della base eliminata.\nLa reazione pu\u00f2 avvenire spontaneamente per idrolisi, anche se molto di rado. La depurinazione pu\u00f2 per\u00f2 anche essere indotta da agenti mutageni come l'aflatossina B o da altri metaboliti endogeni. Circa 10000 purine sono perse in questo modo ogni giorno in una tipica cellula di mammifero, un dato ricavabile indirettamente dal numero di siti abasici (AP) della cui formazione \u00e8 responsabile in massima parte la depurinazione. Una stima del numero di siti AP per cellula \u00e8 stata fornita da Nakamura J. et al. Cancer Res. 1998 Jan 15;58(2):222-5.\nIl fenomeno pu\u00f2 causare mutazioni genetiche nella cellula in cui si manifesta. In particolare, se non \u00e8 riparato prima dai sistemi di riparazione (basate su una endonucleasi AP, sulla DNA Polimerasi e sulla Ligasi) crea problemi nel corso della successiva replicazione del DNA che contiene il sito \"apurinico\": la DNA polimerasi di fronte a questo sito non \u00e8 in grado di continuare la sua reazione. In questi casi intervengono sovente, per evitare il blocco della replicazione con ingenti danni, particolari sistemi di riparazione del DNA come le polimerasi che riparano le tranlesioni che tuttavia non sono ad elevata fedelt\u00e0 e possono introdurre mutazioni fra cui anche delezioni."}
{"id": "1153582", "revid": "74801", "url": "https://it.wikipedia.org/wiki?curid=1153582", "title": "Creta di Aip", "text": "La Creta di Aip (\"Trogkofel\" in tedesco) () \u00e8 una montagna delle Alpi Carniche: il versante sud si trova in territorio italiano ed \u00e8 compreso nei comuni di Pontebba, Moggio Udinese e Paularo (in provincia di Udine), mentre il versante nord si trova in territorio austriaco. La parte sommitale della montagna \u00e8 un ampio piano leggermente inclinato da nord verso sud, caratterizzato da tavolati di roccia intersecati da grandi fratture in cui si sviluppano notevoli fenomeni carsici."}
{"id": "1153585", "revid": "1573940", "url": "https://it.wikipedia.org/wiki?curid=1153585", "title": "Catriona (zoologia)", "text": "Catriona \u00e8 un genere di molluschi nudibranchi della famiglia Trinchesiidae.\nTassonomia.\nIl genere comprende le seguenti specie:"}
{"id": "1153587", "revid": "834", "url": "https://it.wikipedia.org/wiki?curid=1153587", "title": "Claude Charles Fauriel", "text": ""}
{"id": "1153588", "revid": "834", "url": "https://it.wikipedia.org/wiki?curid=1153588", "title": "Charles-Claude Fauriel", "text": ""}
{"id": "1153589", "revid": "36426", "url": "https://it.wikipedia.org/wiki?curid=1153589", "title": "San Donato (Genova)", "text": ""}
{"id": "1153592", "revid": "339392", "url": "https://it.wikipedia.org/wiki?curid=1153592", "title": "Rescritto di Nazaret", "text": ""}
{"id": "1153593", "revid": "729019", "url": "https://it.wikipedia.org/wiki?curid=1153593", "title": "Tour della Nazionale di rugby a 15 del Sudafrica 1912-1913", "text": "Il Tour della Nazionale di rugby a 15 del Sudafrica 1912-1913 fu una serie di incontri di rugby a 15 disputati dalla nazionale sudafricana in tour in Gran Bretagna e Francia. Fu un tour trionfale per i sudafricani, che batterono tutte le nazionali britanniche (, ,), conquistando quindi il Grande Slam, oltre la .\nIl tour vide anche il disputarsi di molti incontri con club, selezioni ad inviti e contee. Fu il secondo tour sudafricano nell'emisfero nord dopo quello del 1906-1907.\nIl capitano per il tour fu William Millar, malgrado fosse stato l'ultimo ad essere stato selezionato, e malgrado non fosse originariamente preferito dai selezionatori, ma fu imposto dal South African Rugby Board.\nQuesto perch\u00e9 Millar aveva gi\u00e0 fatto parte della squadra del tour del 1906, ma non era altrettanto popolare tra i colleghi e il pubblico del capitano di quel tour, Paul Roos.\nGli altri due reduci del tour precedente erano il vicecapitano Fred 'Uncle' Dobbin e Doug Morkel. Facevano parte del team anche due famiglie di fratelli: Richard, Freddie e John Luyt e Gerhard and Jacky Morkel."}
{"id": "1153599", "revid": "2373", "url": "https://it.wikipedia.org/wiki?curid=1153599", "title": "Jet stream", "text": ""}
{"id": "1153601", "revid": "729019", "url": "https://it.wikipedia.org/wiki?curid=1153601", "title": "Abdullah the Butcher", "text": "Shreve ha lottato in molte tra le pi\u00f9 importanti federazioni statunitensi e giapponesi, ma non ha mai lavorato per la World Wrestling Federation; Fino al 2010 ha preso parte a molti eventi del circuito indipendente e della All Japan Pro Wrestling, utilizzando lo stile hardcore che lo ha sempre caratterizzato, pur mostrando evidenti difficolt\u00e0 anche nello svolgimento delle azioni pi\u00f9 semplici a causa dell'et\u00e0 ormai avanzata e della sua obesit\u00e0. \u00c8 un lottatore molto noto anche in Giappone.\nCarriera.\nProveniente da povera famiglia di immigrati africani, Shreve ha dovuto imparare a guadagnarsi da vivere svolgendo una serie di piccoli lavori. Apprese molte tecniche di Judo e Karate da un maestro di origini cinesi, debutt\u00f2 nel mondo del wrestling nella seconda met\u00e0 degli anni cinquanta, esibendosi per lo pi\u00f9 in piccole federazioni canadesi, combattendo svariati match a Vancouver, a Calgary e a Montr\u00e9al. Interpret\u00f2 diverse gimmick ma quella che lo rese celebre presso il grande pubblico, fu l'identit\u00e0 di \"Abdullah\", il folle \"macellaio\" del Sudan che si serve di una forchetta o di altri corpi contundenti per infierire sadicamente sugli avversari. Essendo impossibilitato dalla sua stessa mole (\u00e8 alto 1 metro e 86 centimetri ma pesa pi\u00f9 di 170 chili) ad impostare il suo stile di lotta sull'agilit\u00e0 e sulla tecnica, ripieg\u00f2 su uno stile brutale, da rissa di strada, mixando pugni, calci, morsi, testate e scorrettezze varie a sorprendenti colpi di arti marziali.\nLa presenza di Abdullah sul ring, il quale si presenta con un copricapo tipico degli sceicchi arabi, \u00e8 qualcosa di inquietante e allo stesso tempo grottesco perch\u00e9, nonostante i fiumi di sangue che normalmente scorrono durante i suoi incontri, non trascura mai di dare alle sue violente performance quel personalissimo tocco di humour nero e trash. Ad esempio, spesso, preso dalla foga del combattimento, esce del tutto fuori di testa e si accanisce vistosamente e senza alcun motivo su cameraman, fotografi e in generale su chiunque gli capiti a tiro. A tal proposito, sono innumerevoli le squalifiche rimediate per aver infranto il regolamento, o i match interrotti dagli arbitri per permettere ai medici di soccorrere i suoi avversari.\nPer questo particolare e selvaggio stile di lotta, Abdullah si \u00e8 guadagnato la fama di iniziatore del genere \"hardcore\" insieme ad un'altra leggenda del ring come \"The Sheik\" Edward George Farhat.\nLeggenda hardcore.\nNegli anni settanta, lo stile di lotta sanguinolento di Abdullah, lo aveva gi\u00e0 spinto in alto nel panorama mondiale del Pro Wrestling e i tremendi scontri con Giant Baba, Jumbo Tsuruta, The Sheik, e i pazzeschi match in coppia proprio con The Sheik contro i fratelli Funks lo avevano reso una celebrit\u00e0 sia in patria che in Giappone. A coronamento di tutto ci\u00f2, un celebre incontro disputatosi nel 1978, contro Carlos Col\u00f3n nella WWC di Porto Rico, viene definito uno dei combattimenti pi\u00f9 brutali della storia del wrestling (i commentatori di lingua spagnola arrivarono a ribattezzare Abdullah con il soprannome di \"El Mostro\"). Proprio questa sfida, contribuisce a fissare un nuovo standard di violenza impensabile per quegli anni, che si traduce nella chiave di svolta ideale per trasformare il ring in un palcoscenico e a dare al genere hardcore un'identit\u00e0 chiara e concreta.\nDa quel momento in poi la crudelt\u00e0 sfoggiata sul ring passa, negli anni ottanta, da bizzarro modus operandi a vero e proprio marchio di fabbrica di quello che i fan hanno iniziato a chiamare affettuosamente \"Abby\". A farne le spese saranno numerose stelle del wrestling come Hulk Hogan, Antonio Inoki, Andr\u00e9 the Giant, Bruiser Brody, Terry Funk e Stan Hansen.\nDa vero indipendente, il macellaio non rimase mai troppo a lungo nella stessa federazione, preferendo continuare a spostarsi di citt\u00e0 in citt\u00e0 vendendo i suoi servigi al miglior offerente. Viaggiando costantemente, Abdullah propag\u00f2 la propria reputazione di lottatore pi\u00f9 violento del mondo. Come conseguenza, veniva spesso ingaggiato da federazioni regionali come monster heel da contrapporre al beniamino del pubblico locale. Questa sua particolarit\u00e0 imped\u00ec ad Abdullah di raggiungere la popolarit\u00e0 a livello internazionale presso i fan che avrebbe potuto dargli un pay-per-view, ma riusc\u00ec comunque ad acquisire una discreta notoriet\u00e0 soprattutto nel Nord America quando nel 1991 inizi\u00f2 a lottare per la World Championship Wrestling.\nTitoli vinti.\nCome risultato dei suoi bizzarri comportamenti, Abdullah the Butcher \u00e8 sempre stato ritenuto pi\u00f9 un'attrazione hardcore che un serio pretendente ad un titolo. Abdullah non ha mai vinto un titolo del mondo in una delle maggiori federazioni, anche se ha comunque collezionato una miriade di titoli regionali durante la sua leggendaria carriera. Vinse la sua prima cintura importante il 23 ottobre 1967 quando, in coppia con Dr. Jerry Graham sconfisse John &amp; Carlos Tolos per l'NWA Canadian Tag Team Championship a Vancouver. Pochi anni dopo, stabilitosi nella zona di Montreal, si aggiudic\u00f2 per tre volte il titolo di IWA International Heavyweight Champion nel periodo 1969-72, combattendo violenti feud contro Ivan Koloff e Johnny Rougeau. Successivamente, nella Stampede di Calgary, vinse l'NWA Canadian Championship e per ben 6 volte il North American Heavyweight Title; il 24 giugno 1972, sconfisse Ernie Ladd a Akron (Ohio), e cattur\u00f2 il primo dei due titoli NWF World Heavyweight vinti in carriera. Durante la met\u00e0 degli anni settanta, si esib\u00ec frequentemente nella Big-Time Wrestling di Detroit, dove in tag team con \u201cKiller\u201d Tim Brooks vinse la versione regionale dei titoli mondiali di coppia NWA. Infine, l'8 febbraio del 1975, sconfisse Bobo Brazil e si aggiudic\u00f2 lo NWA United States Championship (versione di Detroit).\nNel 1986 arriv\u00f2 nella World Class, dove successivamente sconfisse The Great Kabuki per il Texas Brass Knuckles Title mentre aveva un feud in corso con l'altrettanto selvaggio Bruiser Brody. Comunque, forse gli incontri pi\u00f9 memorabili di Abby, si sono svolti a Porto Rico, dove fu proclamato primo vero WWC Universal Heavyweight Champion nel luglio 1982 dopo aver collezionato in precedenza, altri tre regni da campione come Puerto Rican Champion tra il 1978 e il 1981. Le sue violente battaglie contro Carlos Col\u00f3n e Hercules Ayala sono tuttora considerate leggendarie.\nWCW ed ECW.\nAbdullah fece il suo debutto nella World Championship Wrestling dentro un gigantesco pacco regalo. Questo pacco dono doveva essere il regalo per il compleanno di Sting da parte di Cactus Jack. Sting scart\u00f2 il regalo e da questo spunt\u00f2 fuori Shreve che lo assal\u00ec. Da questo episodio nacque un feud tra i tre lottatori, culminato in un \"Chamber of Horrors match\" a Halloween Havoc 1991, nel quale Cactus Jack, accidentalmente \"elettrific\u00f2\" Abdullah su una sedia elettrica posta nel mezzo del ring. A conseguenza di ci\u00f2, Shreve ebbe in seguito un breve feud con il suo vecchio alleato Cactus Jack, nel 1992.\nNel 1993, Abdullah arriv\u00f2 nella ECW, dove ebbe parte in una storyline con Kevin Sullivan, Terry Funk e Stan Hansen, conclusasi nei pay-per-view \"Ultra Clash\" e \"Bloodfest\".\nFinale di carriera.\nPer tutti gli anni novanta e oltre, Abdullah continua a lottare, pur se non con continuit\u00e0 data l'et\u00e0, in tutte le federazioni pi\u00f9 disparate, ad eccezione della WWE, che ha sempre ritenuto Shreve un personaggio troppo \"estremo\", non adatto ad un pubblico di famiglie proprio della federazione di Stanford. Gli incontri pi\u00f9 notevoli di questo finale di carriera sono stati il match contro lo storico rivale (e amico) Carlos Colon nel 2003 e quello che lo ha visto strappare nel 2004 il WWC Universal Title a Carlito (figlio di Colon).\nNonostante questo, nella serata pre-WrestleMania XXVII del 2 aprile 2011, Shreve \u00e8 stato introdotto nella WWE Hall of Fame da Terry Funk, consacrandosi definitivamente tra le leggende di questo sport. All'inizio del 2012, Abdullah the Butcher partecip\u00f2 al programma radiofonico \"Wrestling Marks of Excellence\" dichiarando di aver regalato l'anello della Hall of Fame a suo fratello, in quanto essendo nell'industria del wrestling da molto tempo, secondo lui avrebbe dovuto essere ammesso decenni prima e non in maniera cos\u00ec tardiva.\nVita privata.\nFuori dal wrestling, Shreve \u00e8 proprietario di due ristoranti (uno ad Atlanta, l'altro in Giappone) chiamati \"Abdullah the Butcher's House of Ribs and Chinese Food.\" Shreve \u00e8 spesso presente nei locali per incontrare i fan e firmare autografi. Shreve e il suo ristorante sono apparsi nel video musicale del brano \"Damn!\" del gruppo Youngbloodz. Il ristorante di Shreve \u00e8 stato anche citato nel film del 2006 \"ATL\" durante una scena in cui il personaggio chiamato Ant (interpretato da Evan Ross) e due amici discutono circa vari locali. Il 24 luglio 2016 \u00e8 stata diffusa la notizia della chiusura del ristorante di Atlanta.\nDopo l'ammissione di Shreve nella WWE Hall of Fame nel 2011, Superstar Billy Graham richiese che il suo nome fosse rimosso dall'arca della gloria, dichiarando: \"Si tratta di un'organizzazione senza vergogna per insediare un animale assetato di sangue come Abdullah the Butcher nella loro inutile ed imbarazzante Hall of Fame, e voglio che il nome di Superstar Billy Graham non abbia nulla a che fare con essa\". Lo sdegno di Graham fu causato dalle ricorrenti accuse mosse a Shreve di aver infettato alcuni wrestler con il virus dell'epatite C combattendo sanguinosi match sul ring e tagliando gli avversari con svariati oggetti senza il loro consenso. Graham menzion\u00f2 anche il fatto che fu vicino ad uccidere un wrestler amatoriale indiano a causa del tanto sangue perso e fu mutilato durante un match in Canada. Replicando a Graham, Shreve menzion\u00f2 la loro passata amicizia di vecchia data, chiese le vere ragioni del suo sfogo, e neg\u00f2 di aver mai contratto tale malattia. Lo stesso anno, il wrestler canadese Devon Nicholson, sostenitore del fatto di aver contratto l'epatite C quando Shreve lo fer\u00ec sul ring senza il suo consenso, gli intent\u00f2 una causa legale. Il 3 giugno 2014, un tribunale di Ontario condann\u00f2 Shreve al pagamento di 2,3 milioni di dollari di danni a Nicholson.\nTitoli e riconoscimenti.\nAll Japan Pro Wrestling\nBig Japan Pro Wrestling\nNWA Central States\nGeorgia Championship Wrestling\nInternational Wrestling Association\nLutte Internationale (Montreal)\nMidwest Wrestling Federation\nNWA All-Star Wrestling\nNWA Detroit\nNWA New Zealand\nNWA Southwest\nNational Wrestling Federation\nStampede Wrestling\nTokyo Pro Wrestling\nWorld Wrestling Council\nPro Wrestling Illustrated\nProfessional Wrestling Hall of Fame\nWorld Class Championship Wrestling\nWorld Wrestling Entertainment"}
{"id": "1153606", "revid": "174852", "url": "https://it.wikipedia.org/wiki?curid=1153606", "title": "Radgast", "text": ""}
{"id": "1153622", "revid": "697352", "url": "https://it.wikipedia.org/wiki?curid=1153622", "title": "I Belong to You", "text": "I Belong to You (\"appartengo a te\" in inglese) pu\u00f2 riferirsi a:"}
{"id": "1153626", "revid": "466539", "url": "https://it.wikipedia.org/wiki?curid=1153626", "title": "Harai Goshi", "text": " L'Harai-Goshi (letteralmente \"spazzata d'anca\") \u00e8 la tecnica numero 15 del Gokyo e fa parte del gruppo delle tecniche d'anca.\nLa storia.\nL'origine della tecnica \u00e8 tramandata da generazioni di \"sensei\" (maestri). Kan\u014d Jigor\u014d, fondatore del Judo, spiegava ed impiegava in \"randori\" la sua \"tecnica divina\" (Uki-goshi). Il \"Tokui-Waza\" (tecnica favorita) \u00e8 notoriamente un'arma a doppio taglio: consente di avere una tecnica risolutrice e di cui si \u00e8 veramente padroni, ma essendo anche la tecnica che pi\u00f9 maggiormente si utilizza \u00e8 inevitabilmente \"leggibile\" se si \u00e8 compagni di studio. Questo problema si present\u00f2 anche al maestro con i suoi allievi. Non appena Kano si lanciava nella sua tecnica favorita, l'allievo schivava e contrattaccava in Seoi-nage o simili. Il maestro non voleva abbandonare la sua tecnica favorita e trov\u00f2, quindi, una variante.\nNel randori successivo con i suoi allievi il maestro Kano entrava in Uki-goshi, l'allievo schivava e mentre si lanciava in avanti il maestro stendeva il piede ostacolando la controtecnica e di conseguenza proiettando il compagno/sfidante. Cos\u00ec facendo ogni qual volta il maestro attaccava, gli allievi non sapevano se aspettarsi il tiro classico o la variante. L'insegnamento ricavato dall'azione del maestro \u00e8 duplice: se da un lato aiuta l'allievo a comprendere appieno la tecnica, d'altro canto insegna uno dei principi fondamentali del Judo: il Judoka deve saper affrontare ogni situazione al meglio, sfruttando le condizioni in cui si trova, curando i particolari e ampliando il proprio repertorio.\nCon il passare degli anni la variante del maestro venne affinata e divenne una tecnica indipendente dall'Uki-goshi. Ancora oggi Harai-Goshi viene insegnata con la stessa presa di Uki-goshi o O-goshi per permettere una migliore assimilazione della tecnica da parte del principiante. Nello studio del Nage-no-kata persiste la forma \"antica\" della tecnica con presa dietro la spalla.\nL'esecuzione.\nLa situazione ideale \u00e8 quella con Uke squilibrato avanti a destra con il tallone destro sollevato. Tirando la manica destra dell'avversario, Tori porta il peso di Uke interamente sul piede destro. Il piede sinistro di Tori esegue un movimento rotatorio e si posiziona in mezzo alle gambe di Uke (nella stessa direzione). La gamba destra viene successivamente posta a sbarramento all'altezza del ginocchio dell'avversario. La mano destra afferra Uke sotto l'ascella sinistra e la parte esterna dell'anca di Tori si posiziona sull'inguine di colui che subisce la tecnica. La fase di proiezione si sviluppa chinandosi in avanti fino a che la gamba, proseguendo il movimento, spazza quella di Uke creando idealmente un circolo.\nSuccessioni e contraccolpi.\nGli attacchi successivi che possono essere portati da Tori sono innumerevoli. Fra i principali: Harai-makikomi, Soto-makikomi, Hane-goshi, Seoi-nage, O-soto-gari. I possibili contraccolpi sono Utsuri-goshi, Ushiro-goshi e simili.\nVideo.\nIl maestro Takashi Koike spiega l'Harai Goshi"}
{"id": "1153627", "revid": "56818", "url": "https://it.wikipedia.org/wiki?curid=1153627", "title": "Grande rivolta Giudaica", "text": ""}
{"id": "1153628", "revid": "125959961", "url": "https://it.wikipedia.org/wiki?curid=1153628", "title": "Le voci di dentro", "text": "Le voci di dentro \u00e8 una commedia in tre atti di Eduardo De Filippo composta nel 1948 e inserita dall'autore nella raccolta \"Cantata dei giorni dispari\".\nTrama.\nAlberto Saporito \u00e8 un apparecchiatore di feste popolari, e vive col fratello Carlo e lo zio Nicola. Una notte sogna che i vicini di palazzo, i Cimmaruta, uccidono il suo amico Aniello Amitrano e fanno sparire il cadavere. Nel sogno, lucidissimo, Alberto vede dove sono nascosti i documenti che possono incastrare i vicini. \nL'indomani, fatta la denuncia in questura, fa arrestare i Cimmaruta, e rimasto solo in casa con il portiere Michele cerca i documenti. Solo allora, all'improvviso, s'accorge di aver sognato il tutto e capisce il guaio che ha combinato.\nRitrattata la denuncia dal commissariato di polizia, Alberto si trova ora nei guai: il procuratore della Repubblica, insospettito, crede che egli abbia agito in tal modo per paura od altro. Inoltre rischia una querela per calunnia da parte dei vicini. Ma quel che viene messo in moto, in una rapida degenerazione, \u00e8 un meccanismo che sveler\u00e0 tutte le meschinit\u00e0 della maggior parte degli altri personaggi. Carlo, il fratello, nell'evenienza dell'arresto, cerca immediatamente un compratore per tutto il materiale per l'allestimento delle feste popolari, e tenta di farne firmare ad Alberto la cessione, adducendo varie scuse. I Cimmaruta, che vengono a trovarlo uno alla volta, si mostrano stranamente gentili e si accusano l'uno con l'altro cercando di salvare il resto della famiglia. Converranno, alla fine, di dover assassinare Alberto per salvarsi da un omicidio che, al termine della commedia, si scopre essere solamente un sogno, in quanto Aniello \u00e8 vivo e vegeto. A questo punto Alberto, fingendo di aver trovato i documenti, chiama assassini i vicini e spiega a cosa si riferisce: assassini della stima e della fiducia reciproche, ammettendo un omicidio come potenziale prassi, sospettando degli stessi familiari:\n\u00abVoi m\u00f2 volete sapere perch\u00e9 siete assassini ... in mezzo a voi magari ci sono pure io e non me ne accorgo ... Avete sospettato l'uno dell'altro ... Io vi ho accusati e voi non vi siete ribellati, lo avete ritenuto possibile. Un delitto lo avete messo fra le cose probabili di tutti i giorni; un assassinio nel bilancio familiare! La stima, don Pasqua', la stima! ... La fiducia scambievole ... senza la quale si pu\u00f2 arrivare al delitto.\u00bb\nIn fondo ammette Alberto Saporito \u00e8 compreso anche lui fra loro, senza saperlo: infatti con quel sogno, ha inconsciamente creduto i vicini capaci di un tale crimine.\nLe voci di dentro sono i pensieri e i sospetti che i Cimmaruta covano verso i loro familiari, e che si manifestano alla prima occasione.\nAnalisi della commedia.\nIn quest'opera ritorna il tema dell'ambiguit\u00e0 di rapporto fra realt\u00e0 e sogno. Il filo conduttore di questa commedia, forse la pi\u00f9 amara scritta da Eduardo, \u00e8 l'incomunicabilit\u00e0 simboleggiata dallo zi' Nicola, l'enigmatico personaggio \"(\u0160paravierzi)\", che per disillusione delle cose umane ha rinunciato a parlare preferendo esprimersi con una sorta di \"Codice Morse\" dove i punti e le linee sono lo scoppio di petardi. Questo personaggio \u00e8 la metafora di chi, dolorosamente, vuole mantenersi estraneo e al di fuori dalle meschine vicende del mondo; abita in una sorta di palafitta, eretta al centro della scena, lontano dalle vicende che si svolgono sul palcoscenico, e l\u00ec morir\u00e0 nel mezzo della commedia, tornando a parlare poco prima di morire, solo per esclamare: \u00ab\"Per favore, un poco di pace!\"\u00bb.\nZi' Nicola ha smesso di parlare poich\u00e9 il mondo non lo ascolta pi\u00f9. \u00c8 questo il tema del mutismo e del silenzio che torner\u00e0 in altre commedie di Eduardo da \"Mia famiglia\" a \"Gli esami non finiscono mai\". Rifugiarsi quindi nel silenzio o nel sogno \u00e8 visto come unico sfogo delle inquietudini umane: con il racconto del sogno sanguinolento della cameriera Maria e del portiere Michele che rimpiange i bei sogni a colori della giovinezza si apre la commedia dove proprio un sogno, quello di Alberto Saporito sar\u00e0 l'evento scatenante della vicenda, portando progressivamente a galla le ipocrisie, le amarezze e le meschinit\u00e0 dei personaggi coinvolti. Ancora una volta appare il tema centrale delle commedie eduardiane: la famiglia qui rappresentata con un ritratto al vetriolo della \"famiglia rispettabile\". Sullo sfondo l'Italia uscita da quella guerra che ha portato nevrosi e disillusioni, la difficolt\u00e0 nel quotidiano \"tirare a campare\", e l'abbrutimento dell'uomo che ormai vede nell'altro un suo nemico."}
{"id": "1153632", "revid": "1573940", "url": "https://it.wikipedia.org/wiki?curid=1153632", "title": "Embletonia", "text": "Embletonia \u00e8 un genere di molluschi nudibranchi, unico genere della famiglia Embletoniidae .\nTassonomia.\nIl genere comprende le seguenti specie:"}
{"id": "1153634", "revid": "585241", "url": "https://it.wikipedia.org/wiki?curid=1153634", "title": "Mattatia", "text": "Contesto.\nAntioco IV, in cambio di privilegi concessi all'\u00e9lite ebraica ellenizzata, riusc\u00ec ad impadronirsi del tesoro del Tempio di Gerusalemme, che fece sconsacrare e adibire al culto pagano di Zeus Olimpo. Mattatia uccise l'apostata ebreo preposto al nuovo culto e si rifugi\u00f2 sui monti insieme ai suoi cinque figli e a numerosi seguaci Asidei, dando l'avvio alla rivolta.\nStoria.\nIl Primo Libro dei Maccabei afferma che il re Antioco IV Epifane impose il culto degli idoli pagani, perseguitando gli Israeliti che continuavano ad obbedire alla Legge, a compiere sacrifici e praticare la circoncisione:\nFlavio Giuseppe afferma nelle \"Antichit\u00e0 Giudaiche\" che Apelle, emissario di Antioco IV fece costruire a Modin un altare dedicato agli dei pagani, e che questi ordin\u00f2 a Mattat\u00eca, che era la pi\u00f9 influente autorit\u00e0 spirituale del luogo, di accondiscendere al volere del re, compiendo sacrifici in onore dell'idolo. Mattat\u00eca si rifiut\u00f2, richiamando gli Ebrei a non abbandonare la tradizione e le pratiche religiose dei loro padri, e, quando un Ebreo ellenizzato si dichiar\u00f2 pronto ad adorare il nuovo idolo e a collaborare col nuovo re, Mattat\u00eca lo uccise e distrusse l'altare pagano, mentre i suoi figli uccidevano l'inviato di Seleuco. Nuovamente, Mattat\u00eca disse alla folla di restare saldamente fedeli alla legge e di unirsi alla rivolta.\nIn modo simile, 1 Maccabei 2:23-28 afferma:\nMorte ed eredit\u00e0.\nSecondo il Primo Libro dei Maccabei, Mattatia \"mor\u00ec nell'anno centoquarantasei e fu sepolto nella tomba dei suoi padri in Modin; tutto Israele fece grande pianto su di lui\". Le datazioni nel Primo Libro dei Maccabei sono riferite al primo anno di dominio dei Greci (I, v. 10). \nFlavio Giuseppe data la morte di Mattat\u00eca nel 166 a.C., affermando che fu sepolto a Modin. La sua tomba giace non lontano da quella dei suoi figli.\nDopo aver educato i figli ad una scrupolosa osservanza delle prescrizioni bibliche, incaric\u00f2 suo figlio maggiore Giuda Maccabeo di proseguire la lotta, e Simone di essere suo consigliere. \nEntrambi perirono in battaglia, cos\u00ec come gli altri fratelli: Giovanni, Eleazaro e Gionata. \nDopo la sua morte nel 165 a.C., i figli proseguirono l'attivit\u00e0 politico-religiosa avviata dal padre.\nDinastia asmonea.\nSimone e i suoi discendenti diedero vita alla dinastia asmonea che regn\u00f2 su Israele fino al tempo di Erode 37 a.C.). Questi spos\u00f2 in seconde nozze Mariamne, diretta discendente del casato degli Asmonei, da cui ebbe quattro figli.\nI due maschi Aristobulo ed Alessandro furono entrambi giustiziati per strangolamento nel 7 a.C. a Sebaste di Samar\u00eca, ponendo cos\u00ec fine alla secolare dinastia asmonea.\nChanukkah.\nGli eventi della Guerra dei Maccabei formano la base per la festivit\u00e0 di Chanukkah, celebrata dagli Ebrei il 25 di Kislev nel calendario ebreo, che corrisponde al periodo compreso fra met\u00e0 di novembre e la fine di dicembre nel Calendario Gregoriano."}
{"id": "1153636", "revid": "1543377", "url": "https://it.wikipedia.org/wiki?curid=1153636", "title": "Orgoglio e pregiudizio (miniserie televisiva 1995)", "text": "Orgoglio e pregiudizio (\"Pride and Prejudice\") \u00e8 una miniserie televisiva britannica del 1995. Prodotta da Sue Birtwistle e diretta da Simon Langton, fu adattata in sei puntate da Andrew Davies dall'omonimo romanzo di Jane Austen.\nQuesta miniserie, molto fedele al testo originale ma anche piena di umorismo e vitalit\u00e0, permise a molti spettatori di scoprire Jane Austen non solo come una \"scrittrice accademica\" e stimol\u00f2 un nuovo interesse verso i suoi romanzi.\nProdotta dalla BBC con la collaborazione della Arts &amp; Entertainment Network, divenne un vero e proprio cult in Gran Bretagna e in altri paesi di cultura britannica, svolgendo un ruolo importante nella carriera di Colin Firth e ricevendo numerosi premi nel 1996, tra cui il Premio BAFTA TV a Jennifer Ehle come \"Migliore attrice\" e un Emmy per i costumi.\nDefinita dal New York Times \u00abun mix spiritoso di relazioni sociali e amorose, abilmente avvolte nelle ambizioni e nelle illusioni di una nobilt\u00e0 di provincia\u00bb, la miniserie ha ispirato la scrittrice Helen Fielding per il suo romanzo \"Il diario di Bridget Jones\".\nTrama.\nPrima puntata.\nIl Signor Bingley, un gentiluomo del nord dell'Inghilterra, visita Netherfield nell'Hertfordshire con l'intenzione di trasferirvisi. Avuta notizia del suo arrivo, la Signora Bennet spera che il giovane possa sposare una delle sue cinque figlie: Jane, Elizabeth, Mary, Kitty e Lydia. Al ballo del paese Bingley e Jane si piacciono immediatamente mentre il suo ricchissimo amico, Fitzwilliam Darcy, sdegna la compagnia degli invitati e definisce Elizabeth (che non vista lo ascolta) \u00abtollerabile suppongo, ma non abbastanza bella da tentarmi\u00bb. Il giorno dopo, Jane \u00e8 invitata a Netherfield dalla sorella di Bingley, Caroline, ma si ammala durante la visita. Per la permanenza forzata della sorella, Elizabeth \u00e8 invitata a Netherfield per due giorni durante i quali si susseguono numerosi dialoghi pungenti con il Signor Darcy.\nSeconda puntata.\nIl Signor Collins, uno strambo ecclesiastico, va in visita ai suoi cugini, i Bennet. William Collins, destinato ad ereditare la tenuta di Longbourn alla morte del Signor Bennet, spera di poter sposare una delle sue cugine e sceglie Elizabeth fra tutte. Durante una passeggiata al villaggio di Meryton, le sorelle Bennet conoscono un nuovo membro della milizia, George Wickham, con cui stringono presto amicizia. Elizabeth apprende da Wickham che il padre del Signor Darcy gli era molto affezionato e che, alla sua morte, il figlio ha negato l'eredit\u00e0 che gli spettava andando contro le volont\u00e0 del padre. Questo non fa che accrescere il risentimento di Elizabeth verso il Signor Darcy nonostante si ritrovino a danzare insieme al ballo di Netherfield. Durante il ballo, i Bennet si rendono ridicoli agli occhi di Darcy e dei Bingley, cos\u00ec che Elizabeth e Jane finiscono per essere le sole Bennet ben viste a Netherfield.\nIl Signor Collins chiede a Elizabeth di sposarlo ma lei lo rifiuta nonostante le insistenze della madre; la migliore amica di Elizabeth, Charlotte Lucas, invita Collins a stare a Lucas Lodge.\nTerza puntata.\nCharlotte accetta la proposta di matrimonio del signor Collins, mortificando Elizabeth che per\u00f2 la perdona. Dopo la partenza dei Bingley per Londra, Jane decide di trascorrere un po' di tempo dagli zii londinesi, i Gardiner. Al suo arrivo in citt\u00e0 le sorelle di Bingley, che non vedono di buon occhio una possibile unione del fratello con Jane, la trattano freddamente e le impediscono, in accordo con Darcy, di vedere Charles. Elizabeth \u00e8 invece ospite dei Collins alla canonica di Hunsford, confinante con Rosings Park, residenza dell'altezzosa Lady Catherine de Bourgh, zia di Darcy. Incontra Darcy pi\u00f9 volte e scopre che \u00e8 il responsabile della separazione di Bingley e Jane. Poco dopo, Darcy la chiede in moglie, esprimendole il suo ardente amore nonostante le sue modeste origini; al rifiuto di Elizabeth, Darcy allude ai comportamenti imbarazzanti della sua famiglia, mentre lei gli rinfaccia il carattere orgoglioso e arrogante oltre alla sua cattiveria verso Wickham e Jane.\nQuarta puntata.\nDarcy si giustifica con una lunga lettera a Elizabeth delle azioni verso Wickham e verso Bingley e Jane. Wickham ha in realt\u00e0 cercato di adescare per denaro la giovane sorella di Darcy, Georgiana. Questo fa cambiare un po' a Elizabeth l'opinione che aveva su Darcy. Per ci\u00f2 che riguarda Jane, invece, Darcy crede che i suoi sentimenti per Bingley non siano profondi e, inoltre, era sua intenzione salvare l'amico da un'unione con una famiglia di cos\u00ec poche maniere, favore che non \u00e8 riuscito a fare a se stesso. Al ritorno a Longbourn, il Signor Bennet acconsente che Lydia segua la milizia a Brighton, ospite della moglie del colonnello. Elizabeth parte per un viaggio con i Gardiner che include, fra le varie tappe, una visita alla residenza del Signor Darcy, Pemberley, durante l'assenza del padrone di casa. In visita alla tenuta i viaggiatori sono accolti dalla governante che esprime loro tutta la sua ammirazione per il carattere buono e generoso del padrone ed \u00e8 proprio in questo periodo che Elizabeth inizia ad innamorarsi del signor Darcy. Nel frattempo Darcy giunge a Pemberley e fa un bagno nel lago per rinfrescarsi dal viaggio. Durante l'imprevisto e impacciato incontro dei due, Darcy \u00e8 stranamente amichevole ed educato anche con i Gardiner, nonostante la loro modesta estrazione sociale e questo suo comportamento accresce l'ammirazione di Elizabeth nei suoi confronti.\nQuinta puntata.\nDarcy, Georgiana e Bingley visitano la locanda dove alloggiano i Gardiner per invitare i tre il giorno seguente. A Pemberley Georgiana ed Elizabeth suonano insieme mentre quest'ultima e Darcy si scambiano molti sguardi intensi. La mattina seguente Elizabeth riceve due lettere da Jane che le comunicano che Lydia \u00e8 fuggita con Wickham; durante la sconvolgente lettura arriva Darcy che la aiuta a riprendersi. Elizabeth e i Gardiner ripartono immediatamente per Longbourn per aiutare il Signor Bennet nella ricerca dei fuggitivi; Elizabeth immagina che non rivedr\u00e0 mai pi\u00f9 il Signor Darcy e ne rimane un po' triste. Dopo pochi giorni, lo zio Gardiner scrive di aver trovato Lydia e Wickham a Londra ma che non sono sposati. Per evitare lo scandalo dichiara di impegnarsi, in nome del Signor Bennet, a prendere accordi con Wickham affinch\u00e9 il matrimonio avvenga al pi\u00f9 presto.\nSesta puntata.\nI neo-sposi tornano in visita a Longbourn e Lydia si lascia sfuggire che Darcy era presente alle sue nozze. Dopo una richiesta di chiarimento da parte di Elizabeth, la Signora Gardiner risponde in una lettera che in realt\u00e0 \u00e8 stato Darcy a trovare i fuggitivi e ad impegnarsi economicamente per convincere Wickham a sposare Lydia. I Bingley e Darcy tornano a Netherfield e finalmente Charles, con l'approvazione dell'amico, chiede a Jane di sposarlo e si fidanzano ufficialmente. Poco dopo, Lady Catherine de Bourgh, che spera che Darcy sposi sua figlia Anne, arriva a sorpresa a Longbourn e chiede a Elizabeth di smentire il suo fidanzamento col Signor Darcy. Dopo delle risposte evasive, lei ammette che si tratta di una notizia non vera ma rifiuta di promettere che non lo sposer\u00e0 mai. Durante una passeggiata Elizabeth dice a Darcy di sapere del suo coinvolgimento nelle nozze tra Lydia e Wickham; Darcy allora riconfessa i suoi sentimenti per lei che questa volta vengono ricambiati. A casa, Elizabeth chiede il permesso al padre di sposare Darcy che, nonostante la sorpresa, concede la sua approvazione. La serie termina con due matrimoni: Jane e Bingley, ed Elizabeth e Darcy.\nProduzione.\nOrigine e pre-produzione.\nIl romanzo di Jane Austen \"Orgoglio e pregiudizio\" fu oggetto in precedenza di numerosi adattamenti televisivi e cinematografici, tra cui cinque versioni televisive in lingua inglese prodotte dalla BBC (1938, 1952, 1958, 1967 e 1980).\nNell'autunno del 1986, dopo aver visto l'anteprima dell'adattamento televisivo del romanzo di Jane Austen \"L'abbazia di Northanger\", Sue Birtwistle e Andrew Davies accettarono di adattare \"Orgoglio e pregiudizio\", uno dei loro libri preferiti, per la televisione.\nLa Birtwistle in particolare ritenne che, una nuova versione, avrebbe migliorato i precedenti adattamenti televisivi, a suo dire troppo \u00abscarni\u00bb e \u00abimpoetici\u00bb.\nLe esigenze di programmazione costrinsero Davies a cambiare il suo piano originario da cinque puntate a sei. Birtwistle e Davies offrirono i primi tre script all'emittente ITV alla fine del 1986, ma l'attualit\u00e0 dell'ultima pellicola austeniana mise il progetto in stand by.\nQuando la ITV annunci\u00f2 il suo rinnovato interesse nel 1993, Michael Wearing della BBC commission\u00f2 gli script finali e il progetto part\u00ec grazie al co-finanziamento statunitense della Arts &amp; Entertainment.\nIl regista Simon Langton e la troupe artistica iniziarono la fase di pre-produzione fra gennaio e febbraio del 1994.\nPur volendo rimanere fedeli al tono e allo spirito del romanzo originale, fu intenzione di Birtwistle e Davies produrre \u00abuna nuova, vivace storia di persone reali\u00bb, non un \u00abvecchio dramma della BBC trasmesso nella fascia domenicale all'ora del t\u00e8\u00bb.\nPer enfatizzare sesso e denaro come temi guida della storia, Davies spost\u00f2 deliberatamente l'attenzione dal personaggio di Elizabeth alla coppia \"Elizabeth e Darcy\" e accenn\u00f2 al ruolo di Darcy nella risoluzione narrativa molto prima rispetto al romanzo.\nLa maggiore difficolt\u00e0 tecnica fu adattare le lunghe lettere presenti nella seconda met\u00e0 della storia: fu superata facendole leggere agli stessi protagonisti e utilizzando tecniche come la voce fuori campo e il flashback. Davies aggiunse alcune scene, per chiarire gli eventi a un pubblico moderno, ma lasci\u00f2 le conversazioni originali per lo pi\u00f9 intatte.\nCast.\nLa produttrice Sue Birtwistle e il regista Simon Langton cercarono attori con fascino e carisma adattabili all'Era georgiana. La scelta delle parti principali, la ventenne Elizabeth Bennet e il ventottenne Fitzwilliam Darcy, influenz\u00f2 quelle per gli altri attori del cast.\nFurono provinate centinaia di attrici tra i 15 e i 28 anni e le migliori provarono molte scene negli studi televisivi con make-up e costume di scena. L'attrice angloamericana Jennifer Ehle fu scelta tra una mezza dozzina di altre candidate per recitare il ruolo di Elizabeth, la seconda figlia dei coniugi Bennet, la figlia pi\u00f9 brillante e la preferita del padre.\nIn particolar modo fu Sue Birtwistle a volere Colin Firth, al tempo un attore britannico trentenne poco conosciuto, per il ruolo del ricco e altezzoso Darcy.\nLa Birtwistle aveva gi\u00e0 lavorato con lui a met\u00e0 degli anni ottanta nel film TV \"Le ragazze olandesi\", ma Firth rifiut\u00f2 ripetutamente la proposta non sentendosi adatto a recitare un testo di Jane Austen. L'insistenza della Birtwistle e la profondit\u00e0 del personaggio di Darcy lo convinsero infine ad accettare la parte.\nBenjamin Whitrow e Alison Steadman furono i coniugi Bennet, finanziariamente imprudenti e auto-indulgenti genitori di Elizabeth. Alla Steadman fu offerto il ruolo senza provino.\nLe quattro sorelle di Elizabeth, con et\u00e0 dai 15 ai 22 anni, furono scelte appositamente non somiglianti tra loro. Susannah Harker fu scelta per la parte della bellissima sorella maggiore Jane. La Harker \u00e8 la figlia dell'attrice britannica Polly Adams, interprete del personaggio di Jane nella versione di \"Orgoglio e Pregiudizio\" del 1967.\nLucy Briers, Polly Maberly, e Julia Sawalha interpretarono le tre sorelle minori di Elizabeth: la placida Mary, la suscettibile Kitty, e la frivola e testarda Lydia. Anche Julia Sawalha non fece alcuna provino per la parte, essendo dieci anni pi\u00f9 vecchia della quindicenne Lydia e avendo una notevole esperienza televisiva (era nel cast della serie TV \"Absolutely Fabulous\").\nDavid Bamber fu scelto per la parte del Signor Collins: un servile ecclesiastico, cugino del Signor Bennet. Lucy Scott interpret\u00f2 la migliore amica di Elizabeth e moglie di Collins, Charlotte Lucas.\nI produttori trovarono che Crispin Bonham-Carter avesse le giuste caratteristiche fisiche per affiancare Colin Firth, interpretando il ricco e docile Charles Bingley (la prima parte televisiva importante per l'attore).\nInizialmente Bonham-Carter fece l'audizione per la parte di George Wickham, il fascinoso tenente della milizia la cui bellezza nasconde avidit\u00e0 e dissolutezza, ma Adrian Lukis gli fu preferito.\nAnna Chancellor, nota per aver interpretato Henrietta in \"Quattro matrimoni e un funerale\", ebbe la parte di Caroline Bingley. Curiosamente l'attrice \u00e8 una lontana parente di Jane Austen: \u00e8 infatti una diretta discendente del fratello maggiore della Austen, Edward.\nPer i produttori fu pi\u00f9 difficile il casting per la sorella minore di Darcy, Georgiana: cercavano una giovane attrice che sembrasse innocente, orgogliosa ma timida, che avesse classe e che suonasse il pianoforte. Dopo aver provinato oltre 70 attrici, Simon Langton sugger\u00ec per la parte la figlia di Joanna David (Signora Gardiner): Emilia Fox.\nBarbara Leigh-Hunt fu scelta per la parte dell'altezzosa zia di Darcy, Lady Catherine de Bourgh, senza audizione. L'attrice \u00e8 la madrina della figlia di Judi Dench, interprete di Lady Catherine nella versione del 2005 di \"Orgoglio e Pregiudizio\".\nRiprese e location.\nUn budget di circa un milione di sterline a puntata consent\u00ec 20 settimane di riprese per completare le 6 puntate della miniserie. La produzione lavor\u00f2 per 10 ore e mezza al giorno escluso il tempo per costume e make-up.\nDue settimane prima dell'inizio delle riprese, i 70 membri del cast e della troupe iniziarono la lettura del copione e le prove, oltre alle lezioni di equitazione, danza e scherma. Furono raggruppate le scene girate nelle stesse localit\u00e0 geografiche e, per rappresentare il cambiamento delle stagioni nella narrazione, le riprese si tennero tra giugno e novembre del 1994. Segu\u00ec la fase di post-produzione che termin\u00f2 nel maggio dell'anno successivo.\nFurono utilizzate 24 location, molte delle quali di propriet\u00e0 del National Trust, e 8 set in studio.\nIn linea con le differenze economiche fra i personaggi principali, l'abitazione della famiglia Bennet, Loungbourn, fu disegnata come una casa modesta e confortevole, mentre la tenuta di Pemberley, di propriet\u00e0 di Darcy, fu concepita come \u00abun posto bellissimo\u00bb che mettesse in risalto il buon gusto e la storia dell'aristocrazia inglese.\nLa prima location scelta dai produttori fu Lacock nel Wiltshire, nella fiction il villaggio di Meryton. Nelle sue vicinanze, a Luckington Court, si girarono le scene ambientate a Loungbourn.\nLyme Park nel Cheshire fu scelta come Pemberley, ma problemi organizzativi costrinsero la produzione a spostare le scene degli interni a Sudbury Hall, nel Derbyshire.\nLa tenuta di Lady Catherine de Bourgh, Rosings, doveva apparire eccessivamente sontuosa per rappresentare la sgradevolezza della proprietaria; a tal scopo i produttori scelsero Belton House a Grantham, nel Lincolnshire. La Old Rectory di Teigh, nel Leicestershire, fu la canonica di Hunsford, modesta residenza del signor Collins.La Edgcote House di Banbury, nell'Oxfordshire, serv\u00ec per gli interni e gli esterni di Netherfield, propriet\u00e0 di Bingley, insieme a Brocket Hall a Welwyn Garden City, Hertfordshire, in cui fu girata la scena del ballo. Le scene nella locanda e nelle strade di Londra furono girate presso il Lord Leycester Hospital a Warwick e Ramsgate, dove Wickham e Georgiana pianificano la fuga, fu ambientata nella localit\u00e0 balneare di Weston-super-Mare nel Somerset.\nCostumi e trucco.\nTrattandosi di una storia ambientata nei primi anni del diciannovesimo secolo, l'ideazione del trucco e dei costumi richiese pi\u00f9 tempo rispetto ad un qualsiasi film di ambientazione contemporanea. La personalit\u00e0 e la ricchezza dei personaggi dovettero riflettersi nell'abbigliamento: ad esempio, le ricche sorelle Bingley non indossano mai abiti con stampe e i loro capelli sono decorati con grandi piume.\nLo stock di abiti ottocenteschi della BBC si rivel\u00f2 insufficiente e fu utilizzato per le sole comparse. Fu la stessa costumista Dinah Collin a progettare gran parte dei costumi. Per trarre ispirazione visit\u00f2 dei musei cercando di realizzare degli abiti che potessero attrarre anche un pubblico moderno. Elizabeth fu vestita con toni che richiamano la terra e furono disegnati per consentirle movimenti semplici e naturali in linea con il carattere e la vivacit\u00e0 del suo personaggio.\nAl contrario, la Collin scelse colori come il bianco pallido o crema per i vestiti delle altre ragazze Bennet, cos\u00ec da evidenziarne l'innocenza e la semplicit\u00e0. Colori pi\u00f9 marcati furono invece utilizzati per le sorelle Bingley e Lady Catherine de Bourgh, il cui abbigliamento fu ispirato da un ritratto della Regina Carolina, moglie di Giorgio IV del Regno Unito.\nColin Firth partecip\u00f2 all'ideazione del suo guardaroba prediligendo per il suo personaggio dei colori pi\u00f9 scuri lasciando in contrapposizione i colori pi\u00f9 caldi per Bingley.\nPur non essendoci dei chiari riferimenti nel romanzo in proposito, i produttori chiesero a Colin Firth, naturalmente castano chiaro, di tingere di nero capelli, ciglia e sopracciglia. Prima dell'inizio delle riprese, fu chiesto agli altri attori del cast di far crescere i capelli e di radersi i baffi.\nLa truccatrice Caroline Noble immagin\u00f2 il personaggio del signor Collins sudato e con il labbro superiore molto umido; ingrass\u00f2 inoltre i capelli di David Bamber e gli diede un'attaccatura molto alta che ne suggerisse la calvizie.\nPer la bionda Jennifer Ehle furono utilizzate tre parrucche scure che coprissero i suoi corti capelli biondi. Una parrucca fu preparata anche per Alison Steadman i cui riccioli le permettessero di enfatizzare i movimenti nervosi della Signora Bennet.\nA Susannah Harker (Jane) furono schiariti leggermente i capelli per accentuare il contrasto con Elizabeth, fu inoltre acconciata in uno stile greco classico (in voga ai tempi della Austen) per evidenziare la bellezza del personaggio. In linea con la stessa Jane Austen, che la defin\u00ec l'unica sorella Bennet non attraente, l'aspetto giusto per Mary fu raggiunto aggiungendo delle macchie rosse al viso dell'attrice Lucy Briers, i suoi capelli furono ingrassati per suggerire un aspetto trascurato e pettinati per sottolinearne le orecchie a sventola. Siccome i personaggi di Kitty e Lydia sono troppo giovani per avere i capelli curati dalla cameriera, la pettinatura delle due attrici non cambi\u00f2 molto: per Kitty si pens\u00f2 ad una pettinatura poco elaborata e per Lydia ad un look sempre leggermente arruffato.\nMusica e danza.\nCarl Davis, che lavor\u00f2 alle musiche per adattamenti di romanzi classici della BBC gi\u00e0 dalla met\u00e0 degli anni settanta, fu contattato da Sue Birtwistle durante la pre-produzione per selezionare e comporre la colonna sonora di \"Orgoglio e pregiudizio\".\nCon l'obiettivo di comunicare lo spirito e la vitalit\u00e0 del romanzo e gli amori in una cittadina del diciannovesimo secolo, si ispir\u00f2 alla musica classica del periodo e, in particolare, a un settimino di Beethoven.\nTra i brani e i movimenti presenti nella miniserie ci furono la \"Suite num. 5 in mi maggiore HWV 430\" di H\u00e4ndel e \"Ombra mai fu\" dalla sua opera \"Serse\", \"Andante Favori\" di Beethoven, il secondo movimento della Sonatina num.4 di Muzio Clementi e la tradizionale canzone folk \"The Barley Mow\".\nInoltre, furono eseguiti il Rond\u00f2 alla Turca, l'aria \"Voi che sapete che cos'\u00e8 Amor\" e brani dalle opere \"Le nozze di Figaro\" e \"Don Giovanni\" di Mozart.\nIn sei ore la musica fu pre-registrata da un gruppo di 18 musicisti e, nelle scene con l'orchestra, fu trasmessa in piccoli auricolari ai musicisti in scena, che mimarono di suonare gli strumenti.\nAlle attrici i cui personaggi suonano il pianoforte, fu data la possibilit\u00e0 di esercitarsi nelle settimane precedenti le riprese. Le attrici Lucy Briers (Mary) e Emilia Fox (Georgiana) erano comunque gi\u00e0 pianiste capaci.\nLa colonna sonora, contenente il tema musicale composto da Davis ed eseguito da Melvyn Tan, fu pubblicata in CD nel 1995.\nLa danza \u00e8 parte integrante della vita sociale e del corteggiamento e molte scene chiave del libro si svolgono durante i balli.\nPer approfondire le danze dell'epoca, la coreografa Jane Gibson si document\u00f2 su un libro del 1966, \"The Apted Book of Country Dances\" di W.S. Porter, che include diverse danze del XVIII secolo come \"The Shrewsbury Lasses\", \"A Trip to Highgate\", e \"Mr. Beveridge's Maggot\". Le coreografie conferirono un'aria di autenticit\u00e0 alle scene, ma la scelta non fu corretta per il periodo storico: questi balli erano gi\u00e0 obsoleti al tempo della Austen.\nUna quindicina di coreografie furono preparate prima dell'inizio delle riprese. Le attrici Polly Maberly e Julia Sawalha, che interpretarono i personaggi pi\u00f9 attivi nel ballo, Kitty e Lydia, ebbero tre giorni di tempo per studiarle tutte.\nAlla scena del ballo di Netherfield furono assegnati soli tre giorni di riprese, poich\u00e9 l'affitto della sala di Brocket Hall \u00abcostava una fortuna\u00bb. Il ritmo e lo stile della scena fu volutamente incentrato sull'eleganza piuttosto che sul divertimento dei partecipanti. Chiasso e allegria furono invece i protagonisti del ballo a Meryton.\nSimilarmente ai musicisti, anche i ballerini indossarono gli auricolari per non influenzare la registrazione dei dialoghi.\nMolti movimenti coreografici di Elizabeth e Darcy al ballo di Netherfield si rivelarono inutilizzabili nel montaggio a causa di un capello su una delle macchine da presa. Per la scena si ricorse ai primi piani e al materiale fornito da una steadicam.\nRealismo storico.\nLa ricostruzione storica e la vita sociale furono ricostruite con molta precisione al fine di ricreare lo spirito dell'epoca.\nPer gli arazzi e la tappezzeria di Pemberley e Longbourn si usarono dei colori molto chiari. Colori pi\u00f9 accesi si osservano invece nelle residenze dei Lucas o di Lady Catherine, a sottolineare l'ostentazione dei padroni di casa. Anche i pianoforti che arredano le abitazioni ebbero diverse dimensioni a seconda della ricchezza del proprietario.\nParticolare attenzione fu riservata alle scene dei pasti, intorno ai quali ruotava la vita sociale ai tempi dell'Inghilterra georgiana. Secondo le usanze del tempo, ad esempio, le diverse portate furono disposte insieme sulla tavola. La cena che segue il ballo a Netherfield \u00e8 particolarmente sontuosa per sottolineare la differenza economica fra i Bingley e i loro ospiti. Questa scena, lunga sei minuti e mezzo, fu girata sei settimane dopo quella del ballo.\nLe attivit\u00e0 dei personaggi furono pensate per essere, oltre che adeguate al carattere, anche storicamente plausibili. La Signora Bennet e Jane ricamano, Elizabeth fa lunghe passeggiate, legge e ricama, Mary si esercita al pianoforte e legge, Kitty adorna il cappello con un nastro, gioca a croquet con Lydia o al kendama, Lydia ride, danza e civetta con gli uomini, i Bingley giocano a carte e Darcy legge, scrive lettere o gioca a biliardo.\nLe differenze di rango tra i personaggi furono rappresentate anche attraverso i veicoli e i cavalli adibiti al loro trasporto.\nI cavalli furono scelti in funzione dei cavalieri, i veicoli in funzione dei proprietari: la carrozza di Lady Catherine con i suoi cocchieri \u00e8 la pi\u00f9 lussuosa, il Signor Collins ha una cabriolet (vettura a due ruote trainata da un solo cavallo), i Gardiner viaggiano con un land\u00f2, Darcy a volte utilizza una vettura leggera, a volte una berlina trainata da quattro cavalli con il mantello castano-biondo, Elizabeth e Maria Lucas, di ritorno da Rosings, viaggiano su una carrozza di posta, infine, le due coppie di sposi sono accompagnate da due eleganti calessi.\nTemi e stile.\nGli adattamenti di \"Orgoglio e pregiudizio\" di Jane Austen sono stati analizzati in numerosi studi accademici. La versione della BBC fu elogiata per la sua fedelt\u00e0 al romanzo originale, che sottolinea l'importanza dell'ambiente e dell'educazione per lo sviluppo del carattere e della moralit\u00e0 dei giovani, per cui la buona posizione sociale e la ricchezza non sono necessariamente vantaggiose.\nI critici notarono che l'attenzione di Davies sul sesso e sul denaro in combinazione con l'abile caratterizzazione e l'umorismo incisivo e beffardo della Austen, imped\u00ec all'adattamento televisivo di presentarsi come \u00abun melodramma in costume brillantemente fotografato\u00bb.\nCon l'obiettivo di rendere l'enfasi della Austen sulle esperienze soggettive della protagonista, in mancanza di un narratore arguto e invadente, la miniserie riporta la prima frase ironica del romanzo di Elizabeth in una delle prime scene:\nLa scena di apertura fu volutamente vitale con una vista di Darcy e Bingley di corsa a cavallo diretti alla tenuta Netherfield. La sequenza mostra anche la ribellione e l'amore per la natura di Elizabeth che osserva i due cavalieri prima di correre lei stessa.\nIn quella che fu \u00abforse la revisione pi\u00f9 radicale del testo della Austen\u00bb, il dramma della BBC part\u00ec dalla moderazione emotiva del tardo XVIII secolo e rappresent\u00f2 le emozioni con un'interpretazione moderna della storia. Mentre, per buona parte, il romanzo lascia Elizabeth e i lettori incerti sui sentimenti di Darcy, le scene aggiuntive della fiction smascherano la sua incapacit\u00e0 di contenere fisicamente o verbalmente l'espressione del suo turbamento emotivo.\nLa scrittrice Lisa Hopkins sostiene che attivit\u00e0 come il biliardo, la scherma e il nuoto (si veda la scena del lago) esaltarono volutamente il personaggio di Darcy agli occhi del pubblico femminile. Ebbero lo stesso scopo le sequenze in cui \u00e8 silenziosamente assorto davanti a una finestra o a un camino mentre i Bingley discutono di Elizabeth.\nNello spirito del romanzo, furono ironicamente evidenziati \u00abstralci inconfondibili di cinismo [...] che ridono della natura umana, senza una speranza reale di cambiarla\u00bb. \u00c8 possibile collegare le risate nella storia, da quelle irresponsabili alle risate di divertimento o sollievo, anche alle tensioni sessuali tra i protagonisti. Nonostante l'appeal sul pubblico moderno, le risate e l'umorismo erano visti come volgari e irriverenti al tempo della Austen.\nDavies apport\u00f2 modifiche o integrazioni \u00abal fine di esporre un personaggio, o aggiungere umorismo o ironia ad una situazione\u00bb. Esasper\u00f2 in chiave comica i personaggi di Miss Bingley, del signor Collins e della signora Bennet, mostrando quest'ultima al limite dell'isteria in molte delle prime scene.\nIn linea con i precedenti adattamenti televisivi, Davies diede molto spazio all'uso metaforico del paesaggio, e ne rafforz\u00f2 bellezza e autenticit\u00e0. Elizabeth coglie ogni occasione per godere della natura e fuggire alla compagnia del signor Collins o di Lady Catherine. \u00c8 significativa la visita di Elizabeth a Pemberley: il suo apprezzamento delle bellezze del Derbyshire eleva l'opinione di Darcy in lei. Lo sguardo di Darcy attraverso la finestra \u00e8 come uno schermo cinematografico in cui vengono proiettate le azioni di Elizabeth per lui e lo spettatore. La natura \u00e8 parte integrante nello sviluppo narrativo e l'avvicinamento di Darcy al paesaggio \u00e8 il primo passo della sua redenzione.\nAccoglienza.\nMessa in onda.\nLa miniserie si compone di 6 puntate da 55 minuti e fu trasmessa in prima visione su BBC One settimanalmente, la domenica sera. Ogni puntata fu poi replicata su BBC Two il sabato successivo. Prima della trasmissione della puntata finale, gi\u00e0 otto emittenti straniere avevano acquistato i diritti della fiction.\nTra i 10 e gli 11 milioni di persone videro la miniserie nel Regno Unito e, la puntata finale, ottenne il 40% di \"share\".\nNegli Stati Uniti la prima trasmissione su A&amp;E Network fu trasmessa in tre doppie puntate, in tre serate consecutive dal 14 al 16 gennaio 1996, e fu vista da 3.7 milioni di spettatori.\nIn Italia la miniserie fu trasmessa in tre puntate da RaiSat Premium della piattaforma televisiva Sky nel marzo 2004 in una versione ridotta a 300 minuti. Dal 21 luglio al 25 agosto 2013, il canale LaEFFE ha trasmesso nuovamente la serie in edizione integrale e con un nuovo doppiaggio.\nCritica.\nLa critica a \"Orgoglio e pregiudizio\" fu prevalentemente molto positiva.\nIl programma fu definito da Gerard Gilbert del The Independent come \u00abil miglior adattamento di un classico\u00bb. La Jane Austen Society UK, tuttavia, lod\u00f2 il sorriso di Jennifer Ehle ma non la trov\u00f2 sufficientemente di spirito.\nPochi giorni prima del debutto americano, Howard Rosenberg del Los Angeles Times defin\u00ec l'adattamento \u00abdecisamente gradevole\u00bb nonostante alcune accidentali libert\u00e0 sul romanzo di Jane Austen, e indic\u00f2 i nomi dei genitori di Elizabeth e del signor Collins come principali fonti di umorismo.\nJohn O 'Connor del The New York Times defin\u00ec la miniserie un \u00abadattamento splendido, con una sceneggiatura straordinariamente fedele\u00bb. Giudic\u00f2 positivamente Jennifer Ehle per la sua capacit\u00e0 di ritrarre Elizabeth come \u00abstraordinariamente intelligente e autorevole senza essere invadente\u00bb, e sottoline\u00f2 come Firth \u00abcattura brillantemente l'orgoglio snob del signor Darcy, mentre attraverso i suoi sguardi intensi, rivela che \u00e8 innamorato suo malgrado\u00bb. O'Connor elogi\u00f2 Barbara Leigh-Hunt per il suo ritratto di Lady Catherine, definita \u00abuna strega meravigliosamente imperiosa\u00bb e consider\u00f2 le sue scene con David Bamber (Signor Collins) \u00abesilaranti\u00bb. Tuttavia, O'Connor osserv\u00f2 come il pubblico americano potesse trovare le lunghe passeggiate e le danze riccamente coreografate della produzione britannica, un po' troppo lente.\nIn una delle recensioni pi\u00f9 negative, People Magazine consider\u00f2 la serie \u00abuna buona trasposizione, approfondita pi\u00f9 del necessario\u00bb e \u00abnon il migliore adattamento della Austen in un mercato improvvisamente affollato\u00bb. Il giornalista defin\u00ec Firth \u00abmagnifico\u00bb, ma rimprover\u00f2 la scelta di casting per Jennifer Ehle, il cui viso ovale la fece \u00absembrare un Ana\u00efs Nin in abiti d'epoca, e questo non \u00e8 giusto\u00bb.\nHome video.\nLa serie fu distribuita in VHS nel Regno Unito la settimana successiva alla trasmissione della puntata finale.\nIn sole due ore vennero vendute le 12,000 videocassette prodotte dalla BBC, tanto che una portavoce della stessa emittente parl\u00f2 di un \"fenomeno enorme\" e dichiar\u00f2 quanto fosse \u00abinaudito per un video vendere anche solo la met\u00e0, soprattutto quando gli spettatori sono in grado di registrare le puntate a casa gratis\u00bb. Entro la fine della prima settimana furono vendute oltre 70,000 copie e nel primo anno il numero aument\u00f2 a 200\u00a0000 unit\u00e0.\nAnche il CD della colonna sonora fu molto popolare e il libro ufficiale della serie, \"The Making of Pride and Prejudice\" edito da Penguin Books, vendette 20,000 copie in breve tempo.\nLa serie fu distribuita in DVD quattro volte, la prima edizione nel 2000, in versione rimasterizzata digitale in occasione del decimo anniversario nel settembre 2005, e nell'aprile del 2007, come parte della collana \"Classic Drama DVD\". Per l'edizione del 2005, commercializzata anche in Italia nel 2007 da Mondo Home Entertainment, fu prodotto un cofanetto con quattro DVD, l'ultimo dei quali contenente un documentario di 27 minuti, girato nel 1999, dal titolo \"Orgoglio e Pregiudizio: The Making of\".\nUn trasferimento dei negativi originali in alta definizione fu prodotto in versione Blu-ray Disc nel mese di ottobre 2008. La versione HD non fu trasmessa in televisione, la BBC si rifiut\u00f2 di mandare in onda una serie girata in 16mm in HD. La versione restaurata fu pubblicata in DVD nel marzo 2009. Il Blu-ray fu distribuito il 14 aprile 2009.\nRiconoscimenti.\n\"Orgoglio e pregiudizio\" ottenne 6 candidature ai Premi BAFTA TV 1996, tra cui \"Miglior serie drammatica\", \"Migliori costumi\", e \"Miglior trucco\".\nJennifer Ehle ottenne il premio come \"Migliore attrice protagonista\", mentre Colin Firth e Benjamin Whitrow arrivarono alla nomination per il premio di \"Miglior attore\".\nFirth vinse il Broadcasting Press Guild come \"Miglior attore\" e, nella stessa edizione, la produzione si aggiudic\u00f2 il premio \"Miglior serie drammatica\".\nLa miniserie ebbe inoltre tre nomination agli Emmy 1996 (\"Migliore miniserie\", \"Migliore sceneggiatura per una miniserie o film per la televisione\", \"Migliore coreografia\") e vinse il premio per i \"Migliori costumi\".\n\"Orgoglio e pregiudizio\" ottenne altri riconoscimenti dai Satellite Award, dai Peabody Award e dalla Television Critics Association. A Andrew Davies fu dato un riconoscimento per la sceneggiatura dalla Writers' Guild of Great Britain.\nPopolarit\u00e0.\nIn Gran Bretagna \u00e8 la versione pi\u00f9 amata di \"Orgoglio e pregiudizio\" di Jane Austen. A vent' anni di distanza dalla realizzazione, la sua popolarit\u00e0 non risulta intaccata ed \u00e8 tuttora la serie televisiva di maggior successo della BBC.\nNel periodo di messa in onda, lo stesso romanzo di Jane Austen ebbe un boom di vendite, arrivando anche a 35\u00a0000 copie in una sola settimana.\nUn sondaggio del 2000 fra professionisti del settore, condotto dal British Film Institute, assegn\u00f2 alla serie il 99\u00ba posto nella classifica dei 100 migliori programmi televisivi inglesi del XX secolo. Il programma \"Radio Times\" incluse la serie nella lista dei \"migliori 40 programmi televisivi mai realizzati\" nel 2003.\nEntertainment Weekly la defin\u00ec una delle 20 migliori miniserie di tutti i tempi.\nNel 2007, il \"UK Film Council\" dichiar\u00f2 \"Orgoglio e Pregiudizio\" una delle fiction televisive diventate \"d\u00e9pliant virtuali\" della storia e della cultura britanniche.\nLe location delle riprese, in particolare Lyme Park, divennero meta di \"turismo cinematografico\", arrivando a triplicare il numero di visite e menzionando il collegamento con la serie nelle guide turistiche.\nColin Firth, nel ruolo del Signor Darcy, fece innamorare milioni di fans inglesi e deve molta della sua popolarit\u00e0 a questa serie.\nAlcuni giornalisti dichiararono di non aver pi\u00f9 visto una simile isteria dai tempi della Beatlemania negli anni sessanta.\nAncora nel 2007, Colin Firth fu considerato come il \u00abperfetto Signor Darcy, ricco, bello e cavalleresco\u00bb.\nTra le ammiratrici anche la scrittrice Helen Fielding, autrice di \"Il diario di Bridget Jones\" ispirato al romanzo della Austen; oltre a citare nel romanzo l'interpretazione di Colin Firth pi\u00f9 volte, la Fielding lo scelse per interpretare il ruolo di Marc Darcy nella trasposizione cinematografica con Ren\u00e9e Zellweger e Hugh Grant.\nScena del lago.\nLa serie \u00e8 spesso associata ad una scena della quarta puntata in cui il Signor Darcy, appena terminata una nuotata nel lago di Pemberley, incontra inaspettatamente Elizabeth.\nQuando originariamente scrisse la scena (che non fa parte del romanzo della Austen), Andrew Davies non volle evidenziare una connessione sessuale tra Elizabeth e Darcy, ma creare \u00abun momento divertente in cui Darcy cerca di mantenere la propria dignit\u00e0, mentre \u00e8 fradicio e vestito in maniera impropria\u00bb.\nLa BBC si oppose al piano iniziale di Davies di realizzare la scena con Darcy nudo e, allo stesso tempo, i produttori scartarono l'alternativa di far indossare a Colin Firth dell'intimo, considerando la proposta \u00abanacronistica e sciocca\u00bb. La scena fu infine girata da Firth in camicia di lino, pantaloni e stivali. Uno stuntman, che apparve nella sequenza del tuffo, fu assunto a causa del rischio di infezione da leptospirosi a Lyme Park. Un breve segmento subacqueo fu girato separatamente da Firth in una vasca degli Ealing Studios nella zona ovest di Londra.\n\"The Guardian\" defin\u00ec la scena del lago \u00abuno dei momenti pi\u00f9 indimenticabili nella storia della televisione britannica\u00bb. La sequenza \u00e8 al 26\u00ba posto della classifica del 1999 \"Top 100 Greatest TV Moments\" dell'emittente britannica Channel 4, tra il controverso programma \"Death on the Rock\" e la Guerra del Golfo.\nSarah Lyall del New York Times la paragon\u00f2 a una scena di Marlon Brando in \"Un tram che si chiama Desiderio\", e secondo un sondaggio inglese \u00e8 al sesto posto nella classifica dei \"fermo immagine\" ovvero delle scene pi\u00f9 stoppate nei film.\nAnche in alcuni lavori successivi di Colin Firth si allude ad essa: lo sceneggiatore/regista Richard Curtis lo fece cadere in acqua in \"Love Actually - L'amore davvero\" e in \"Che pasticcio, Bridget Jones!\"; il personaggio di Firth nel film del 2007 \"St. Trinian's\" emerge da una fontana con una camicia bagnata prima di incontrarsi con un vecchio amore; i creatori della produzione della ITV del 2008 \"Lost in Austen\" emularono la scena del lago nella loro rivisitazione di \"Orgoglio e pregiudizio\"."}
{"id": "1153637", "revid": "834", "url": "https://it.wikipedia.org/wiki?curid=1153637", "title": "Dark blood", "text": ""}
{"id": "1153638", "revid": "911652", "url": "https://it.wikipedia.org/wiki?curid=1153638", "title": "Giraffa (genere)", "text": ""}
{"id": "1153647", "revid": "1573940", "url": "https://it.wikipedia.org/wiki?curid=1153647", "title": "Piseinotecus", "text": "Piseinotecus \u00e8 un genere di molluschi nudibranchi, unico genere della famiglia Piseinotecidae.\nTassonomia.\nIl genere comprende le seguenti specie:"}
{"id": "1153654", "revid": "1573940", "url": "https://it.wikipedia.org/wiki?curid=1153654", "title": "Tenellia", "text": "Tenellia \u00e8 un genere di molluschi nudibranchi della famiglia Trinchesiidae.\nTassonomia.\nIl genere comprende le seguenti specie:"}
{"id": "1153655", "revid": "121440550", "url": "https://it.wikipedia.org/wiki?curid=1153655", "title": "Tre sorelle", "text": "Tre sorelle o Le tre sorelle (\u0422\u0440\u0438 \u0441\u0435\u0441\u0442\u0440\u044b) \u00e8 un dramma teatrale composto da Anton \u010cechov nel 1900, ispirato alle sorelle Zimmermann di Perm'. Si tratta della penultima opera drammatica scritta da \u010cechov: ad essa seguir\u00e0, nel 1903, \"Il giardino dei ciliegi\".\nTrama.\nAtto I.\nAl centro dell'opera sono tre sorelle, figlie di un generale morto l'anno appena trascorso: Ma\u0161a, sposata giovanissima a Kulygin, un professore di ginnasio che non ama; Ol'ga, la maggiore, insegnante in un liceo femminile e infine Irina, la pi\u00f9 giovane.\nLe tre sorelle, segnatamente Irina, desiderosa di emanciparsi col lavoro, sono in attesa di trasferirsi a Mosca per sfuggire alla soffocante e mediocre vita di provincia.\nCon loro vive il fratello, Andrej, ragazzo dotato di una poliedrica cultura e perci\u00f2 candidato ad un futuro da brillante intellettuale.\nLa loro casa \u00e8 frequentata da una brigata di giovani ufficiali quali il barone Tuzenbach, Sol\u00ebnyj dal carattere complesso, met\u00e0 timido e met\u00e0 cafone ed infine i cadetti Fedotik e Rod\u00e8 e dal sessantenne dottor \u010cebutikyn, disilluso e nichilista. Il colonnello Ver\u0161inin, ufficiale non pi\u00f9 nel fiore degli anni, mal maritato, facondo, filosofo, continuamente assillato dall'interrogativo di come sar\u00e0 il mondo dopo di noi, \u00e8 stato trasferito nella cittadina dove si svolge l'azione da Mosca e va a far visita alle tre sorelle perch\u00e9 frequentava il padre quando era in vita. \u00c8 l'onomastico di Irina e ai presenti si aggiunge Nata\u0161a, di cui Andrej \u00e8 innamorato e che diventer\u00e0 sua moglie gi\u00e0 all'inizio del secondo atto. Nata\u0161a non \u00e8 vista di buon occhio dalle tre sorelle, che la ritengono inadatta ad Andrej.\nAtto II.\nIl secondo atto si svolge durante il carnevale e in casa si aspetta l'inizio di un ricevimento con tanto di ballo in maschera: tutti rimangono in attesa dei costumi che non arriveranno mai, poich\u00e9 la festa sar\u00e0 annullata da Nata\u0161a con la scusa che Bobik, il figlioletto, sta male. Scopriamo che Ver\u0161inin si \u00e8 innamorato di Ma\u0161a, e Tuzenbach, che nel frattempo ha deciso di lasciare l'esercito, di Irina; questa \u00e8 anche corteggiata grossolanamente da Sol\u00ebnyj. Irina \u00e8 delusa dall'attuale impiego e vuole cercarsi un lavoro acconcio e gratificante. Si viene a sapere che Andrej perde grosse somme di denaro al gioco e che la moglie lo tradisce con Protopopov, presidente del consorzio agrario.\nAtto III.\nUn incendio scuote la calma in famiglia: Ol'ga litiga con Nata\u0161a che mal sopporta la presenza della balia Anfisa, ormai troppo vecchia per lavorare. Le speranze sono naufragate per tutti: Ol'ga sta per essere nominata direttrice del ginnasio femminile ma vorrebbe evitare di ottenere la carica, Irina continua a lamentare un impiego insoddisfacente (da telegrafista a impiegata comunale) e una bellezza appassita mentre Ma\u0161a si strugge d'amore per Ver\u0161inin. Andrej, per concludere, \u00e8 diventato socio del locale consorzio dopo aver visto sfumare la cattedra universitaria.\nAtto IV.\nLa brigata viene trasferita e tutti i militari devono partire, compresi Fedotik, Rod\u00e8, Versinin; il dottor \u010cebutikyn manifesta l'intenzione di lasciare la casa. Ol'ga \u00e8 diventata direttrice e vuole andarsene di casa portando con s\u00e9 Anfisa mentre Irina decide di sposare Tuzenbach, pur non amandolo. Il barone intanto \u00e8 stato sfidato a duello da Sol\u00ebnyj: verr\u00e0 ucciso e sar\u00e0 il dottore ad annunciarne la morte alle sorelle. Irina e Ol'ga, sconvolte, si interrogano sul perch\u00e9 di tante sofferenze (\"Poterlo sapere, poterlo sapere!\").\nInfluenza letteraria.\nLa scrittrice giapponese Ai Nagai ha scritto la propria versione de \"Le tre sorelle\", nel 2000, ambientando nel Giappone contemporaneo e prestando particolare attenzione alla caratterizzazione delle protagoniste."}
{"id": "1153660", "revid": "767487", "url": "https://it.wikipedia.org/wiki?curid=1153660", "title": "Denver (singolo)", "text": "Denver \u00e8 il primo singolo della cover band statunitense Me First and the Gimme Gimmes, pubblicato per la Fat Wreck Chords il 26 agosto 1995. Questo singolo \u00e8 composto di cover di John Denver."}
{"id": "1153661", "revid": "1573940", "url": "https://it.wikipedia.org/wiki?curid=1153661", "title": "Tergipes tergipes", "text": "Tergipes tergipes \u00e8 un mollusco nudibranco della famiglia Tergipedidae.\nDescrizione.\nLe dimensioni tipiche degli adulti di questa specie sono di 5\u20138\u00a0mm.\nBiologia.\n\"Tergipes tergipes\" si nutre di idrozoi del genere \"Obelia\", in particolare \"Obelia geniculata\". La forma e le dimensioni delle uova sono simili a quelle di \"Eubranchus exiguus\" spesso deposte sulle stesse foglie di alghe laminariales.\nDistribuzione e habitat.\nLa specie fu descritta da \u00d8resund, Danimarca. La si ritrova dall'Islanda alla Norvegia e verso sud fino in Portogallo e nel mar Mediterraneo.\nIndicazioni dal Brasile dovrebbero essere trattate con cautela."}
{"id": "1153662", "revid": "1573940", "url": "https://it.wikipedia.org/wiki?curid=1153662", "title": "Apteryx rowi", "text": "Il kiwi bruno di Okarito (Apteryx rowi ), detto anche rowi, \u00e8 un uccello della famiglia degli Apterigidi, endemico della Nuova Zelanda. Prende il nome dalla foresta di Okarito, nella parte occidentale dell'Isola del Sud, della quale \u00e8 endemico.\nDescrizione.\nI maschi sono pi\u00f9 piccoli delle femmine (peso 1575\u20132250\u00a0g vs 1950\u20133570\u00a0g). Si differenzia dalle altre due specie di kiwi bruno (\"A.\u00a0australis\" e \"A.\u00a0mantelli\") per un piumaggio pi\u00f9 soffice e pi\u00f9 tendente al grigio, e per la presenza di ciuffi bianchi attorno agli occhi; anche il becco \u00e8 pi\u00f9 corto rispetto alle suddette due specie.\nBiologia.\nA differenza delle altre specie di kiwi, il maschio e la femmina di \"A. rowi\" si alternano nella cova delle uova. I pulcini, bench\u00e9 autosufficienti al pari delle altre specie, hanno la peculiarit\u00e0 di mantenere rapporti con i genitori nei primi anni di vita.\nDistribuzione e habitat.\nLa specie \u00e8 endemica della foresta di Okarito, sulla costa occidentale dell'Isola del Sud (Nuova Zelanda). Si tratta di una foresta costiera di Podocarpaceae che copre una superficie di circa 10.000 ettari, compresi tra il fiume Okarito a nord ed il fiume Waiho a sud.\nConservazione.\nLa popolazione totale stimata di questa specie \u00e8 di soli 400-450 esemplari adulti.\nLa principale minaccia alla sua sopravvivenza \u00e8 rappresentata dai predatori introdotti dall'uomo, come l'ermellino (\"Mustela erminea\") nonch\u00e9 da cani e gatti domestici.\nLa specie \u00e8 stata classificata come vulnerabile dall'IUCN."}
{"id": "1153663", "revid": "1573940", "url": "https://it.wikipedia.org/wiki?curid=1153663", "title": "Tergipes", "text": "Tergipes \u00e8 un genere di molluschi nudibranchi, unico genere della famiglia Tergipedidae .\nTassonomia.\nIl genere comprende le seguenti specie:"}
{"id": "1153665", "revid": "1305772", "url": "https://it.wikipedia.org/wiki?curid=1153665", "title": "Stanley G. Weinbaum", "text": "La sua carriera, a causa della morte prematura per cancro ai polmoni, dur\u00f2 meno di diciotto mesi, ma Weinbaum ebbe un ruolo di primo piano nell'evoluzione del genere fantascientifico. Il suo primo e pi\u00f9 famoso racconto di fantascienza, \"Un'odissea marziana\", pubblicato nel 1934, fu uno dei primi a presentare creature extraterrestri intelligenti ma dalla psicologia incomprensibile all'uomo, superando il diffuso stereotipo di alieni identici agli esseri umani o mostruosi e malvagi.\nBiografia.\nWeinbaum nacque a Louisville, in Kentucky, frequent\u00f2 la scuola a Milwaukee e si iscrisse all'Universit\u00e0 del Wisconsin. Qui studi\u00f2 prima ingegneria chimica per poi passare all'inglese, ma non si laure\u00f2: lasci\u00f2 l'universit\u00e0 nel 1923, quando si scopr\u00ec che aveva dato un esame per un amico, per scommessa.\nDecise di tentare la carriera di scrittore. Il suo primo successo, \"The Lady Dances\", fu un romanzo romantico pubblicato sotto lo pseudonimo di Marge Stanley, una combinazione del suo nome e quello di sua moglie. Avido lettore di fantascienza, Weinbaum si dedic\u00f2 anche ad essa, ma le prime opere - \"The Mad Brain\" e \"The New Adam\" - gli furono pubblicate postume.\nLa sua carriera come scrittore di fantascienza inizi\u00f2 nel luglio 1934, con la pubblicazione di \"Un'odissea marziana\", accolto molto favorevolmente dai lettori e dalla critica: Howard Phillips Lovecraft scrisse che Weinbaum \u00absapeva immaginare situazioni, psicologie ed entit\u00e0 totalmente aliene, escogitare eventi coerenti prodotti da motivi del tutto alieni ed evitare i melodrammi di bassa lega in cui sguazzano gli scrittori pulp\u00bb.\nTra il 1934 e il 1935, Stanley G. scrisse opere che sono diventate classici della fantascienza, come i racconti \"La Peri Rossa\" e \"Adattabilit\u00e0\", la serie di racconti con protagonisti \u201cHam\u201d Hammond e Patricia Burlingame, il romanzo \"L'arrivo della fiamma\".\nNell'estate del 1935, dopo un'operazione alle tonsille, Weinbaum fu colpito da quella che si ritenne essere polmonite. Continu\u00f2 a scrivere per alcuni mesi, ma il peggiorare della sua salute ed i trattamenti sempre pi\u00f9 pesanti con i raggi X lo costrinsero a prendere una pausa. Mor\u00ec a dicembre, prima di poter riprendere l'attivit\u00e0, a 33 anni.\nOpere.\nRacconti.\nAltri racconti.\nFratini Editore ha pubblicato nel 2013 \"Volo su Titano\", un'antologia di undici racconti di Weinbaum, contenente alcuni inediti."}
{"id": "1153667", "revid": "834", "url": "https://it.wikipedia.org/wiki?curid=1153667", "title": "Dirk Niewoehner", "text": ""}
{"id": "1153674", "revid": "5456", "url": "https://it.wikipedia.org/wiki?curid=1153674", "title": "Vescicola biliare", "text": ""}
{"id": "1153678", "revid": "1573940", "url": "https://it.wikipedia.org/wiki?curid=1153678", "title": "Trinchesia", "text": "Trinchesia \u00e8 un genere di molluschi nudibranchi della famiglia Trinchesiidae.\nTassonomia.\nIl genere comprende le seguenti specie:"}
{"id": "1153682", "revid": "767487", "url": "https://it.wikipedia.org/wiki?curid=1153682", "title": "Billy (Me First and the Gimme Gimmes)", "text": "Billy \u00e8 il secondo singolo della cover band statunitense Me First and the Gimme Gimmes, pubblicato per la Epitaph Records l'11 gennaio 1996. Questo singolo \u00e8 composto di cover di Billy Joel."}
{"id": "1153689", "revid": "1610933", "url": "https://it.wikipedia.org/wiki?curid=1153689", "title": "Avvoltoio testabianca", "text": ""}
{"id": "1153693", "revid": "9004708", "url": "https://it.wikipedia.org/wiki?curid=1153693", "title": "Ferrolterra", "text": ""}
{"id": "1153696", "revid": "486946", "url": "https://it.wikipedia.org/wiki?curid=1153696", "title": "Karditsa (Grecia)", "text": ""}
{"id": "1153697", "revid": "1610933", "url": "https://it.wikipedia.org/wiki?curid=1153697", "title": "Avvoltoio orecchiuto", "text": ""}
{"id": "1153698", "revid": "33689", "url": "https://it.wikipedia.org/wiki?curid=1153698", "title": "Petronio Anniano", "text": "Anniano fu console nel 314. La sua prefettura del pretorio \u00e8 attestata dal 315 al 317, anche se \u00e8 probabile che fosse stato prefetto anche prima del consolato: Anniano era il prefetto scelto da Costantino I, mentre il suo collega Giulio Giuliano era il prefetto scelto da Licinio."}
{"id": "1153706", "revid": "7336", "url": "https://it.wikipedia.org/wiki?curid=1153706", "title": "Stregoni", "text": ""}
{"id": "1153709", "revid": "7336", "url": "https://it.wikipedia.org/wiki?curid=1153709", "title": "Sciamani", "text": ""}
{"id": "1153714", "revid": "1728", "url": "https://it.wikipedia.org/wiki?curid=1153714", "title": "Livornina", "text": ""}
{"id": "1153717", "revid": "1610933", "url": "https://it.wikipedia.org/wiki?curid=1153717", "title": "Avvoltoio calvo", "text": ""}
{"id": "1153719", "revid": "1610933", "url": "https://it.wikipedia.org/wiki?curid=1153719", "title": "Avvoltoio testarossa", "text": ""}
{"id": "1153724", "revid": "71814", "url": "https://it.wikipedia.org/wiki?curid=1153724", "title": "Segretario comunale", "text": ""}
{"id": "1153727", "revid": "767487", "url": "https://it.wikipedia.org/wiki?curid=1153727", "title": "Comunit\u00e0 collinare del Gavi", "text": "La Comunit\u00e0 collinare del Gavi, chiamata anche Unione collinare del Gavi, \u00e8 un'unione di tre comuni della provincia di Alessandria nella zona di produzione del Cortese di Gavi. Nata nel 2004 ne fanno parte i comuni di:\n\u00c8 uscito il comune di Gavi che ne ha fatto parte dal 2004 all'aprile 2005. Ha sede in piazza Garibaldi 5 a Capriata d'Orba, il comune pi\u00f9 grande della comunit\u00e0 collinare. La comunit\u00e0 collinare fa 2.915 abitanti totali."}
{"id": "1153739", "revid": "1610933", "url": "https://it.wikipedia.org/wiki?curid=1153739", "title": "Avvoltoio delle palme", "text": ""}
{"id": "1153740", "revid": "1431409", "url": "https://it.wikipedia.org/wiki?curid=1153740", "title": "Teemu Tainio", "text": "Carriera.\nClub.\nTeemu Tainio comincia la sua carriera a 14 anni con la squadra del suo paese natale, il TP-47. Nel 1996, a 17, gioca nella massima serie finlandese, la Veikkausliiga, nel FC Haka, dove colleziona 20 presenze e 4 gol. Con la squadra vince anche la Coppa di Finlandia.\nNel 1997 viene ingaggiato dalla squadra Francese dell', che milita nella Ligue 1, dove il giocatore trascorre la maggior parte della sua carriera vincendo la Coppa di Francia per due volte.\nLa sua carriera nell'Auxerre dura 9 anni e costellata da infortuni. In totale con la squadra francese totalizza 148 apparizioni segnando 14 gol. Nel 2002-2003 gioca anche tre incontri di UEFA Champions League e nei due anni successivi disputa la Coppa UEFA.\nSi trasferisce al Tottenham nel gennaio 2005 che lo ingaggia a parametro zero. Segna il primo gol con la formazione inglese nel dicembre 2005 contro il Newcastle United. Con gli \"Spurs\" vince una Carling Cup.\nIl 23 luglio 2008 passa al Sunderland a titolo definitivo. \u00c8 il primo finlandese di sempre a vestire la maglia dei \"Black Cats\".\nIl 31 agosto 2009, nell'ultimo giorno di calciomercato, passa al Birmingham City.\nNell'agosto 2010, si trasferisce all'Ajax. Rimasto svincolato a gennaio, l'8 marzo 2011 dopo un provino positivo, si lega ai New York Red Bulls.\nIl 10 gennaio 2015 libero a parametro zero, il centrocampista finlandese Teemu Tainio fa ritorno in patria e s'ingaggia con l'HJK Helsinki.\nNazionale.\nHa debuttato nella Nazionale finlandese il 5 febbraio 1998 contro Cipro.\nStatistiche.\nPresenze e rei nei club.\n\"Statistiche aggiornate al 6 gennaio 2015.\""}
{"id": "1153741", "revid": "767487", "url": "https://it.wikipedia.org/wiki?curid=1153741", "title": "Elton (singolo)", "text": "Elton \u00e8 il sesto singolo della cover band statunitense Me First and the Gimme Gimmes, pubblicato per la \"Honest Don's Records\" il 9 febbraio 1999. Questo singolo \u00e8 composto di cover di Elton John."}
{"id": "1153742", "revid": "603931", "url": "https://it.wikipedia.org/wiki?curid=1153742", "title": "Wario Land II", "text": "Wario Land II, conosciuto in Giappone come , \u00e8 un videogioco a piattaforme per le console Nintendo Game Boy nel 1998. \u00c8 stato l'ultimo titolo first-party uscito per Game Boy, ed \u00e8 stato successivamente reimplementato per sfruttare l'hardware del Game Boy Color. In questo gioco, Wario deve recuperare il suo tesoro da Capitan Melassa e dai suoi scagnozzi della Black Sugar Band (chiamati Brown Sugar Pirates nel titolo precedente) ora alleati di \"King Spearman\", capo del popolo degli Spearman.\n\u00c8 il terzo episodio in cui Wario fa la sua comparsa, dopo \"Super Mario Land 2\" (nel ruolo del boss finale) e \"\".\nTrama.\nUna mattina la piratessa Capitan Melassa e tre suoi complici (piccoli pirati muniti di lancia) entrano di soppiatto nel castello di Wario (che era il premio finale nel capitolo precedente nella saga), mentre quest'ultimo dorme. Fanno un gran caos: aprono il rubinetto gigante di scarico, lasciano una gigantesca sveglia all'interno del castello e, cosa che far\u00e0 pi\u00f9 infuriare Wario al suo risveglio, rubano 3 sacchi pieni dei tesori frutti delle sue precedenti scorribande. Al risveglio Wario corre dietro ai pirati, che intanto sono fuggiti combinando altri sabotaggi nell'isola. Alla fine Wario riuscir\u00e0 a sconfiggere Capitan Melassa, a riottenere i tesori rubati e, dopo aver ricomposto una mappa dorata, a trovare il luogo dove Capitan Melassa e King Spearman, un gigantesco pirata armato di lancia, tengono il loro tesoro, e quindi arraffarglielo.\nModalit\u00e0 di gioco.\nAnche se ambientazione di base e nemico principale sono gli stessi del titolo precedente, \"Wario Land II\" presenta una serie di caratteristiche peculiari, alcune delle quali sono dei punti di svolta rispetto all'impianto \"classico\" dei suoi tre predecessori. I cambiamenti principali si trovano infatti nel gameplay:\nNon ci sono power-up. Le abilit\u00e0 di Wario cambiano, ma si tratta non di potenziamenti bens\u00ec di \"danni\" provocati dai nemici: alcuni di essi sono\nManca il meccanismo delle vite. Wario ha una vita sola, ma i nemici non possono pi\u00f9 ucciderlo, quindi \u00e8 praticamente invincibile, ma se viene colpito, arretra di diversi passi per il rinculo e perde alcune monete. I livelli sono comunque strutturati in modo che Wario si trovi spesso costretto, se non segue correttamente il percorso, a tornare indietro e quindi a ripeterne molti tratti: ad esempio i nemici sono in grado di scagliarlo indietro molto lontano, o nell'acqua ci sono correnti che lo trascinano via in parti precedenti del livello, e cos\u00ec via.\nIl percorso ha una struttura a grafo. A differenza di Super Mario Land, in cui il percorso \u00e8 lineare, o di Super Mario Land 2, in cui i livelli sono sempre sequenziali ma raggruppati in zone affrontabili con un ordine a piacere, in questo titolo \u00e8 stato ampliato il concetto di \"uscita segreta\", per farlo diventare la base per un percorso pi\u00f9 complesso. Alcuni livelli hanno infatti pi\u00f9 di un'uscita, e in corrispondenza di questi punti il percorso si ramifica. Ogni ramificazione pu\u00f2 a sua volta ramificarsi ancora, o due ramificazioni possono congiungersi, e a seconda del percorso seguito si assiste quindi a diversi \"racconti\" dell'avventura di Wario, e quindi a pi\u00f9 possibili finali (in tutto sono 5). Una volta completato il percorso per la prima volta, viene messa a disposizione la mappa completa dei livelli, e il giocatore pu\u00f2 quindi navigarvi, selezionando un livello a piacere, ed esplorare via via tutto il grafo risultante. Solo quando Wario avr\u00e0 esplorato tutti i livelli, trovato tutti i tesori e recuperato tutti i frammenti della mappa dell'isola (superando un mini-gioco alla fine di ogni livello), si avr\u00e0 la possibilit\u00e0 di affrontare il difficilissimo livello finale e sbloccare un ulteriore minigioco bonus.\nAccoglienza.\n\"Wario Land II\" \u00e8 stato generalmente apprezzato per i suoi elementi di gameplay e per avere portato \"una ventata di freschezza\" sul genere piattaforma. Altri punti a favore sono i livelli ben strutturati e l'essere un'esperienza divertente. Da notare il fatto che il protagonista non pu\u00f2 essere ucciso, una svolta nel mondo dei piattaforma."}
{"id": "1153746", "revid": "1793900", "url": "https://it.wikipedia.org/wiki?curid=1153746", "title": "Bascharage", "text": " \nBascharage (in lussemburghese: \"Nidderk\u00e4erjeng\", in tedesco: \"Niederkerschen\") \u00e8 un comune soppresso del Lussemburgo sud-occidentale e capoluogo del comune di K\u00e4erjeng. Fa parte del cantone di Capellen, nel distretto di Lussemburgo.\nIl 1\u00ba gennaio 2012 il comune di Bascharage si \u00e8 fuso con il comune di Clemency per formare il nuovo comune di K\u00e4erjeng.\nNella cittadina ha sede la \"Brasserie Nationale\", che distilla la birra Bofferding. Si tratta di uno dei pi\u00f9 grandi birrifici del Paese.\nVi si trova inoltre un laboratorio di taglio di pietre preziose.\nComune soppresso.\nOltre al centro abitato di Bascharage, facevano parte del comune le localit\u00e0 di Hautcharage e Linger.\nNel 2005 il comune di Bascharage aveva una popolazione di 6.958 abitanti su una superficie di 19,14\u00a0km\u00b2.\nSport.\nLa locale squadra di pallamano l'Handball K\u00e4erjeng da quest'anno sar\u00e0 allenata dall'allenatore italiano Riccardo Trillini e ci giocheranno il pivot della nazione italiana Pasquale Maione ed il terzino sinistro Alessio Volpi.\nCalcio.\nLa squadra principale della citt\u00e0 \u00e8 l'Uewer Nidder K\u00e4erj\u00e9ng 97."}
{"id": "1153749", "revid": "114681886", "url": "https://it.wikipedia.org/wiki?curid=1153749", "title": "Federico Sordillo", "text": "Biografia.\nNella stagione 1971-72 fu presidente del , con il quale vinse la Coppa Italia, prima di diventare un dirigente federale. Entrato nel Consiglio Federale della FIGC nel 1972, divenne presidente del Settore Tecnico nel 1976: nel 1980 assunse l'incarico di presidente federale, succedendo ad Artemio Franchi (dimessosi a seguito degli scandali). A partire dalla stagione 1980-81 riapr\u00ec le frontiere per gli atleti stranieri (chiuse dopo i Mondiali 1966), decisione che era stata presa in precedenza, a cui non si oppose, nonostante fosse contrario, cos\u00ec come fu contrario, senza per\u00f2 riuscire ad evitarlo, all\u2019allargamento a due giocatori appartenenti a federazioni straniere, a partire dal Luglio \u201882. Con la vittoria del Mondiale 1982, risult\u00f2 il primo presidente campione del mondo nel dopoguerra.\nRieletto presidente nel 1984, ottenne l'assegnazione del Mondiale 1990. Entr\u00f2 a far parte del comitato esecutivo dell'UEFA, rimanendovi fino al 1988. Il 4 luglio 1986, dopo un nuovo scandalo e l'eliminazione azzurra da \"Messico '86\", rassegn\u00f2 le proprie dimissioni: la FIGC fu commissariata per un anno.\nMor\u00ec il 7 febbraio 2004 per una malattia alla spina dorsale."}
{"id": "1153750", "revid": "1610933", "url": "https://it.wikipedia.org/wiki?curid=1153750", "title": "Avvoltoio cappuccino", "text": ""}
{"id": "1153751", "revid": "1610933", "url": "https://it.wikipedia.org/wiki?curid=1153751", "title": "Capovaccaio pileato", "text": ""}
{"id": "1153752", "revid": "484362", "url": "https://it.wikipedia.org/wiki?curid=1153752", "title": "Convento di Giaccherino", "text": "La chiesa di San Francesco e il convento di San Francesco a Giaccherino sono un complesso architettonico pistoiese, posto su un'altura a ovest di Pistoia che domina tutta la piana da Serravalle a Firenze.\nStoria.\nLa sua fondazione risale al 1414, per iniziativa del nobile pistoiese Gabriello Panciatichi, che per ripagare i peccati di usura della sua attivit\u00e0 di banchiere, voleva instaurare una comunit\u00e0 di frati francescani dell'osservanza che furono detti \"del Crocifisso\" o \"francescani alti\" per distinguerli da quelli \"dell'Assunta\" o \"francescani bassi\" del vicino convento di Vicofaro. Il convento era originariamente detto \"del Monte Lucense\" (cio\u00e8 del monte che separa da Lucca), e prese poi il nome con cui \u00e8 noto forse da un oste, tale Cecchino o Ceccherino, che teneva una locanda all'imbocco della ripida strada che lo raggiunge.\nInizialmente il complesso comprendeva una piccola chiesa, due chiostri (uno per i frati e uno per i novizi), le celle, un refettorio, una cucina e un'infermeria. Alle origini risalivano le opere d'arte come l\"Annunciazione\" e la \"Madonna col Bambino\" di Mariotto di Nardo e una tavola di Rossello di Jacopo Franchi, opere oggi al Museo civico di Pistoia. \nNei secoli fu ampliato e decorato, facendone uno dei pi\u00f9 significativi complessi francescani della Toscana. Fu dotato di una notevole biblioteca quando divenne luogo di studi teologici per chierici, nonch\u00e9 sede frequente delle riunioni dei Capitoli provinciali. Numerosi erano i codici miniati delle migliori botteghe pistoiesi e fiorentine, tra cui uno miniato da Benozzo Gozzoli nella seconda met\u00e0 del Quattrocento. I volumi arrivarono ad essere 4400, e furono protetti da una bolla pontificia di Paolo V. \nVi si fermarono ospiti illustri dell'Ordine, da Bologna, Pisa, Firenze e Roma, e i suoi frati erano rinomati per la cultura, tanto che in due occasioni ricoprirono l'incarico di confessori ufficiali della corte granducale: con padre Jacopo Peri (per Cosimo II nel 1615) e con padre Paolo da Virgoletta (per Ferdinando II dal 1649). \nDal Concilio di Trento fino alla met\u00e0 del XVII secolo si ebbero importanti lavori di ammodernamento, che si conclusero con la decorazione delle lunette dei due chiostri. La chiesa venne ampliata e dotata di un campanile pi\u00f9 alto (1595).\nIn seguito alle soppressioni del 1810 e del 1866 le opere d'arte furono trasferite al Museo civico dove si trovano tuttora (tra queste un\"Ultima cena\" di Alessio Gimignani). Il patrimonio librario fin\u00ec invece alla biblioteca Forteguerriana.\nDal 2005 il convento \u00e8 stato ceduto alla Societ\u00e0 Rinascimento di Pistoia, che lo ha restaurato e destinato a location per eventi e cerimonie.\nDescrizione.\nL'accesso al complesso avviene da ovest, dove arriva la strada e si apre un giardino all'italiana, con grandi cedri del Libano e palme nane, circondato da due loggiati. Un atrio porta da un lato al refettorio (decorato da un\"Ultima Cena\" di fine Cinquecento-inizio Seicento), dall'altro alle cucine, e al centro al chiostro minore, o del pozzo. \nLe lunette con le \"Storie di sant'Antonio\" furono affrescate da Luigi Cappelli, Giovanni Grazia Mannozzi e il fiorentino Giovanni Domenico Ferrucci.\nIl chiostro maggiore, o dei morti, fu un tempo luogo di sepoltura delle famiglie nobili pistoiesi, per questo dichiarato Sepolcreto municipale privilegiato. Tra i monumenti restanti, per lo pi\u00f9 ottocenteschi e del primo Novecento, spicca quello della poetessa inglese Louisa Grace Bartolini. Le lunette, dei pittori pistoiesi Alessio Gemignani e Francesco di Alessandro Leoncini, risalgono al 1641-1643 e rappresentano le \"Storie di san Francesco\". \nAlcuni corridoi conducono alla biblioteca e alle celle dei frati, sia al piano terra che al primo piano. Nel livello superiore si trova anche un grande salone che venne realizzato nell'Ottocento quando il complesso ospito il Seminario maggiore per la formazione dei futuri frati, ed era originariamente un dormitorio comune separato in tre vani. \nDal chiostro grande i frati accedevano anche alla chiesa di San Francesco, il cui impianto attuale risale alla seconda met\u00e0 del Cinquecento. A navata unica e con presbiterio rialzato, conserva un coro ligneo e un altare maggiore del XVIII secolo, in marmi policromi. La sagrestia ha mobili in noce del XVII secolo. \nDal primo piano si poteva accedere alla cappella di San Pierino, che attraverso un finestrone si affaccia in chiesa, come un matroneo per gli ospiti pi\u00f9 illustri. In questa cappella si conservano ancora le reliquie dei santi Giuseppino Giraldi (gi\u00e0 in una nicchia presso la porta d'ingresso della chiesa) e Pierino.\nAll'esterno si trova una via Crucis che si addentra in un uliveto gi\u00e0 appartenuto ai frati."}
{"id": "1153754", "revid": "124102848", "url": "https://it.wikipedia.org/wiki?curid=1153754", "title": "Polarizzabilit\u00e0", "text": "In fisica, in particolare in elettromagnetismo e nella fisica dello stato solido, la polarizzabilit\u00e0 rappresenta la tendenza di una distribuzione di carica elettrica, quale la nuvola elettronica di un atomo o una molecola, a modificare la sua posizione originaria per l'effetto di un campo elettrico esterno. Tale fenomeno genera un momento di dipolo elettrico, e la polarizzabilit\u00e0 ne quantifica la proporzionalit\u00e0 al campo.\nNel caso si consideri la polarizzazione nei materiali, il termine polarizzabilit\u00e0 elettrica \u00e8 riferito in relazione a un atomo, mentre il termine polarizzabilit\u00e0 molecolare si riferisce ad una molecola, e denota lo spostamento relativo che subiscono i nuclei costituenti la molecola per effetto del campo elettrico. La polarizzabilit\u00e0 delle singole particelle \u00e8 messa in relazione con la suscettivit\u00e0 elettrica media attraverso l'equazione di Clausius-Mossotti.\nSi tratta di una grandezza che influenza diverse propriet\u00e0 fisiche e fisico-chimiche delle sostanze, come l'indice di rifrazione, l'attivit\u00e0 ottica e i legami chimici secondari come le forze dispersive di London. I sistemi caratterizzati da un maggior numero di elettroni tendono ad avere una maggiore polarizzabilit\u00e0, legata al fatto che gli elettroni pi\u00f9 esterni sono maggiormente schermati e risentono meno dell'effetto del nucleo.\nPolarizzabilit\u00e0 elettrica.\nLa polarizzabilit\u00e0 elettrica, normalmente indicata con formula_1, \u00e8 definita come lo spostamento subito da una distribuzione di carica elettrica, come la nube elettronica di un atomo rispetto al nucleo, per effetto dell'azione di un campo elettrico formula_2. Il campo genera un momento di dipolo formula_3 dato dalla relazione:\nNel caso in cui lo spostamento subito dalla distribuzione di carica sia esclusivamente parallelo alla direzione del campo, la polarizzabilit\u00e0 elettrica \u00e8 solitamente una funzione costante. In generale l'azione del campo determina una deformazione in pi\u00f9 direzioni, e la polarizzabilit\u00e0 \u00e8 in tal caso descritta da un tensore.\nL'unit\u00e0 di misura della polarizzabilit\u00e0 nel Sistema Internazionale \u00e8 C\u00b7m2\u00b7V-1. Spesso la polarizzabilit\u00e0 \u00e8 espressa come un \"volume di polarizzabilit\u00e0\", che \u00e8 denotato con formula_5 e definito dalla relazione:\ndove formula_7 \u00e8 la costante dielettrica del vuoto, formula_1 \u00e8 espressa in unit\u00e0 SI e formula_5 in cm\u00b3. Il volume di polarizzabilit\u00e0 ha le dimensioni di un volume, e l'unit\u00e0 di misura utilizzata nella pratica comune per esprimere il suo valore \u00e8 il cm\u00b3 o \u00c53, per i quali vale la relazione \u00c53 = 10-24 cm\u00b3. H.A. Lorentz e L.V. Lorenz correlarono il volume di polarizzabilit\u00e0 con la rifrazione molare a lunghezza d'onda infinita (frequenza della radiazione utilizzata eguale a zero) tramite l'equazione:\ndove formula_11 \u00e8 la rifrazione molare a lunghezza d'onda infinita ed \"N\" la costante di Avogadro.\nPolarizzabilit\u00e0 molecolare.\nSi consideri un solido composto da un grande numero di atomi e molecole. Per ogni molecola presente si genera un momento di dipolo formula_12, relativo all'i-esimo tipo di molecola. Il vettore di polarizzazione \u00e8 definito nel seguente modo:\ndove formula_14 \u00e8 il numero medio di molecole presenti per l'i-esima tipologia nel punto formula_15 per unit\u00e0 di volume (si considera un piccolo volume centrato in formula_15).\nSupponendo di trovarsi in un dielettrico perfetto ed amorfo, in cui le interazioni tra le molecole sono trascurabili, il vettore di polarizzazione assume la forma:\ndove formula_18 \u00e8 il momento di dipolo molecolare medio. In materiali densi la polarizzazione delle molecole per effetto di un campo esterno formula_2 produce un campo aggiuntivo formula_20 all'interno del materiale, che si somma al campo esterno. Si definisce in tale contesto la polarizzabilit\u00e0 molecolare formula_21 come la costante di proporzionalit\u00e0 tra formula_22 ed il campo totale:\ndove formula_24 \u00e8 la costante dielettrica del vuoto. La polarizzabilit\u00e0 molecolare pu\u00f2 essere assunta costante per un grande range di intensit\u00e0 del campo.\nSupponendo sferico il volume infinitesimo, il campo interno pu\u00f2 essere scritto come:\ne quindi si ha:\nUtilizzando il fatto che formula_27, dove formula_28 \u00e8 la suscettivit\u00e0 elettrica, si ottiene:\nTale espressione mette in relazione una quantit\u00e0 macroscopica, la suscettivit\u00e0 elettrica, ed una grandezza microscopica, la polarizzabilit\u00e0 molecolare. Se si esprime la polarizzabilit\u00e0 in funzione della permittivit\u00e0 elettrica si ottiene l'equazione di Clausius-Mossotti.\nModello per la polarizzabilit\u00e0 molecolare.\nPer descrivere la formazione di un dipolo elettrico si assume che le cariche formula_30, costituite da elettroni e ioni di massa formula_31, siano legate agli atomi attraverso una forza formula_32 di tipo armonico:\ndove formula_34 la frequenza di oscillazione attorno al punto di equilibrio ed formula_2 il campo applicato. Il momento di dipolo indotto \u00e8 dato pertanto dalla relazione:\nda cui segue che:\nPonendo che in ogni molecola del mezzo vi sia un insieme di cariche formula_38 di massa formula_39 che oscillano con frequenza formula_40, si ha:\nIl valore di formula_42 pu\u00f2 essere stimato sapendo che solitamente \u00e8 confrontabile con le dimensioni della molecola."}
{"id": "1153757", "revid": "287204", "url": "https://it.wikipedia.org/wiki?curid=1153757", "title": "Hoegaarden", "text": ""}
{"id": "1153771", "revid": "767487", "url": "https://it.wikipedia.org/wiki?curid=1153771", "title": "Turn Japanese", "text": "Turn Japanese \u00e8 il primo EP pubblicato dalla cover band statunitense Me First and the Gimme Gimmes e fu pubblicato per la Pizza of Death Records nel 2001. Questo album \u00e8 fatto dei b-sides dei singoli fino ad allora pubblicati. Blowin' in the wind sar\u00e0, in seguito, anche nell'album Blow in the Wind"}
{"id": "1153772", "revid": "112663203", "url": "https://it.wikipedia.org/wiki?curid=1153772", "title": "Tollero", "text": "Tollero (ma anche tollore, tolloro o semplicemente tallero) \u00e8 il nome comunemente usato in Toscana per indicare lo \"scudo\" coniato dal granduca Ferdinando I e dai suoi successori per commerciare con l'Oriente.\nAlcuni credono che sia stato coniato a Livorno e gli attribuiscono il nome di \"Livornina\" a causa del porto di Livorno rappresentato al rovescio. In realt\u00e0 le monete furono coniate alla zecca di Firenze. \nNegli anni 1660 si coniarono a Livorno delle monete da 1/12 di tollero, con le stesse dimensioni e peso dei luigini che si venivano coniando in diverse parti d'Italia, per il commercio con il Levante, cio\u00e8 per essere venduti nell'Impero Ottomano. Recavano al dritto l'immagine coronata di Ferdinando II de' Medici ed al rovescio un tortello caricato dei gigli di Francia, a imitazione dello stemma presente nei \"petit louis\" coniati da Luigi XIV. Anche quando recano il nome della zecca di Livorno, furono in realt\u00e0 coniati all'officina di Firenze."}
{"id": "1153773", "revid": "404449", "url": "https://it.wikipedia.org/wiki?curid=1153773", "title": "Piazza del Sale (Grosseto)", "text": "Piazza del Mercato, meglio nota come piazza del Sale, \u00e8 una piazza di Grosseto.\nAccedendo al centro storico attraverso Porta Vecchia, la piazza si apre subito sulla sinistra.\nDescrizione.\nLa piazza \u00e8 delimitata sui lati meridionali e occidentali da Porta Vecchia, da un palazzo cittadino e dalla cortina muraria che raggiunge il bastione Cavallerizza, dove un passaggio pedonale permette di uscire dal centro storico. Il lato orientale \u00e8 delimitato dai primi palazzi di strada Ricasoli che collega piazza del Sale a piazza Dante; il lato settentrionale \u00e8 chiuso dall'antico Cassero del Sale, la cui facciata \u00e8 situata tra il lato interno del baluardo e l'inizio del settore occidentale della storica strada del Giuoco del Cacio, corrispondente all'attuale via Mazzini.\nStoria.\nEt\u00e0 medievale.\nLa presenza della piazza \u00e8 documentata sin dal 1291, quando l'area in questione era il centro di quello che veniva definito Terzo di San Giorgio. La contrada prendeva il nome dalla vicina chiesa di San Giorgio, documentata sin dall'803 quale possedimento della diocesi di Lucca, situata all'estremit\u00e0 di Porta Vecchia dove si apre l'attuale piazza Manescalchi. La piazza ha iniziato ad assumere la propria fisionomia a partire dal XIII secolo, quando fu qui costruita la struttura del Cassero del Sale, importante magazzino del sale ricavato dalle saline del Querciolo e di Castiglioni, fondamentali per l'economia cittadina. La quantit\u00e0 di sale immagazzinato a Grosseto era tale che \u00e8 citata anche dal poeta Cecco Angiolieri in una delle sue \"Rime\". Secondo alcuni studiosi qui era situato il \u00abcastellare\u00bb del potere civico grossetano, probabilmente l'antica rocca aldobrandesca, ma recenti scavi hanno smentito l'ipotesi.\nCon la conquista di Grosseto da parte di Siena, la piazza sub\u00ec sostanziali modifiche con la costruzione del nuovo cassero per la Dogana del Sale, la magistratura senese che regolava la produzione, la distribuzione e l'esportazione del sale grossetano. Nel 1345 viene venduto al Comune di Siena il palazzo di Cecca di Petruccio Beringhieri, insieme all'orto ed il cortile. Nel 1430 \u00e8 gi\u00e0 documentata la presenza del nuovo cassero, che si ergeva addossato alle mura cittadine e rientrava verso il centro della piazza.\nEt\u00e0 moderna.\nCon l'annessione al Granducato di Toscana sotto il dominio dei Medici, furono effettuate nuove opere di riassestamento, con la demolizione delle mura senesi e la costruzione delle mura medicee, interessando cos\u00ec il lato meridionale e orientale della piazza. Per la realizzazione del complesso del bastione Cavallerizza, furono demoliti alcuni edifici posti su quei lati, compresa la struttura del secondo cassero del sale senese. Sulla facciata dell'antico Cassero del Sale che d\u00e0 sulla piazza fu realizzata nel corso del XVI secolo una scalinata d'accesso al piano superiore.\nNel corso del XVII e XVIII secolo l'area della piazza \u00e8 ancora il fulcro dell'allora contrada di San Giorgio, con la struttura della vecchia chiesa ormai nota come Osteria di San Giorgio. Sempre nello stesso periodo, nell'area settentrionale della piazza con l'imbocco dell'odierna strada Ricasoli si viene a formare quello che sar\u00e0 il ghetto di Grosseto: la stessa via Ricasoli era infatti allora denominata via del Ghetto. Tra la fine del XVIII e i primi del XIX secolo, la piazza fu interessata da una consistente opera di riqualificazione: furono demoliti i torrioni delle mura (tra cui quello svettante su Porta Vecchia, abbattuto nel 1854) e aperti i camminamenti lungo l'anello murario trasformato in giardino alberato. Sul lato meridionale della piazza fu aperto il passaggio per la salita al bastione Cavallerizza e venne realizzato il palazzetto del Dazio di Porta Vecchia, sede degli uffici del dazio che controllavano l'entrata e l'uscita in citt\u00e0 di persone e merci.\nEt\u00e0 contemporanea.\nA partire dalla fine del XIX secolo, la piazza inizi\u00f2 ad ospitare il mercato settimanale cittadino ogni gioved\u00ec mattina, rendendola molto frequentata anche per le mostre bestiame qui organizzate a livello provinciale. La piazza fu cos\u00ec denominata \"piazza del Mercato\", nome che ufficialmente porta ancora oggi. Sul lato nord-orientale della piazza, che si affaccia sulla via lastricata per il passaggio pubblico, aprirono botteghe e negozi: i bassi edifici di origine tardo-settecentesca che qui si affacciavano saranno poi ristrutturati e rialzati a partire dai primi anni del XX secolo. Sul lato occidentale della piazza fu realizzato un sottopasso che attraversava la mura e conduceva al di fuori del centro storico su viale Xiemens. Negli anni venti fu aggiunto al Cassero del Sale un nuovo corpo di fabbrica sul lato che d\u00e0 su via Mazzini, mentre il palazzo addossato a Porta Vecchia che era stato sede del dazio fu ristrutturato e rialzato quando fu trasformato nello studio fotografico di Paolo Del Fa.\nNel corso degli anni settanta la crescita demografica esponenziale della citt\u00e0 di Grosseto port\u00f2 l'esigenza di trasferire il mercato settimanale al di fuori delle mura, nella grande piazza De Maria al di fuori di Porta Vecchia. La piazza fu cos\u00ec ripavimentata, poich\u00e9 fino ad allora, fatta eccezione per l'asse viario per il passeggio, l'area centrale non era battuta in quanto area di mercato. A partire dal 1998, all'interno di un pi\u00f9 ampio progetto di indagine archeologica medievale del centro storico di Grosseto nato nel 1978, sono stati effettuati alcuni scavi nell'area della piazza sotto la direzione dell'archeologo Riccardo Francovich: sono stati rinvenuti sotto la pavimentazione sul lato della passeggiata i resti delle fondamenta di alcuni edifici medievali, leggermente rientranti verso il centro della piazza rispetto agli edifici attuali. Nell'area centrale sono stati inoltre riportati alla luce i basamenti del secondo cassero del sale fatto costruire da Siena e demolito dai Medici: nel 2002 la nuova piazza \u00e8 stata ripavimentata, mentre nell'area centrale di fronte alle mura medicee \u00e8 stata mantenuta la sezione con i resti della struttura medievale, di livello leggermente ribassato rispetto al resto della piazza. Il 26 aprile 2003, in occasione dei sessant'anni del bombardamento di Grosseto, fu posizionato nella piazza un monumento a ricordo delle vittime, realizzato dallo scultore Antonio Lazari; in seguito ad alcune proteste, tuttavia, dopo pochi mesi il monumento fu spostato nel parco di viale Ximenes, sua attuale collocazione.\nLa piazza oggi, con i suoi locali, negozi, vinerie e pub \u00e8 una delle pi\u00f9 frequentate di Grosseto.\nEdifici.\nCassero del Sale.\nIl Cassero del Sale \u00e8 stato costruito nel XIII secolo come punto di raccolta e di distribuzione del sale che veniva estratto lungo la costa. L'aspetto attuale \u00e8 dovuto a numerosi interventi iniziati nel XVI secolo quando vi furono addossate le mura medicee e continuati in et\u00e0 moderna con l'aggiunta di una scala esterna di accesso al primo piano. Nella piazza sono visibili i resti del \"nuovo cassero del sale\" realizzato dai senesi nel XIV secolo per affiancare quello pi\u00f9 antico. Durante il dominio mediceo l'edificio fu distrutto, ma una delle quattro pareti fu per\u00f2 risparmiata per essere inglobata nella nuova cortina muraria.\nPalazzo Carmignani.\nIl palazzo Carmignani \u00e8 situato all'angolo tra piazza del Sale, strada Ricasoli e via Mazzini. \u00c8 stato realizzato nel 1921, frutto di una ristrutturazione di un edificio precedente, su progetto dell'architetto Ivaldo Reggiani, e si presenta a pianta trapezoidale. Si contraddistingue per pregevoli decorazioni in stile liberty e per gli arredi originari che ancora si conservano all'interno della Calzoleria Popolare ospitata al pian terreno dello stabile. La calzoleria, fondata nel 1895, \u00e8 tornata solamente nel 2011 nella storica sede, poich\u00e9 per diversi anni lo stabile era stato occupato da altre attivit\u00e0 che per\u00f2 avevano mantenuto gli arredi storici ottocenteschi."}
{"id": "1153776", "revid": "1610933", "url": "https://it.wikipedia.org/wiki?curid=1153776", "title": "Grifone dell'Himalaya", "text": ""}
{"id": "1153777", "revid": "767487", "url": "https://it.wikipedia.org/wiki?curid=1153777", "title": "Ganjamama", "text": "Ganjamama \u00e8 un gruppo reggae italiano, nato nel 1999.\nStoria.\nI Ganjamama nascono nel maggio del 1999 a Milano dall'incontro di sei musicisti riunitisi per omaggiare con un tributo la musica di Bob Marley.\nCon il nome \u201cGangiamamma\u201d inizia la collaborazione con Valerio Bonalumi e la T.O.D. Management di Milano, specializzata in tribute bands, che porta la band in giro per l'Italia nei migliori locali per far rivivere dal vivo il reggae di Marley, seguendo un percorso artistico teso ad evitare la pura imitazione ma \u201cpersonalizzando\u201d il repertorio.\nAlcuni cambiamenti di formazione si riveleranno poi fondamentali per il cambio di direzione della band: il primo cantante David Florio lascia il gruppo e viene sostituito da Vincenzo Monti, il batterista Awo viene sostituito da Christian Baghino e si cambia anche nome: da Gangiamamma a Ganjamama.\nDurante il periodo del tributo l'evoluzione \u00e8 graduale, inizialmente si cambia repertorio omaggiando i pi\u00f9 grandi artisti reggae e non solo pi\u00f9 Marley, poi la necessit\u00e0 di scrivere e proporre musica originale e passare da cover band a reggae band vera e propria.\nNasce cos\u00ec il \"Ganjamama studios\", la base dove la band inizia a sviluppare le proprie canzoni secondo il proprio stile e nasce il progetto discografico Ganjamama.\nNel 2003 la formazione viene completata da Fabio Forni che aggiunge chitarra ritmica e cori al sound della band.\nLa collaborazione sempre pi\u00f9 stretta con la T.O.D. sfocia nella co-produzione di \"Fino a Domani\", opera prima alla quale partecipano nomi importanti del reggae italiano come membri di Africa Unite, Reggae National Tickets, Bluebeaters, Casino Royale.\nLa musica dei Ganjamama riscuote un buon consenso radiofonico, di critica specializzata e dal pubblico, il tour di \u201cFino a domani\u201d tocca tutta la penisola con oltre 120 concerti nei pi\u00f9 importanti club e manifestazioni tra i quali: Rolling Stone, Alcatraz, Rainbow, Live Club, Buddha Caf\u00e8 a Milano; Fuori Orario, Fillmore, Babylonia, Hiroshima Mon Amour.\nInoltre il gruppo ha l'opportunit\u00e0 di esibirsi come gruppo spalla per artisti quali Sean Paul, Sud Sound System, Caparezza e Africa Unite.\nPartecipano a festival come il \"Chicobum\" di Torino e il \"Vascon Festival\" di Treviso.\nNell'agosto 2003 i Ganjamama partono per un mini tour di 20 giorni in Brasile nella regione di Bahia a scopo umanitario per supportare l'Associazione Renascer, la quale sostiene i bambini nel paese di Pintadas, vivendo una grande esperienza a contatto con una realt\u00e0 cos\u00ec distante e difficile che sensibilizza ancora di pi\u00f9 la band a favore di iniziative benfiche.\nNel luglio 2004 esce anche il video del singolo \u201cFino a domani\u201d, in rotazione su RockTV e presentato con un live acustico in diretta su \u201cDataBase\u201d, trasmissione di musica indipendente dell'emittente. Il video verr\u00e0 poi trasmesso anche da AllMusic e la band partecipa suonando dal vivo alla trasmissione in diretta \u201cPlay.it\u201d; alcuni passaggi anche su MTV e la presenza del video sullo speciale sezione reggae del sito MTV.it, nonch\u00e9 soundtrack su RadioDeeJay per una trasmissione in seconda serata.\n\"\u00c8 gi\u00e0 l'alba\".\n\"\u00c8 gi\u00e0 l'alba\" \u00e8 il secondo lavoro discografico per i Ganjamama che vede la luce nel settembre 2005, anticipato dal singolo omonimo.\nAnche per questo disco la preproduzione viene effettuata al Ganjamama Studio di Milano, mentre la produzione vera e propria si sviluppa al \u201cDub the Demon\u201d studio di Madaski a Luserna (TO).\nIl disco viene registrato da Madaski e Mauro Tavella, mixato interamente da Madaski e prodotto da Claudio Ongaro.\nIn qualit\u00e0 di ospiti partecipano Mr. T-bone, Marco Zaghi e \u201cJeeba\u201d Gibertini, ma anche nuove collaborazioni come Bunna (voci su \"La misura in cui\"), Madaski (voce aggiuntiva su \"Nessuna resa\") e SisterE dei Michelangelo Buonarroti ai cori.\nA differenza di \"Fino a domani\", \"\u00c8 gi\u00e0 l'alba\" comprende 13 tracce originali e nessuna cover.\nL'impronta stilistica del nuovo lavoro rispecchia ancora maggiormente il Ganjamama Style, passando dal roots reggae alla dancehall, fino a sonorit\u00e0 anche r'n'b e rocksteady, dimostrando una crescita compositiva e del sound della band, dove le singole influenze dei musicisti si esprimono e miscelano al meglio.\nIl tour del disco tocca tutta la penisola, i passaggi radio rilevanti sono su Lifegate radio, 101 e altre...viene anche prodotto il video di \"ormai\".\nProgetti paralleli.\nIl 19 febbraio 2010 esce l'ultimo album del cantante senegalese Sun Sooley, One day inna Babylon prodotto dai fratelli Catinella."}
{"id": "1153779", "revid": "6923", "url": "https://it.wikipedia.org/wiki?curid=1153779", "title": "Somma della conoscenza salvifica", "text": "L'opera \"Somma della conoscenza salvifica\", composta e pubblicata in Scozia da David Dickson (1583-1662) e James Durham (1622-1658) intorno al 1650 ed inclusa per decreto della Chiesa di Scozia nelle edizioni scozzesi dei Canoni di Westminster (1688), \u00e8 un manuale catechistico di istruzione nelle fondamenta della fede cristiana riformata.\nEsso risponde all'esigenza formulata nel 1639 dall'Assemblea generale della Chiesa di Scozia a che ciascun ministro di Dio provveda, oltre al sermone domenicale, anche un'attivit\u00e0 settimanale di catechesi. L'Assemblea generale del 1649 istruisce di fatto i ministri di Dio a far s\u00ec che la catechesi sia occasione di presentare \"in breve i punti principali della conoscenza salvifica\". Il famoso predicatore scozzese Robert Murray McCheyne (1813-1843) testimonia come fosse stata proprio quest'opera a portarlo per la prima volta ad una chiara comprensione dell'Evangelo. L'opera viene raccomandata non solo nel contesto propriamente catechistico, ma anche come sintetica guida alle basi dell'Evangelo che pu\u00f2 essere usata con profitto da chi vuole esplorare per la prima volta il contenuto della dottrina cristiana. La \"Somma\" \u00e8 raccomandata pure ai ministri di Dio, i quali possono trovarvi un utile sintesi delle basi della fede come pure essere modello per predicatori e studenti di teologia.\nIl suo titolo completo \u00e8: \"Breve somma della dottrina cristiana contenuta nelle Sacre Scritture e suo uso pratico, presentata nella Confessione di fede e catechismi concordati dall'Assemblea dei teologi riuniti a Westminster ed accolta dall'Assemblea generale della Chiesa di Scozia\".\nAccompagnato al titolo, nella prima pagina, vi \u00e8 il testo di Giovanni 6:37: \"Tutto quello che il Padre mi d\u00e0 verr\u00e0 a me; e colui che viene a me, io non lo caccer\u00f2 fuori\". La \"Somma\" \u00e8 un riassunto chiaro, utile e fedele di ci\u00f2 che insegnano il Catechismo abbreviato, il Catechismo maggiore e la Confessione di fede di Westminster sulla via della salvezza. La dottrina rispecchia la teologia federale. La \"Somma\" presenta il succo della dottrina del Catechismo abbreviato in modo tale da rifletterne il linguaggio stesso. Quasi ogni linea ne include la sostanza di una domanda del Catechismo. Il primo paragrafo, per esempio, riassume le domande 4-8 del Catechismo."}
{"id": "1153780", "revid": "339392", "url": "https://it.wikipedia.org/wiki?curid=1153780", "title": "Tour della Nazionale di rugby XV dell'Australia 1913", "text": ""}
{"id": "1153803", "revid": "1632387", "url": "https://it.wikipedia.org/wiki?curid=1153803", "title": "Chiocchio", "text": "Chiocchio \u00e8 una localit\u00e0 che fa parte del comune di Greve in Chianti. Il suo antico nome era \"Fonte al Brocco\" e qui, nel XIII secolo, si separava la \"via publicana\", percorso di crinale, dalla via pubblica, poi \"Strata de Chianti\".\nMonumenti e luoghi d'interesse.\nQuesto percorso in tal modo ebbe un'importanza rilevante per gli insediamenti rurali e religiosi che sorsero nelle sue vicinanze: la casa-torre di Fonzacchino, l'oratorio di San Giusto a Montemartiri, la chiesa di San Michele a Rugliana, il Monastero di Santa Margherita a Sugame, San Lorenzo al Frassino, l'Oratorio di Monte Domini, Torsoli, con le chiese di San Gaudenzio e San Michele.\nLe chiese di Chiocchio sono due, una \u00e8 l'antica Chiesa di San Donato a Mugnana, l'altra, pi\u00f9 nuova, \u00e8 la Chiesa di Santa Maria a Chiocchio, che in precedenza si chiamava Chiesa della Madonna del Buon Viaggio. Quest'ultima conserva il dipinto, proveniente dalla Pieve, \"Riposo dalla fuga in Egitto\", della Scuola toscana (1616). Nella Pieve di San Donato a Mugnana si conservano un turibolo e una navicella provenienti dall'Abbazia di San Cassiano a Montescalari e un capitello erratico.\nVicino a Chiocchio c'\u00e8 il Castello di Mugnana, appartenuto agli Amidei e poi ai Bardi, la cui costruzione risale agli anni precedenti il XIV secolo. Nei pressi del podere Barberino fu trovato un timbro doliare di epoca romana, raffigurante Ercole, con scritta in greco \"EPA\" = Era(Kles) = Ercole.\nA Chiocchio si trova la zona di Palaia, con la sua strada sterrata tra vigne e olivi, meta degli appassionati del trekking, ma oggi oggetto di discussione per la lottizzazione in atto."}
{"id": "1153804", "revid": "116361782", "url": "https://it.wikipedia.org/wiki?curid=1153804", "title": "Venti occidentali", "text": "In meteorologia, i venti occidentali (in inglese \"westerlies\") sono venti che soffiano tra le latitudini di 35\u00b0 e 60\u00b0 sia nell'emisfero boreale sia in quello australe ovvero alle latitudini medie o temperate. Il nome \u00e8 dovuto alla loro direzione prevalente: nell'emisfero boreale soffiano da sud-ovest, in quello australe da nord-ovest, anche se, a differenza degli alisei si tratta di venti incostanti e irregolari che hanno cio\u00e8 direzione e intensit\u00e0 variabili.\nQuesto tipo di circolazione, nota anche come \"circolazione zonale\", \u00e8 quella che caratterizza la cella di circolazione delle medie latitudini detta anche cella di Ferrel, una delle tre macrocelle della circolazione generale dell'atmosfera.\nDescrizione.\nDurante la stagione invernale i venti occidentali interessano l'Europa meridionale e le zone tropicali dominate dalle alte pressioni, dove possono portare precipitazioni e sono in media pi\u00f9 forti per via del maggior contrasto termico polo-equatore; durante l'estate sono in genere confinati nelle zone pi\u00f9 settentrionali e risultano pi\u00f9 deboli. Una misura della zonalit\u00e0 nell'emisfero settentrionale \u00e8 data dall'oscillazione artica e nel suo ramo atlantico dall'indice NAO, mentre nell'emisfero meridionale dall'oscillazione antartica.\nI venti occidentali sono in media particolarmente forti nell'emisfero australe (40\u00b0 ruggenti, 50\u00b0 urlanti) dove non ci sono grandi estensioni continentali che possano frenarne la velocit\u00e0 per attrito rispetto a quanto accade invece nell'emisfero settentrionale.\nOscillazioni dei venti occidentali.\nPer effetto della variazione del parametro di Coriolis con la latitudine i venti occidentali rimangono solo in media diretti verso est, compiendo in realt\u00e0 delle oscillazioni intorno a questa direzione. Consideriamo ad esempio un vento occidentale diretto verso nord-est nell'emisfero boreale. L'aumento della forza di Coriolis con la latitudine tende a curvare la traiettoria verso sud. Quando il vento si trova diretto verso sud-est, viceversa, la diminuzione della forza di Coriolis tende a curvare la traiettoria verso nord. Le oscillazioni compiute dei venti occidentali costituiscono un esempio di onde di Rossby in atmosfera, e sono particolarmente evidenti nella corrente a getto."}
{"id": "1153809", "revid": "122315", "url": "https://it.wikipedia.org/wiki?curid=1153809", "title": "Australia meridionale", "text": ""}
{"id": "1153810", "revid": "19580", "url": "https://it.wikipedia.org/wiki?curid=1153810", "title": "Simo (Finlandia)", "text": ""}
{"id": "1153813", "revid": "9005954", "url": "https://it.wikipedia.org/wiki?curid=1153813", "title": "Yuppies", "text": ""}
{"id": "1153817", "revid": "287204", "url": "https://it.wikipedia.org/wiki?curid=1153817", "title": "Tour della Nazionale di rugby a 15 della Nuova Zelanda 1913", "text": "Nel 1913, la Nazionale di rugby neozelandese si reca in tour in USA e Canada"}
{"id": "1153818", "revid": "1573940", "url": "https://it.wikipedia.org/wiki?curid=1153818", "title": "Cinclus", "text": "Cinclus \u00e8 un genere di uccelli passeriformi, l'unico ascritto alla famiglia Cinclidae .\nEtimologia.\nIl nome scientifico del genere, \"Cinclus\", deriva dal greco \"\u03ba\u03b9\u03b3\u03ba\u03bb\u03bf\u03c2\" (\"kinklos\"), nome col quale numerosi autori classici (Aristotele, Aristofane, Eliano) identificano un non meglio precisato uccellino semiacquatico dalla coda che si muove a scatti, forse un motacillide o uno scolopacide.\nDescrizione.\nAlla famiglia vengono ascritti uccelli di dimensioni medio-piccole (14-23 cm, coi maschi pi\u00f9 grandi delle femmine), dall'aspetto fisico molto simile fra loro, nel complesso simile anche a quello degli scriccioli, tozzo e paffuto, con testa grande e rotonda che sembra incassata direttamente nel torso, becco sottile e appuntito, corte ali arrotondate e coda squadrata, con forti zampe dalle lunghe e robuste dita e dagli artigli ricurvi: a dispetto delle abitudini semiacquatiche di questi uccelli, nessuno di essi presenta accenni di palmatura delle zampe.\nLa livrea \u00e8 dominata dalle tonalit\u00e0 del bruno scuro, generalmente pi\u00f9 caldo sulla testa e pi\u00f9 scuro su dorso e ventre, talvolta con gola e petto di colore pi\u00f9 chiaro (bianco nel merlo acquaiolo europeo e nel merlo acquaiolo testabianca, rossiccio nel merlo acquaiolo di Schultz): le palpebre, di colore chiaro, vengono utilizzate durante il corteggiamento e le parate di minaccia. Le penne sono molto fitte, per aumentare l'impermeabilit\u00e0 del piumaggio; fra gli altri adattamenti legati alla vita in ambiente acquatico, vi sono un uropigio molto sviluppato, le ossa piene anzich\u00e9 cave come negli altri uccelli (che fungono da zavorra durante l'immersione) e le narici munite di sfinteri, per evitare l'entrata di acqua durante le immersioni.\nBiologia.\ncome intuibile dal loro nome comune, i merli acquaioli sono uccelli strettamente legati all'acqua (sebbene le due specie sudamericane lo siano meno rispetto alle altre): diurni, questi uccelli vivono da soli o in coppie, passando la giornata alla ricerca di cibo sott'acqua, tenendosi saldamente alle rocce coi robusti artigli e le zampe dalle piante dei piedi zigrinate mentre camminano sul fondale, smuovendo i sassolini e i detriti col becco al fine di mettere allo scoperto le prede (piccoli invertebrati acquatici). Questi uccelli si muovono in maniera molto caratteristica, annuendo continuamente con la testa ed alzando e abbassando la coda a scatti.\nTalvolta, i merli acquaioli nuotano utilizzando le corte ali come pinne, mentre gli occhi muniti di muscoli ciliari appositamente conformati permettono un rapido cambiamento di forma del cristallino utile per la messa a fuoco subacquea: questi uccelli, a dispetto delle piccole dimensioni, presentano metabolismo basale pari a circa un terzo rispetto a quello di altri passeriformi di dimensioni comparabili, il quale, unito all'alta concentrazione di emoglobina nel sangue, permette loro immersioni continue di 30 secondi-1 minuto anche in acqua molto fredda.\nMonogami, durante la stagione degli amori questi uccelli divengono territoriali, difendendo porzioni di fiume inversamente proporzionali alla quantit\u00e0 di cibo che in esse si trova: il nido \u00e8 ovoidale e viene ubicato in una cavit\u00e0 fra le rocce, una galleria (o un tubo) nell'argine di un fiume, sotto un ponte, in generale in prossimit\u00e0 dell'acqua. Al suo interno la femmina depone 2-5 uova (di pi\u00f9 nelle specie boreali, di meno in quelle australi), che cova da sola, cos\u00ec come da sola essa si occupa di allevare la prole, mentre il maschio le fornisce il cibo durante la cova e sorveglia i dintorni durante tutto il periodo della riproduzione.\nDistribuzione e habitat.\nLa famiglia ha distribuzione piuttosto ampia, che comprende gran parte dell'Eurasia continentale (pur mancando da ampie porzioni della Siberia e dal subcontinente indiano a sud dell'Himalaya), la fascia occidentale del Nordamerica e le Ande centro-settentrionali, mentre in Africa questi uccelli sono presenti solo nei monti dell'Atlante: le varie specie hanno in genere areale molto esteso, ad eccezione del merlo acquaiolo di Schultz, endemico di una piccola area andina.\nTutte le specie abitano i ruscelli montani con acqua fredda e pulita a scorrimento veloce: all'infuori della stagione degli amori, tuttavia, pur rimanendo strettamente legati all'acqua essi possono spostarsi nelle aree costiere o lacustri.\nTassonomia.\nLa famiglia \u00e8 monotipica, comprendendo un unico genere al quale vengono ascritte cinque specie:\nFamiglia Cinclidae\nNell'ambito della superfamiglia Muscicapoidea, i cinclidi occupano un clade piuttosto basale rispetto a quello rappresentato dai \"sister taxa\" Turdidae e Muscicapidae."}
{"id": "1153819", "revid": "71814", "url": "https://it.wikipedia.org/wiki?curid=1153819", "title": "Segretario provinciale", "text": ""}
{"id": "1153831", "revid": "125301291", "url": "https://it.wikipedia.org/wiki?curid=1153831", "title": "Pietro di Cantabria", "text": "Origine.\nNel passato fu ritenuto fratello del re visigoto Ervige, quindi figlio di Ardabasto (nipote del duca di Siviglia Ermenegildo, figlio del re dei visigoti Leovigildo) e di una nipote del re dei visigoti Chindasvindo. Questa versione \u00e8 sostenuta da Salazar y Castro.Secondo la cronaca di Alfonso III invece il figlio di Pietro, Alfonso I delle Asturie, e quindi il duca stesso, discendeva dal re visigoto, Recaredo I. Anche secondo la \"Historia Silense\" Pietro discende da Recaredo I.\nBiografia.\nSecondo alcune cronache musulmane, nel 714 M\u016bs\u0101 ibn Nu\u1e63ayr, il wali di al-Andalus, occup\u00f2 la Cantabria, inclusa la capitale \"Amaya\", costringendo Pietro a rifugiarsi nella cordigliera Cantabrica.\nSolo dopo la vittoria cristiana nella battaglia di Covadonga, il duca un\u00ec le sue forze con quelle asturiane di Pelagio e mand\u00f2 il figlio primogenito, Alfonso, alla corte asturiana situata a Cangas de On\u00eds.\nIl duca Pietro di Cantabria ed il principe Pelagio delle Asturie programmarono l'unione dei domini delle rispettive casate, perci\u00f2 fu programmato il matrimonio tra Alfonso, figlio di Pietro ed Ermesinda, figlia di Pelagio, l'unione fu celebrata nel 737, pochi anni dopo la morte di Pietro, da cui Alfonso aveva ereditato il ducato.\nDiscendenza.\nDalla moglie di cui non si conoscono n\u00e9 gli ascendenti n\u00e9 il nome, Pedro ebbe due figli:"}
{"id": "1153832", "revid": "2373", "url": "https://it.wikipedia.org/wiki?curid=1153832", "title": "Last Glacial Maximum", "text": ""}
{"id": "1153833", "revid": "22356", "url": "https://it.wikipedia.org/wiki?curid=1153833", "title": "Emuarius", "text": "Emuarius \u00e8 un genere estinto di grossi uccelli appartenuti all'ordine Casuariiformes, della quale fanno parte i casuari e l'em\u00f9.\nVissero durante l'Oligocene ed il Miocene in Australia. \nSe ne conoscono attualmente due specie:\nInizialmente, si credette che i resti fossili di questi animali appartenessero ai comuni em\u00f9, ma, ad un'analisi pi\u00f9 approfondita, si rivelarono essere animali piuttosto differenti, al punto di creare un nuovo genere appositamente per loro.\nIl nome \"Emuarius\" deriva dalla fusione del nome Em\u00f9 e del nome \"Casuarius\"; questi animali, infatti, presentano caratteristiche tipiche di entrambe le specie. Il cranio, infatti, \u00e8 affusolato e simile a quello dei casuari, cos\u00ec come il femore; tuttavia, la conformazione della gamba e del piede \u00e8 tipica degli em\u00f9.\nOggi, si ritiene che questi uccelli preistorici fossero una forma primitiva di em\u00f9."}
{"id": "1153834", "revid": "287204", "url": "https://it.wikipedia.org/wiki?curid=1153834", "title": "BINAP", "text": "In chimica organica, BINAP \u00e8 l'acronimo di 2,2\u00b4\u2013bis(difenilfosfino)\u20131,1\u00b4\u2013binaftile, difosfina chirale con un asse stereogenico, che \u00e8 utilizzato come legante bidentato in idrogenazioni catalizzate da metalli di transizione, riuscendo ad indurre un elevato grado di stereoselezione nella reazione.\nIl BINAP fu descritto per la prima volta da Noyori et al. nel 1980. Fino ad ora il BINAP \u00e8 uno dei pochi leganti a svolgere un ruolo a livello industriale, vedi per esempio il processo per la produzione del mentolo (Takasago).\nViene preparato dal BINOL (1-1'-bis-2-naftolo) passando per il bis-triflato. Sono disponibili commercialmente sia gli enantiomeri R ed S che il racemo, che \u00e8 usato anche come legante del palladio in reazioni di coupling."}
{"id": "1153838", "revid": "226458", "url": "https://it.wikipedia.org/wiki?curid=1153838", "title": "Tour dei New Zealand M\u0101ori 1913", "text": "Nell'ottobre 1913 la selezione dei Maori Neozelandesi si reca in Tour in Australia"}
{"id": "1153839", "revid": "93556", "url": "https://it.wikipedia.org/wiki?curid=1153839", "title": "Province storiche della Finlandia", "text": "Le province storiche della Finlandia datano dall'epoca in cui la Finlandia era parte integrante della Svezia. Le province hanno cessato di essere entit\u00e0 amministrative fin dal 1634 quando sono state sostituite dalle contee. Questa riforma \u00e8 stata applicata in Finlandia fino al 1997. In seguito, le province storiche sono state trasformate in sei nuove province suddivise in venti regioni\nLista.\nUna piccola parte della provincia svedese di Norrbotten prima del 1809 si estendeva sulla riva est del fiume Torniojoki."}
{"id": "1153840", "revid": "307923", "url": "https://it.wikipedia.org/wiki?curid=1153840", "title": "Joseph Ermend Bonnal", "text": "Biografia.\nBonnal riceve la sua prima educazione musicale dal padre, a Bordeaux, e all'et\u00e0 di 17 anni viene ammesso nella classe di pianoforte di Charles-Wilfrid de B\u00e9riot al conservatorio di Parigi. Abbandona presto la classe di pianoforte per trasferirsi nella classe d'organo di Alexandre Guilmant (1837-1911). Nel 1904, dopo aver vinto un primo premio per organo e improvvisazione, inizia a seguire la classe di composizione di Gabriel Faur\u00e9. Nel corso di un soggiorno a Parigi ricopre il ruolo di maestro di cappella e organista in diverse chiese della capitale francese, sostituendo spesso organisti del calibro di Charles-Marie Widor, Louis Vierne, Charles Tournemire. Nel 1914 fa ritorno a Bordeaux.\nNel 1920 Bonnal viene nominato direttore del conservatorio di Bordeaux, dove fonda l'\"Orchestre des Concerts Rameau\", il cui repertorio include ecletticamente opere di Debussy, Faur\u00e9, Dukas, Jean Cras, Tournemire, Rabaud, e le prime assolute di Ren\u00e9 de Cast\u00e9ra e Henri Tomasi. \u00c8 durante questo periodo che si lega con una profonda amicizia al poeta Francis Jammes; amicizia questa che lo influenza anche compositivamente: \u00e8 di questo periodo infatti l'oratorio \"Po\u00e8mes Franciscains\" (1926).\nNel 1940 succede al suo maestro e amico Charles Tournemire nella posizione di organista titolare della basilica delle Sante Clotilde e Valeria. Poco dopo viene nominato ispettore generale per l'educazione musicale. Nel corso di un viaggio d'ispezione nelle Landes viene colpito da un ictus e muore il 14 agosto 1944 nella sua citt\u00e0 natale."}
{"id": "1153842", "revid": "278830", "url": "https://it.wikipedia.org/wiki?curid=1153842", "title": "Women in prison", "text": "I women in prison film (in italiano \"film sulle donne in prigione\" e conosciuti anche come WIP) sono un sottogenere dei film d'exploitation. Le loro storie spesso coinvolgevano donne soggette a stupri ed altri tipi di abusi fisici, di solito da donne guardiane delle prigioni dove erano rinchiuse. Il genere annovera anche molti film in cui le donne in gabbia si danno al lesbismo.\nForse la migliore spiegazione per l'improvviso successo degli \"women in prison films\" \u00e8 che il genere \u00e8 pi\u00f9 che altro considerato una versione cinematografica dei pulp magazine riguardanti le avventure erotiche di sadici guardiani di prigioni. Infatti, al centro di riviste pseudopornografiche come \"Argosy\" c'erano spesso storie riguardanti nazisti che tormentavano la classica \"damigella in pericolo\". \"Argosy\" \u00e8 solo un caso di una moda che nelle riviste si and\u00f2 diffondendo durante gli anni cinquanta e sessanta. I film sembrarono invece essere pi\u00f9 espliciti nel rappresentare le lotte femminili, sotto l'ottica della perversione sessuale.\nStoria del genere.\nHollywood inizi\u00f2 a sfornare film ambientati in prigioni femminili sin dall'inizio degli anni trenta come \"L'uomo che voglio\" con Jean Harlow, ma generalmente solo una minima parte dell'azione aveva come sfondo la galera. Non fu prima degli anni cinquanta, con l'uscita di \"Prima colpa\" con Eleanor Parker ed Agnes Moorehead e di \"La rivolta delle recluse\" con Ida Lupino e Cleo Moore, che l'intera storia fosse ambientata nelle carceri femminili. Per quanto riguarda l'Italia, \u00e8 del 1958 il film \"Nella citt\u00e0 l'inferno\" con Anna Magnani e Giulietta Masina, interamente ambientato nella prigione femminile delle \"Mantellate\".\nI \"women in prison film\" si svilupparono negli anni trenta come una forma di melodramma: giovani eroine erano imprigionate cosicch\u00e9 riuscissero a correggere le loro imperfezioni caratteriali e divenire delle cittadine-modello. Sotto l'influenza delle riviste pulp, divennero i B-movie degli anni cinquanta, che ancora oggi vengono ricordati per la loro popolarit\u00e0.\nDagli anni settanta, sono considerati un sottogenere della pornografia, perch\u00e9 molto spesso l'azione si focalizza non tanto sulla vita di prigione quanto sulle fantasie sessuali delle donne stesse e dei loro guardiani. Gli esempi pi\u00f9 noti dei film \"women in prison\" sono probabilmente due pellicole: \"Ilsa la belva delle SS\" (anche se sconfinava nella nazisploitation) e \"Femmine in gabbia\" di Jonathan Demme. L'attrice Pam Grier interpret\u00f2 un gran numero di pellicole del genere, come \"Sesso in gabbia\" di Roger Corman, \"The Big Bird Cage\", \"Rivelazioni di un'evasa da un carcere femminile\" e \"Donne in catene\". Anche il cinema europeo affront\u00f2 le tematiche del genere con titoli come \"Penitenziario femminile per reati sessuali\" di Jess Franco. Probabilmente il pi\u00f9 noto film europeo del filone \"women in prison\" \u00e8 \"99 donne\", di Franco.\nIn Italia i titoli pi\u00f9 conosciuti sono \"Blade Violent - I violenti\" e \"Violenza in un carcere femminile\", entrambi diretti da Bruno Mattei e interpretati da Laura Gemser, \"Prigione di donne\", diretto da Brunello Rondi, e \"Le evase - Storie di sesso e di violenze\", diretto da Giovanni Brusadori e interpretato da Lilli Carati. In seguito al declino di questo genere, in Italia si \u00e8 prodotto solo un altro \"women in prison\": \"Anime perse\", diretto nel 2006 da Bruno Mattei. Per quanto riguarda il cinema giapponese, Meiko Kaji recit\u00f2 nella serie di women in prison film della serie di \"Scorpion\", diretta da Shun'ya It\u014d ed adattata dal manga. La BBFC del Regno Unito ha vietato molti di questi film, tra cui \"Camp 7 - Lager femminile\" (vietato nel 2002) e \"Una secondina in carcere femminile\" (vietato nel 2004), dal momento che contengono scene molto forti di violenza sessuale."}
{"id": "1153856", "revid": "2730", "url": "https://it.wikipedia.org/wiki?curid=1153856", "title": "I Racconti di Pietroburgo", "text": ""}
{"id": "1153860", "revid": "1573940", "url": "https://it.wikipedia.org/wiki?curid=1153860", "title": "Dromaius novaehollandiae minor", "text": "L'em\u00f9 di King Island o em\u00f9 nero (Dromaius novaehollandiae minor ) \u00e8 una sottospecie estinta di em\u00f9 vissuta sull'omonima isola, posta fra l'Australia e la Tasmania.\nSe ne conosce l'esistenza attraverso il ritrovamento di ossa ed un esemplare impagliato.\nRispetto all'em\u00f9 vero e proprio aveva un piumaggio pi\u00f9 scuro e dimensioni molto minori (pesava circa la met\u00e0), che ne facevano il membro pi\u00f9 piccolo del genere.\nFu scoperto nel 1802 durante una spedizione di Baudin. In quest'occasione, tre esemplari furono catturati e portati in Francia, dove vennero tenuti nel Jardin des Plantes. Vent'anni dopo, nel 1822, moriva l'ultimo esemplare in cattivit\u00e0 della specie, che era gi\u00e0 da tempo estinta in natura.\nL'estinzione \u00e8 stata probabilmente causata dalla caccia eccessiva e dalla distruzione dell'habitat da parte di incendi dolosi."}
{"id": "1153862", "revid": "77358", "url": "https://it.wikipedia.org/wiki?curid=1153862", "title": "Mammut dell'isola di Wrangel", "text": ""}
{"id": "1153863", "revid": "122315", "url": "https://it.wikipedia.org/wiki?curid=1153863", "title": "Anoa", "text": ""}
{"id": "1153864", "revid": "287204", "url": "https://it.wikipedia.org/wiki?curid=1153864", "title": "Periodo (fisica)", "text": "Il periodo \u00e8 una grandezza fisica relativa alle onde, definita come l'intervallo temporale corrispondente alla lunghezza d'onda. Si indica generalmente con T e si misura nel sistema internazionale in secondi (s).\nRappresenta il tempo in cui l'onda compie un'oscillazione completa e torna alla condizione iniziale. Si pu\u00f2 sfruttare la definizione di velocit\u00e0 per legare lunghezza d'onda e periodo alla velocit\u00e0 di propagazione dell'onda:\nformula_1.\nIl periodo \u00e8 la grandezza inversa della frequenza:\nformula_2.\nquindi in base alla definizione di frequenza, si pu\u00f2 definire la pulsazione:\nformula_3"}
{"id": "1153865", "revid": "124874200", "url": "https://it.wikipedia.org/wiki?curid=1153865", "title": "Corpuscolo di Malpighi", "text": "Il corpuscolo renale, o corpuscolo di Malpighi (dal nome del medico italiano Marcello Malpighi), \u00e8 l'unit\u00e0 base preposta alla filtrazione del plasma in urina, costituita da corpi sferoidali di ridottissime dimensioni che si ritrovano all'interno della corteccia del rene.\nNell'umano, per ogni rene, sono presenti circa un milione di glomeruli, che lavorano in contemporanea filtrando circa 1500 litri di sangue producendo circa 180 litri di preurina.\nComposizione.\nCiascun corpuscolo renale \u00e8 composto da due elementi principali:"}
{"id": "1153867", "revid": "1543377", "url": "https://it.wikipedia.org/wiki?curid=1153867", "title": "RCTV", "text": "Radio Caracas Televisi\u00f3n (RCTV) era una rete televisiva venezuelana con sede a Caracas. Era anche chiamata \"Canal de B\u00e1rcenas\". Era di propriet\u00e0 delle \"Empresas 1BC\". La sua radio \u00e8 Radio Caracas Radio.\nStoria.\nRCTV \u00e8 stata fondata il 15 novembre 1953 da William H. Phelps.\nDopo che Hugo Ch\u00e1vez ha accusato RCTV di minare le attivit\u00e0 del suo governo ed in particolare di aver appoggiato il fallito colpo di Stato del 2002, il 27 maggio 2007 alla televisione \u00e8 stato negato il rinnovo della concessione delle frequenze rimanendo cos\u00ec solo su cavo e satellite, cosa che ha provocato accese proteste di piazza in difesa della libert\u00e0 di espressione.\nForte di una controversa sentenza del \"Tribunal Supremo de Justicia\" (la corte costituzionale del Venezuela) il governo di Ch\u00e1vez ha quindi preso possesso delle apparecchiture di RCTV, utilizzandole per iniziare le nuove trasmissioni in tutto il Venezuela con TVes, un nuovo canale televisivo statale filo-governativo.\nDopo la mancanza della concessione, RCTV trasmise esclusivamente via satellite e via cavo, ma cess\u00f2 le trasmissioni nel 2010.\nNel 2012 il candidato alle elezioni Henrique Capriles Radonski promise che se fosse stato eletto, RCTV sarebbe tornata a trasmettere via etere, ma, poich\u00e9 queste elezioni furono vinte da Hugo Ch\u00e1vez, venne spenta qualsiasi speranza di far tornare questo canale."}
{"id": "1153869", "revid": "339392", "url": "https://it.wikipedia.org/wiki?curid=1153869", "title": "Ipergeometrica", "text": ""}
{"id": "1153874", "revid": "110157", "url": "https://it.wikipedia.org/wiki?curid=1153874", "title": "Bethel (Alaska)", "text": " \nBethel (in yupik alascano centrale \"Mamterilleq\"; in russo \"\u0411\u0435\u0442\u0435\u043b\") \u00e8 una citt\u00e0 degli Stati Uniti d'America situata nella Census Area di Bethel, nello Stato dell'Alaska, 540\u00a0km a ovest di Anchorage. Secondo le stime del 2006, la popolazione della citt\u00e0 ammonta a 6.356 abitanti.\nBethel \u00e8 la comunit\u00e0 pi\u00f9 grande dell'Alaska occidentale e la nona pi\u00f9 grande citt\u00e0 dello Stato. Si trova all'interno del Rifugio Nazionale per la Fauna Selvatica del Delta dello Yukon, il pi\u00f9 grande rifugio per gli animali selvatici di tutto il territorio statunitense. \u00c8 centro amministrativo e di trasporti per i 56 villaggi dei delta dei fiumi Yukon e Kuskokwim.\nLa citt\u00e0 \u00e8 raggiungibile solo via aerea e fluviale, non vi sono collegamenti alla rete stradale nazionale."}
{"id": "1153876", "revid": "404449", "url": "https://it.wikipedia.org/wiki?curid=1153876", "title": "Cassero del Sale", "text": "Il Cassero del Sale \u00e8 uno storico edificio del centro storico di Grosseto.\nIl fabbricato si affaccia sulla caratteristica piazza del Sale, sul lato tra l'imbocco di strada Ricasoli e l'inizio della parallela via Mazzini.\nStoria.\nL'edificio venne costruito verso la met\u00e0 del XIV secolo, nell'area in cui sorgeva la chiesa di San Giorgio, come punto di raccolta e di distribuzione del sale che veniva estratto lungo la costa. Sembra che fin dall'VIII secolo si svolgesse l'attivit\u00e0 di estrazione del sale dalle acque salmastre dell'antico lago Prile (scomparso dopo le opere di bonifica) e dell'area paludosa attorno alla torre della Trappola, a sud dell'abitato di Principina a Mare. L'estrazione del sale, che si svolgeva nel periodo primaverile ed estivo, era favorita dal clima mite con scarse precipitazioni e dalla conformazione del litorale; nel corso del Medioevo la produzione di sale assunse fondamentale importanza per la citt\u00e0, tanto che i Senesi riuscirono ad esercitare il controllo su questa attivit\u00e0 molto remunerativa a partire dalla prima met\u00e0 del XIV secolo. La grande quantit\u00e0 di sale immagazzinata a Grosseto era famosa tanto che venne citata dal poeta Cecco Angiolieri in una delle sue rime.\nL'aspetto dell'edificio \u00e8 dovuto a numerosi interventi iniziati nel XVI secolo quando vi furono addossate le mura medicee e continuati in et\u00e0 moderna con l'aggiunta di una scala esterna di accesso al primo piano. Nella piazza sono visibili i resti del \"nuovo cassero del sale\" realizzato dai senesi nel XIV secolo per affiancare quello pi\u00f9 antico. Durante il dominio mediceo l'edificio fu distrutto, ma una delle quattro pareti fu per\u00f2 risparmiata per essere inglobata nella nuova cortina muraria.\nDescrizione.\nIl Cassero del Sale si presenta come un fabbricato a sezione rettangolare che si articola su due piani, diviso in pi\u00f9 abitazioni private. Tale aspetto \u00e8 dovuto anche ad alcuni interventi di ristrutturazione avvenuti tra la fine del XIX e gli inizi del XX secolo."}
{"id": "1153877", "revid": "287204", "url": "https://it.wikipedia.org/wiki?curid=1153877", "title": "Tour della Nazionale di rugby a 15 della Nuova Zelanda 1920", "text": "La Nazionale di rugby neozelandese si reca in Tourn\u00e9e in Australia, ma disputa anche alcuni incontri contro selezioni provinciali neozelandesi. Solo la provincia di Auckland riesce ad imporre un pareggio.\nDa segnalare che la Selezione \u2018'Australiana'\u2019 era in realt\u00e0 quella del Nuovo Galles del Sud, in quanto la Rugby Union del Queensland, gi\u00e0 colpita dalla scissione della \u2018'Rugby League'\u2019 si era di fatto sciolta dopo la prima guerra mondiale.\nProbabilmente per tale motivi la federazione neozelandese non riconobbe queste partite come test-match ufficiali."}
{"id": "1153884", "revid": "764447", "url": "https://it.wikipedia.org/wiki?curid=1153884", "title": "Melody (nave da crociera)", "text": "Melody \u00e8 stata una nave da crociera della compagnia di navigazione MSC Crociere, nota per motivi commerciali anche come \"MSC Melody\".\nStoria.\nBattezzata il 9 gennaio 1981 come \"Atlantic\", entr\u00f2 in tale data nella flotta della Home Lines. \u00c8 stata venduta nel 1988 a Premier Cruise Line, compagnia con la quale ha navigato fino al 1997 come \"StarShip Atlantic\". Nel 1997, la nave entr\u00f2 in servizio per MSC Crociere con il nome \"Melody\". Dal 2004 la nave venne indicata come \"MSC Melody\" per uniformare la nomenclatura della compagnia, ma nella pratica mantenne inalterato il proprio nome. Fu sottoposta a ristrutturazione nel 2005.\nIn controtendenza rispetto alle navi passeggeri dell'epoca che prevedevano cabine da quattro posti, la Melody ne aveva da cinque. All'inizio la nave era ormeggiata nel porto di Napoli, poi in quello di Castellammare di Stabia.\nFino al 2003 fu l'ammiraglia della flotta MSC, prima che tale ruolo passasse a \"MSC Lirica\".\nAlla fine del 2012 MSC cedette la \"Melody\", oramai obsoleta, alla Sahara India Pariwar che, dopo averla ridenominata \"Qing\", l'8 gennaio 2013 la ritir\u00f2 dal servizio con l'intento di convertirla in un albergo galleggiante.\nIl 29 giugno 2016, la nave imbarc\u00f2 acqua a causa delle forti piogge monsoniche, inclinandosi parzialmente sulla fiancata a dritta mentre si trovava attraccata a Mormugao (Goa), in India. Nessuno si trovava a bordo al momento dell'incidente, ma la nave, che versava in uno stato avanzato di abbandono, fu prima riportata in assetto di galleggiamento da una compagnia di salvataggio nel giugno 2018 e poi venduta per demolizione.\nTentato abbordaggio.\nNella notte del 25 aprile 2009 l'equipaggio della nave, con 991 passeggeri a bordo, \u00e8 riuscito a sventare un attacco da parte di pirati somali a nord delle isole Seychelles. Il comandante Ciro Pinto \u00e8 riuscito con manovre evasive a sfuggire nonostante i pirati sparassero con Kala\u0161nikov.\nDescrizione.\nLa dotazione della nave includeva:"}
{"id": "1153901", "revid": "287204", "url": "https://it.wikipedia.org/wiki?curid=1153901", "title": "Bimaristan", "text": "Il termine bimaristan deriva dal persiano \u0628\u06cc\u0645\u0627\u0631\u0633\u062a\u0627\u0646, \"b\u012bm\u0101rest\u0101n\") che significa \"ospedale\", in cui \"bimar-\" significa \"malato\" e \"-stan\" \u00e8 il \"luogo\" o il \"posto\": quindi \"il luogo dei malati\".\nI \"bimaristan\" erano ospedali che, nel mondo islamico, erano dedicati al soggiorno e alla cura dei malati. Creati con questo nome nella Persia sasanide nel III secolo, essi si sono diffusi e distribuiti in tutta l'area del mondo arabo-islamico. Durante il periodo aureo della cultura musulmana (X secolo-XIII secolo) la medicina veniva praticata anche sui malati di mente e i \"bimaristan\" erano costruiti in modo da offrire un ambiente in cui un'appropriata dieta e un ambiente tranquillo, allietato da fontane e rivoli d'acqua, potevano aiutare a rilassare i pazienti, offrendo loro po' di conforto.\nSpesso i bimaristan erano opere di architettura notevoli, fatte costruire dai potenti e \"offerti\" alla popolazione. Funzionavano anche da luogo d'istruzione superiore per i medici che, nel mondo islamico, hanno avuto il merito di aver trasmesso al mondo occidentale le antiche conoscenze della scienza medica greca, persiana e indiana."}
{"id": "1153907", "revid": "131358", "url": "https://it.wikipedia.org/wiki?curid=1153907", "title": "Crotone Football Club", "text": ""}
{"id": "1153925", "revid": "648716", "url": "https://it.wikipedia.org/wiki?curid=1153925", "title": "Contea di Hill (Montana)", "text": "La contea di Hill (in inglese Hill County) \u00e8 una contea del Montana, negli Stati Uniti. Il suo capoluogo amministrativo \u00e8 Havre.\nStoria.\nLa contea di Hill venne creata nel 1912 dalla Contea di Chouteau. A sud-ovest di Havre si ebbe la prima colonizzazione non indigena dell'area nel 1875. Oggi si possono ancora trovare 15 delle originarie 104 strutture del forte. Il nome della contea deriva da James Jerome Hill (1838-1916), un grande imprenditore ferroviario canadese.\nGeografia fisica.\nLa contea ha un'area di di cui lo 0,68% \u00e8 coperto d'acqua. Confina con le seguenti contee:\nConfina inoltre con la seguente provincia canadese:"}
{"id": "1153936", "revid": "371529", "url": "https://it.wikipedia.org/wiki?curid=1153936", "title": "It Ain't Hard to Tell", "text": "It Ain't Hard to Tell \u00e8 il secondo singolo tratto da \"Illmatic\", primo album del rapper Nas.\nIl singolo, molto famoso nel circuito underground, contiene campionamenti da \"Human Nature\" di Michael Jackson, \"NT\" di Kool &amp; the Gang, \"Slow Dance\" di Stanley Clarke e \"Why Can't People Be Colours Too\" dei The Whatnaughts. \"It Ain't Hard to Tell\" \u00e8 da sempre considerata come una delle pietre miliari dell'et\u00e0 dell'oro dell'hip hop ed \u00e8 stata campionata da diversi artisti, tra gli altri Big L, Rakim, KRS-One, Eminem e Pete Rock.\nInoltre lo stesso Nas ha ripreso la traccia, campionandola anche nel singolo del 1999 \"Nas Is Like\"."}
{"id": "1153937", "revid": "287204", "url": "https://it.wikipedia.org/wiki?curid=1153937", "title": "Europasaurus holgeri", "text": "Europasaurus (il cui nome significa \"lucertola dall'Europea\") \u00e8 un genere estinto di dinosauro sauropode brachiosauride vissuto nel Giurassico superiore, circa 154 milioni di anni fa (Kimmeridgiano), nel nord della Germania. Il genere contiene una singola specie, ossia \"E. holgeri\". L'animale \u00e8 un chiaro esempio preistorico di nanismo insulare, dovuto all'isolamento di una popolazione di sauropodi su un'isola nell'antico bacino della Bassa Sassonia.\nDescrizione.\nL\"Europasaurus holgeri\" mostra diverse autapomorfie inequivocabili che lo indicano come specie: \"il processo nasale della premascella sporge anterodorsalmente; il processo mediale \u00e8 posto posteriormente sul margine dorsale delle vertebre cervicali centrali; l'acromion scapolare possiede una prominente proiezione posteriore; e trasversalmente la larghezza dell'astragalo \u00e8 due volte la sua altezza dorsoventrale\". A confronto con \"Camarasaurus\", l\"Europasaurus\" differisce \"nel processo posteriore a forma d'ala dell'osso postorbitale, essendo leggermente pi\u00f9 lungo e pi\u00f9 largo del processo anteriore, mentre questo \u00e8 molto pi\u00f9 corto in \"Camarasaurus\"\". Altre differenze includono il contatto pi\u00f9 breve tra il nasale e il frontale di \"Europasaurus\", e un osso parietale rettangolare in vista posteriore. A differenza di \"Camarasaurus\", le spine neurali delle vertebre pre-sacrali sono indivise. In un confronto con \"Brachiosaurus\", l\"Europasaurus\" possiede un muso pi\u00f9 corto, un quadratojugale che entra in contatto con l'osso squammoso, e un omero appiattito anteromedialmente che possiede un'epifisi distale. L\"Europasaurus\" \u00e8 stato paragonato anche ai macroneri \"Lusotitan\" e \"Duriatitan\", rivelandosi distinto da entrambi i due generi. Infine, l\"Europasaurus\" pu\u00f2 essere distinto dai pi\u00f9 noti membri dei Neosauropoda per la sua piccola taglia corporea adulta.\nClassificazione.\nL'analisi cladistica di \"Europasaurus holgeri\" indica che il nanismo della specie \u00e8 una caratteristica derivata e che questo taxon \u00e8 un macronario pi\u00f9 derivato di \"Camarasaurus\" e dovrebbe essere considerato come un sister taxon di Brachiosauridae e tutti i membri pi\u00f9 derivanti di Titanosauriformes.\nCladogramma di Brachiosauridae, a seguito degli studi di D'Emic (2012):\nStoria della scoperta.\nL\"Europasaurus\" \u00e8 stato ritrovato in depositi di carbonati marini (\"letto 93\"), da cui sono stati estratti ben 11 esemplari fossili fra giovani ed adulti, con lunghezze comprese fra 1,7 metri (5,5 piedi) e i 6,2 metri (20,3 piedi). Il nome del genere, \"Europasaurus\", significa letteralmente \"rettile dall'Europa \" (Europa + greco \"sauros\" = lucertola, rettile), mentre il nome della specie, \"holgeri\", \u00e8 nominata in onore del paleontologo Holger L\u00fcdtke, che per primo scopr\u00ec i fossili di questo animali.\nL'olotipo di \"Europasaurus\" (DFMMh / FV 291; Dinosaurier-Freilichtmuseum M\u00fcnchehagen / Verein zur F\u00f6rderung der Nieders\u00e4chsischen Pal\u00e4ontologie) consiste in porzioni di cranio disarticolate, insieme ad alcune vertebre cervicali e sacrali, derivate da un singolo esemplare. Questo esemplare e tutti gli altri riferiti al taxon sono stati raccolti nel \"letto 93\" presso la cava Langenberg, Oker vicino Goslar, Bassa Sassonia. La specie \u00e8 stata nominata da Oct\u00e1vio Mateus, Thomas Laven e Nils Kn\u00f6tschke nel 2006.\nPaleobiologia.\n\u00c8 stato suggerito che l'antenato di \"Europasaurus\" si sarebbe \"nanizzato rapidamente\" dopo l'immigrazione su una delle paleo-isole, poich\u00e9 anche la pi\u00f9 grande di queste isole nell'antico bacino del Bassa Sassonia (una massa di meno di 2.000 chilometri quadrati) non sarebbe stata in grado di produrre abbastanza cibo per una popolazione di grandi sauropodi. Altri esempi di nanismo insulare tra si sono riscontrati nell'antica Isola di Ha\u0163eg del Maastrichtiano (Cretaceo superiore), nell'odierna Romania, con i sauropodi nani \"Magyarosaurus\" e \"Paludititan\", e l'hadrosauro \"Telmatosaurus\". In questi due esempi, la paleogeografia e la paleoecologia sono state impiegate per spiegare l'evoluzione di nuovi dinosauri e versioni nane dei giganti continentali.\nQuesti fossili rappresentano senza dubbio una specie nana, e non solo cuccioli di una qualche grande specie di macronaria, studiando l'istologia delle ossa fossili. Allo stesso modo, confrontando l'istologia delle ossa lunghe di un tipico grande sauropode, come \"Camarasaurus\", i paleontologi hanno concluso che le dimensioni nane di \"Europasaurus\" sono dovute ad un tasso di crescita diminuito. Questo fenomeno \u00e8 un'inversione della crescita accelerata responsabile del gigantismo in altri dinosauri sauropodi. Il nanismo tra i macronari sembra particolarmente raro in questo clade, che include tra gli altri alcuni dei pi\u00f9 grandi dinosauri conosciuti, come i brachiosauridi \"Brachiosaurus\" e \"Giraffatitan\". Si pensa che l'evoluzione delle dimensioni corporee di \"Europasaurus\" abbia coinvolto anche il pedomorfismo.\nUn sentiero di impronte fossilizzate a Goslar, ha rivelato anche una possibile ragione dietro l'estinzione di \"Europasaurus\". Quando le tracce sono state ricostruite attraverso la modellazione digitale, si \u00e8 scoperto che con l'abbassamento del livello dei mari si \u00e8 creato un ponte di terra che collegava il continente alle isole. Approfittando di ci\u00f2, alcuni grandi teropodi di una specie sconosciuta sono immigrati nelle isole. \u00c8 quindi molto probabile che questi teropodi, con una lunghezza stimata di 8 metri (26,2 piedi) o pi\u00f9, abbiano cacciato gli \"Europasaurus\" fino all'estinzione, favoriti dal fatto che l\"Europasaurus\" si fosse evoluto senza particolari difese che lo proteggessero dai grandi predatori."}
{"id": "1153950", "revid": "224230", "url": "https://it.wikipedia.org/wiki?curid=1153950", "title": "Numquam nega raro adfirma", "text": "La frase latina numquam nega raro adfirma (contrazione di \"numquam nega raro adfirma distingue frequenter\", la cui traduzione in italiano \u00e8 \"non negare mai, afferma raramente, distingui frequentemente\") \u00e8 uno dei motti della Compagnia di Ges\u00f9 di Sant'Ignazio di Loyola, rappresentativo di una impostazione morale dell'\"et et\". \nNel Settecento vi fu una storica contrapposizione tra \"lassismo\" gesuitico e \"rigorismo\" giansenista. \nUn ritorno di popolarit\u00e0 del motto sui media lo si \u00e8 avuto sulla stampa per riferire di un diverso atteggiarsi del cardinale Carlo Maria Martini, che \u00e8 stato appunto gesuita, nei confronti dei testi di Benedetto XVI, quando era ancora solo il cardinal Ratzinger. "}
{"id": "1153953", "revid": "1516566", "url": "https://it.wikipedia.org/wiki?curid=1153953", "title": "Penne (araldica)", "text": "Con il termine penne si indica in araldica un ornamento esteriore dell'elmo che timbra lo scudo. Le penne, che possono essere di pavone (quelle pi\u00f9 antiche) o di struzzo (le pi\u00f9 moderne), compaiono al posto del cimiero verso la fine del XV secolo. Normalmente sono in numero dispari, variabile da 1 a 7, fuoriescono in fascio dalla cima dell'elmo, sono disposte a ventaglio e le loro cime ricadono sul davanti. Nell'araldica italiana esse sono di norma 5 per le famiglie di antica cittadinanza comunale e 3 per le famiglie borghesi. Le penne possono essere utilizzate sia per le armi delle famiglie nobili sia per quelle di cittadinanza o borghesi al posto dei lambrecchini e, assumendone una funzione analoga, anch'esse hanno il colore degli smalti dello scudo. \nNell'araldica polacca, di norma, le penne di pavone sono verdi, mentre quelle di struzzo sono bianche."}
{"id": "1153956", "revid": "767487", "url": "https://it.wikipedia.org/wiki?curid=1153956", "title": "Brecht", "text": ""}
{"id": "1153962", "revid": "1305772", "url": "https://it.wikipedia.org/wiki?curid=1153962", "title": "Roboetica", "text": "La roboetica \u00e8 l'etica applicata alla robotica. \u00c8 l'etica degli umani \u2013 e non dei robot \u2013 che progettano, costruiscono e usano i robot.\nArgomenti fondamentali.\nNel corso di pochi decenni, la robotica \u00e8 diventata una delle principali discipline scientifico-tecnologiche, in cos\u00ec rapida evoluzione che in un vicino futuro noi umani coabiteremo il pianeta, e collaboreremo, con un nuovo tipo di macchine automatiche: i robot. Questo comporter\u00e0 molti e nuovi e problemi etici, psicologici, sociali ed economici.\n\u201cLa roboetica \u00e8 un'etica applicata, il suo scopo \u00e8 sviluppare strumenti e conoscenze scientifiche, culturali e tecnici che siano universalmente condivisi, indipendentemente dalle differenze culturali, sociali e religiose. Questi strumenti potranno promuovere e incoraggiare lo sviluppo della robotica verso il benessere della societ\u00e0 e della persona. Inoltre, grazie alla roboetica, si potr\u00e0 prevenire l'impiego della robotica contro gli esseri umani\u201d (Veruggio, 2002).\nPer la prima volta nella sua storia, l'umanit\u00e0 ha la possibilit\u00e0 di costruire entit\u00e0 intelligenti e autonome. Da questo punto di vista, \u00e8 necessario che la comunit\u00e0 scientifica riesamini il concetto di intelligenza, non \u00e8 pi\u00f9 associata solo agli umani o agli animali, ma anche alle macchine. Analogamente, concetti complessi come autonomia, apprendimento, coscienza, libero arbitrio, capacit\u00e0 decisionale, libert\u00e0, emozione, e molti altri ancora non hanno lo stesso significato semantico, n\u00e9 pratico, se posti in relazione agli esseri umani, agli animali o alle macchine.\nIn questo contesto, diventa ancor pi\u00f9 naturale e necessario che la robotica coinvolga nel suo progredire numerose altre discipline, tra cui la logica, la linguistica, le neuroscienze, la psicologia, la biologia, la fisiologia, la filosofia, la letteratura, l'antropologia, le arti. In tal senso, la robotica contribuir\u00e0 de facto ad avvicinare le cosiddette due culture, quella scientifica e quella umanistica. La costruzione della roboetica dovr\u00e0 tenere conto di questa specificit\u00e0: ci\u00f2 significa che gli studiosi dovranno considerare la robotica nella sua globalit\u00e0\u2014a dispetto del suo attuale stadio iniziale di sviluppo, quasi un melting pot culturale \u2013 per poter sviluppare una visione corretta del futuro di questa disciplina.\nLe principali posizioni sulla roboetica.\nGi\u00e0 durante il primo Simposio Internazionale sulla roboetica (Sanremo, Italia, 2004), emersero nella comunit\u00e0 dei robotici tre diverse posizioni etiche, rispetto alle loro responsabilit\u00e0 nei confronti della loro attivit\u00e0 tecnico-scientifica (D. Cerqui, 2004):\nDiscipline coinvolte nella roboetica.\nL'elaborazione della roboetica richiede l'impegno di esperti di diverse discipline che, collaborando in progetti internazionali, in comitati e in commissioni, possano aggiornare le leggi e le norme in base ai problemi risultanti dagli sviluppi scientifici e tecnologici della robotica. \u00c8 possibile che in corso d'opera nascer\u00e0 la necessit\u00e0 di creare nuovi curricula studiorum e nuove specializzazioni atte a gestire una situazione cos\u00ec complessa (come \u00e8 successo, per esempio, nel caso della medicina forense). Le principali discipline coinvolte nella roboetica sono, oltre alla robotica stessa: informatica, intelligenza artificiale, filosofia, teologia, biologia, fisiologia, scienze cognitive, neuroscienze, giurisprudenza, sociologia, psicologia e disegno industriale.\nPrinc\u00ecpi.\nIn quanto etica umana, la roboetica deve conformarsi ai princ\u00ecpi e alle norme fondamentali accolti, sanciti e universalmente accettati nelle principali Carte sui Diritti dell'Uomo, e tra questi:\nProblemi etici generali relativi alla scienza e tecnologia.\nLa robotica condivide con altri settori della scienza e della tecnologia molti dei problemi etici derivati dalla seconda e dalla terza rivoluzione industriale, tra cui:\nStoria della roboetica.\nLe linee guida della roboetica sono state sviluppate durante eventi e progetti internazionali:"}
{"id": "1153964", "revid": "484362", "url": "https://it.wikipedia.org/wiki?curid=1153964", "title": "Locomotiva LVCI 79-90", "text": "Le LVCI 79\u201390 erano un gruppo di locomotive a vapore della Imperial-regia societ\u00e0 privilegiata delle strade ferrate lombardo-venete e dell'Italia Centrale (LVCI), una societ\u00e0 privata Ungaro-austriaca.\nLe 12 Locomotive sono state fornite da K\u00f6chlin nel 1858.\nErano molto simili alle LCVI 51-60.\nErano state chiamate con questi nomi: \nLe SudBahn presero 10 di queste 12 Locomotive, denominandole Gruppo SB 5.\nLe \"Ariosto\" e \"Raffaello\", rimaste in carico alla LVCI, diventarono SFAI 381\u2013382, RM 2019\u20132020 e FS 1181\u20131182."}
{"id": "1153978", "revid": "120822234", "url": "https://it.wikipedia.org/wiki?curid=1153978", "title": "Cybertron", "text": "Cybertron \u00e8 il pianeta d'origine dei robot alieni chiamati Transformers, creati da Hasbro e Takara e resi famosi da fumetti, cartoni animati e dalla pentalogia cinematografica prodotta dalla Paramount Pictures e diretta da Michael Bay.\nIn Giappone \"Cybertron\" \u00e8 anche la traduzione locale del nome della fazione \"Autobot\" (nell'edizione italiana Autorobot) e dei loro discendenti \"Maximal\", che vengono considerati gli abitanti autoctoni del pianeta; di contro i \"Decepticon\" (nell'edizione italiana Distructor) e i loro discendenti \"Predacon\" sono stati rinominati \"Destron\", ma entrambi i gruppi sono originari del pianeta Cybertron.\nIl pianeta, la cui genesi varia leggermente a seconda dell'universo narrativo di riferimento, \u00e8 quasi totalmente composto di metallo, con piccole percentuali di altri materiali; secondo alcune versioni della storia ospita al suo interno l'essenza di Primus, misteriosa entit\u00e0 creatrice dei Transformers.\nSerie animata.\nNella serie tv Cybertron \u00e8 un piccolo pianeta usato dai Quintessenziali come fabbrica per l'assemblaggio di robot soldati e robot operai. A seguito di una ribellione i Quintessenziali lasciarono il pianeta e gli operai divennero gli Autobot e i soldati i Decepticon. Le due fazioni ingaggiarono una guerra civile, che \u00e8 poi la base delle varie storie della serie animata. \nIn un periodo tra l'occupazione dei Quintessenziali e la guerra Autobot/Decepticon, Cybertron entr\u00f2 in un \"periodo d'oro\", diventando di color oro. Lo sfruttamento delle risorse energetiche a causa della guerra per\u00f2 lo riport\u00f2 alla sua colorazione originaria. Dopo che il leader degli Autobot Optimus Prime e il leader dei Decepticon Megatron giunsero sulla Terra, Cybertron cadde in uno stato di sonno per 4 milioni di anni, Shockwave mantenne il pianeta in questa situazione di stallo fino al risveglio di Megatron nel 1984 e la conquista del pianeta nel 2005. \nDopo l'attacco di Unicron su Cybertron, e la sua sconfitta, gli Autobots furono capaci di reclamare il pianeta, costringendo i Decepticons a ritirarsi su Chaar, un oscuro e sperduto pianeta. Nella parte finale di \"The Rebirth\", Vector Sigma assorbe le energie di una vicina supernova, caricando Cybertron e dando vita ad una nuova et\u00e0 d'oro.\nLa serie animata Transformers Headmaster, che sostituisce in Giappone la serie americana The Rebirth, si vede la distruzione di Cybertron ad opera del Decepticon Scorponok/Lord Zarak, durante una battaglia per impadronirsi di una nuova lega metallica generata da Vector Sigma. Nelle successive serie nipponiche (Godmaster, Victory e Zone), non si fa pi\u00f9 riferimento a Cybertron. \nNelle serie Transformers Beast Wars (nota in Italia come Biocombat) e Transformers Beast Machines, si torna a parlare di Cybertron, che \u00e8 anche l'ambientazione della seconda serie: tuttavia, il pianeta viene presentato nuovamente oscuro e desolato, non come il pianeta dorato della serie Rebirth (\u00e8 plausibile che queste serie seguano il filo narrativo di Rebirth). Nella serie Beast machines viene rivelata l'origine organica del pianeta. Alla fine della serie , con il sacrificio di Optimus Primal, il pianeta subisce una trasformazione divenendo un pianeta in parte organico, in parte tecnologico.\nCybertron \u00e8 stato mostrato possedere tre lune, due delle quali consumate da Unicron nel 2005. La testa di Unicron divenne poi un satellite artificiale quando il suo corpo venne distrutto dall'interno dall'apertura della matrice da parte di Hot Rod diventato Rodimus Prime (\"Captain\" nella versione italiana), contenente l'unica energia in grado di distruggerlo durante il suo attacco a Cybertron.\nLa posizione originaria di Cybertron nella galassia non \u00e8 mai stata svelata nella serie animata, ma diversi dettagli dimostrano che si trova vicino alla Terra.\nFumetti Marvel.\nCybertron \u00e8 materialmente il corpo del robot Primus, che era la controparte buona di Unicron. Primus cre\u00f2 i Transformers facendoli \"germogliare\", un processo simile alla divisione cellulare. Primus cancell\u00f2 la memoria sulla loro nascita. Durante l'assenza di 4 milioni di anni di Optimus Prime e Megatron, una guerra fu combattuta tra Emirate Xaaron e Lord Straxus finch\u00e9 i due leader non ritornarono nel 1984. L'intervento di Shockwave, Starscream, Galvatron e Bludgeon port\u00f2 avanti la guerra fino a che gli Autobots e i Decepticons si allearono temporaneamente per difendere il pianeta da Unicron, e pi\u00f9 tardi unirono nuovamente le forze per combattere contro Jhiaxus.\nNei fumetti prodotti dalla Marvel Comics viene detto che Cybertron originariamente si trovava vicino ad Alpha Centauri ma che poi fu spinto fuori dalla sua orbita a causa della guerra durata milioni di anni.\nTrilogia cinematografica.\nNei primi due film della saga, si parla ben poco del pianeta originario dei Transformers, ma nel terzo viene messo in primo piano. Sentinel Prime \ncadde con l'astronave Arca nel 1961 sulla Luna, con lui trasportava centinaia di pilastri che avevano la capacit\u00e0 di rimodellare l'universo, creare dei ponti spaziali e trasportare la materia via spazio e via tempo. Tutto questo gli serviva perch\u00e9 anni prima aveva stretto un patto con Megatron per salvare Cybertron, quindi dovevano trasportare energie sul loro pianeta, e i pilastri servivano proprio a quello. Ma durante gli ultimi giorni della battaglia, alcuni Decepticons (forse non informati del patto tra Sentinel e Megatron) attaccarono l'Arca facendola dirottare. Nel 1969 il primo uomo sulla Luna va a esplorare proprio la navicella per vedere cosa contenesse. Nel 2012 Sentinel viene risvegliato e con lui vengono ritrovati solo 5 pilastri compreso quello centrale, il resto dei pilastri furono rubati su ordine forse di Shockwave prima dell'atterraggio dell'Apollo 11, e molti Decepticon rimasero intrappolati sulla Luna. Dal 1972 ad oggi Soundwave e Laserbeak hanno impedito che l'uomo tornasse sulla luna facendo apparire le missioni troppo costose, tutto questo lo facevano per tenere nascosto a tutti il segreto che si celava nel lato oscuro. Sempre Megatron riesce a far cascare nel suo piano Optimus, che nel frattempo ha ritrovato Sentinel, e solo lui poteva risvegliarlo grazie al potere della Matrice, e serviva per far attivare i pilastri. Quando si scopre che Sentinel vuole usare la popolazione mondiale come schiavi per ricostruire Cybertron, Optimus gli dichiara guerra. Il trasporto di Cyberton sulla Terra intanto \u00e8 iniziato. Alla fine Optimus riuscir\u00e0 ad uccidere Sentinel, Megatron e Shockwave (Governatore del loro pianeta fino a questo momento) distruggendo per\u00f2 la sua patria. \nIn Transformers - L'ultimo cavaliere si scopre che cybertron \u00e8 stato ricostruito dalla maga quintessa dopo che ne ha trovato i resti."}
{"id": "1153981", "revid": "729019", "url": "https://it.wikipedia.org/wiki?curid=1153981", "title": "Bastione di Santa Lucia", "text": "Il bastione di Santa Lucia \u00e8 un baluardo delle mura di Grosseto, che costituisce una parte del complesso del bastione Fortezza al vertice nord-orientale della cinta muraria cittadina.\nIl bastione, assieme al bastione della Vittoria, \u00e8 uno dei due baluardi minori che dal bastione Fortezza si aprono con la punta rivolta verso il centro storico; rispetto all'altro baluardo si trova poco pi\u00f9 a nord.\nIl bastione di Santa Lucia, edificato durante l'opera di ricostruzione delle mura cinquecentesche, racchiude l'imponente mole Cassero Senese e, come quasi tutti gli altri baluardi, \u00e8 dotato di cannoniere.\nIl baluardo conserva un \"casino da sentinella\" rivestito in mattoni che poggia su due basi in travertino; sopra la copertura sommitale poggia un piccolo campanile a vela, oramai privo dell'originaria campana."}
{"id": "1153982", "revid": "92719", "url": "https://it.wikipedia.org/wiki?curid=1153982", "title": "Amu-Darya", "text": ""}
{"id": "1153983", "revid": "92719", "url": "https://it.wikipedia.org/wiki?curid=1153983", "title": "Syr-Darya", "text": ""}
{"id": "1153987", "revid": "767487", "url": "https://it.wikipedia.org/wiki?curid=1153987", "title": "Musica carnatica", "text": " \nLa musica carnatica \u00e8 lo stile musicale classico usato nell'India meridionale. Il genere \u00e8 principalmente vocale e saldamente legato alla sfera religiosa, infatti la maggior parte dei testi utilizzati nelle composizioni ha carattere devozionale. Le principali forme vocali del genere sono il krti e il pallavi, nelle quali l'improvvisazione gioca un ruolo di primaria importanza."}
{"id": "1153989", "revid": "125279152", "url": "https://it.wikipedia.org/wiki?curid=1153989", "title": "Ermesinda", "text": "Origine.\nFiglia del principe delle Asturie, Pelagio e di sua moglie Gaudiosa.\nBiografia.\nSpos\u00f2 Alfonso, figlio dell'ultimo duca di Cantabria, Pietro.\nNel 739, alla morte del fratello Favila, principe delle Asturie, il marito Alfonso gli subentr\u00f2 e assunse il titolo di re delle Asturie, rimanendo sul trono sino al 757. \nFigli.\nErmesinda diede ad Alfonso tre figli:"}
{"id": "1153994", "revid": "36426", "url": "https://it.wikipedia.org/wiki?curid=1153994", "title": "Ritratto di mio padre (Dal\u00ed 1925)", "text": "Ritratto di mio padre \u00e8 un dipinto a olio su tela di 100 \u00d7 100\u00a0cm realizzato nel 1925 dal pittore spagnolo Salvador Dal\u00ed, ed \u00e8 onservato nel Museo nazionale d'arte della Catalogna di Barcellona.\nL'uomo ritratto \u00e8 Salvador Dal\u00ed y Cus\u00ed, padre del pittore, con il quale quest'ultimo ebbe sempre un rapporto complicato fatto di lunghi periodi di ostilit\u00e0, anche a causa della relazione di Dal\u00ed con Gala, malvista, e per altri screzi familiari.\nLa durezza del carattere del padre del pittore si ritrovano nei tratti somatici ritratti, che esprimono una fiera durezza."}
{"id": "1153995", "revid": "33689", "url": "https://it.wikipedia.org/wiki?curid=1153995", "title": "Ninfee", "text": ""}
{"id": "1153997", "revid": "36426", "url": "https://it.wikipedia.org/wiki?curid=1153997", "title": "Riflessi delle nubi sullo stagno delle ninfee", "text": "Riflessi delle nubi sullo stagno delle ninfee \u00e8 un dipinto a olio su tela (tre pannelli, in tutto 200x1276\u00a0cm) realizzato nel 1918 dal pittore francese Claude Monet. \u00c8 conservato nel Museum of Modern Art di New York.\nNegli ultimi anni della propria vita, Monet si dedica esclusivamente alla realizzazione di quadri che raffigurano le ninfee del suo giardino a Giverny.\nCollegamenti esterni.\n MoMA, Museum of Modern Art \u2013 Sito ufficiale"}
{"id": "1154004", "revid": "1437331", "url": "https://it.wikipedia.org/wiki?curid=1154004", "title": "Le nuvole (Monet)", "text": "Le nuvole (Grandes D\u00e9corations) \u00e8 un dipinto a olio su tela (200x1275\u00a0cm) realizzato tra il 1923 ed il 1926 dal pittore francese Claude Monet. \u00c8 conservato nel Mus\u00e9e de l'Orangerie di Parigi.\nNell'ottobre del 1920 Monet decise di donare allo Stato dodici tele, destinate a decorare un padiglione da costruire nel giardino dell'H\u00f4tel de Brion; il progetto per\u00f2 non fu mai terminato."}
{"id": "1154005", "revid": "33360681", "url": "https://it.wikipedia.org/wiki?curid=1154005", "title": "Comune patriziale", "text": ""}
{"id": "1154014", "revid": "104252", "url": "https://it.wikipedia.org/wiki?curid=1154014", "title": "Andrea Osiandro", "text": ""}
{"id": "1154016", "revid": "889336", "url": "https://it.wikipedia.org/wiki?curid=1154016", "title": "Riserva naturale del Suriname centrale", "text": "La riserva naturale del Suriname centrale \u00e8 un incontaminato ecosistema di foresta equatoriale. Occupa 16.000 chilometri quadri di montagne e pianure, per la maggior parte foreste che includono parti della Guyana.\nNel 2000 venne inserita dall'UNESCO tra i Patrimoni dell'umanit\u00e0."}
{"id": "1154017", "revid": "76963", "url": "https://it.wikipedia.org/wiki?curid=1154017", "title": "Danny Kallis", "text": "Ha creato e diretto le sitcom: "}
{"id": "1154019", "revid": "767487", "url": "https://it.wikipedia.org/wiki?curid=1154019", "title": "New Found Glory", "text": "I New Found Glory sono un gruppo musicale statunitense formatosi nel 1997 a Coral Springs, in Florida, e con sede in California.\nStoria del gruppo.\nPrimi anni (1997-1999).\nI New Found Glory, inizialmente \"Inner City Kids\", si formarono nella met\u00e0 del 1997 con Jordan Pundik alla voce, Chad Gilbert (gi\u00e0 cantante degli Shai Hulud) e Steve Klein alle chitarre, Ian Grushka al basso e Joe Marino alla batteria; quest'ultimo fu rimpiazzato da Cyrus Bolooki dopo l'album di debutto.\nIl nome \"A New Found Glory\" fu ideato da Pundik e Klein, con questa formazione la band fa il suo primo show, l'11 giugno del 1997, al Cheers di Miami, e poco dopo registra alcuni brani al Wisner Productions ed al Ridenour Studios.\nPoco dopo Joe abbandona il gruppo e viene sostituito da Cyrus William Bolooki, in quello stesso periodo i brani registrati vengono pubblicati dalla Fiddler Records, di Miami, sono contenuti nell'EP \"It's All About the Girls\". Pi\u00f9 tardi la band registra il suo primo album in studio, \"Nothing Gold Can Stay\", che esce nel 1999 per la Drive Thru Records.\nSempre nel 1998 vincono lo Slammie per la migliore band emergente del sud della Florida e nel 1999 partecipano per la prima volta al Warped Tour. Si esibiranno durante il Warped Tour anche nel 2011, nel 2002, nel 2004 nel 2007 e nel 2012.\nIl gruppo registra, poi, allo Studio 13 di Deerfield Beach, con Jeremy Staska come produttore, alcune cover di colonne sonore di film, che vengono raccolte in un EP intitolato \"From the Screen to Your Stereo\" e pubblicate dalla Drive Thru, il disco ottiene molto successo e vende pi\u00f9 di 30.000 copie.\nLa notoriet\u00e0 (2000-presente).\nIl gruppo registra all'Elysian Fields Studios di Boca Raton, un nuovo album di inediti, omonimo e pubblicato, sempre dalla Drive Thru e per la prima volta dalla MCA Records, nel settembre 2000. L'album entra per la prima nelle classifiche statunitensi, arrivando anche al numero uno della Top Heatseeker di \"Billboard\", dedicata agli artisti emergenti.\nDopo numerosi tour nel 2001 la band riprende il lavoro in studio e registra nuovi brani in parte al DML Studios ed al Signature Sound di San Diego, in parte al Larabee West Studios di West Hollywood ed in parte al NRG Studios di North Hollywood. Questi brani vengono raccolti nel terzo album, \"Sticks and Stones\", che viene pubblicato nel 2002. Questo album ha un grandissimo successo e vende in pochi mesi 750.000 copie, grazie anche alla partecipazione del gruppo al Warped Tour di quell'anno e grazie ai video che vengono girati su MTV. Da \"Sticks and Stones\" vengono estratti tre singoli: \"My Friends Over You\", che raggiunge la posizione numero 85 della Billboard Hot 100 nel 2002, la numero 11 in Canada e la numero 5 dell'Alternative Songs statunitense, \"Head on Collision\", che entra nella top 30 sia nella classifica canadese che dell'Alternative Songs, e \"Understatement\".\nIl 2004 vede l'uscita dell'album \"Catalyst\", che riesce a superare il suo predecessore nella Billboard 200 arrivando alla terza posizione in classifica e vendendo in pochi mesi oltre 750.000 copie, oltre a riuscire a entrare anche nelle classifiche di Australia e Regno Unito. Dagli album vengono estratti i singoli \"All Downhill from Here\", l'omonimo \"Catalyst\" e \"Failure's Not Flattering\", ma solo il primo riesce a entrare nell'Alternative Songs di \"Billboard\", mentre gli altri due entrano in classifica solo nel Regno Unito.\nSeguiranno gli album \"Coming Home\" (2006), \"Not Without a Fight\" (2009) e \"Radiosurgery\" (2011), tutti discretamente accolti negli Stati Uniti, nel Regno Unito e in Australia, ma che non riescono a confermare il successo dei precedenti dischi. In questo arco di tempo vengono pubblicati anche l'album di cover \"From the Screen to Your Stereo Part II\" (2007) (seguito dell'EP omonimo del 2000) e \"Hits\" (2008), la loro prima raccolta di successi.\nNel 2013 viene pubblicato l'album dal vivo \"Kill It Live\". Il 12 dicembre dello stesso anno i New Found Glory annunciano che il chitarrista Steve Klein, a causa di divergenze professionali, ha lasciato la band. Nel settembre 2014 esce quindi l'ottavo album in studio della band, intitolato \"Resurrection\", pubblicato per la prima volta dalla Hopeless Records e senza Klein nella formazione. Seguono gli album \"Makes Me Sick\" (2017) e \"Forever + Ever x Infinity\" (2020)."}
{"id": "1154024", "revid": "339392", "url": "https://it.wikipedia.org/wiki?curid=1154024", "title": "BSG Sachsenring Zwickau", "text": ""}
{"id": "1154031", "revid": "729019", "url": "https://it.wikipedia.org/wiki?curid=1154031", "title": "Bastione della Vittoria", "text": "Il bastione della Vittoria \u00e8 un baluardo delle mura di Grosseto, che costituisce l'estremit\u00e0 meridionale del bastione Fortezza, caratteristico complesso fortificato situato al vertice nord-orientale della cinta muraria cittadina.\nIl bastione, assieme al bastione di Santa Lucia, \u00e8 uno dei due baluardi minori che dal bastione Fortezza si aprono con la punta rivolta verso il centro storico; rispetto all'altro baluardo si trova poco pi\u00f9 a sud, essendo rivolto verso la parte interna della citt\u00e0 a ridosso dell'attraversamento stradale di via Amiata, oltre il quale le mura proseguono verso il bastione Maiano.\nIl bastione della Vittoria venne edificato durante la ricostruzione delle mura nella seconda met\u00e0 del Cinquecento e, come quasi tutti gli altri baluardi, \u00e8 dotato di una serie di cannoniere. Il baluardo conserva un \"casino da sentinella\", con caratteristiche molto simili a quello presente sul bastione di Santa Lucia."}
{"id": "1154038", "revid": "116944", "url": "https://it.wikipedia.org/wiki?curid=1154038", "title": "Computer Modern Typewriter", "text": ""}
{"id": "1154042", "revid": "287204", "url": "https://it.wikipedia.org/wiki?curid=1154042", "title": "Gaio Vettio Cossinio Rufino", "text": "Nel 306 fu scelto per divenire proconsole d'Acaia, ma la rivolta di Massenzio a Roma gli imped\u00ec di prendere il proprio posto, in quanto il nuovo imperatore non aveva giurisdizione su questa provincia. Sempre sotto Massenzio (306-312) fu \"curator\" (responsabile della manutenzione) della via Flaminia, \"curator\" dell'alveo del Tevere e delle cloache della citt\u00e0 di Roma, \"corrector\" (governatore) della Regio X Venetia et Histria, della Tuscia et Umbria e della Campania.\nL'imperatore Costantino I, volendo ottenere l'appoggio del Senato romano, gli rese onore, malgrado fosse stato sostenitore del suo oppositore Massenzio: Rufino venne infatti nominato \"comes Augusti nostri\", \u00abcompagno dei nostri Augusti\u00bb (Costantino e il suo collega d'Oriente Licinio). Sempre Costantino elesse tre dei membri del Senato a \"praefectus urbi\": uno di questi era Rufino (315). Costantino era talmente sicuro della fedelt\u00e0 di Rufino che lo invi\u00f2 in Oriente, sotto l'autorit\u00e0 del suo collega, l'imperatore Licinio.\nNel 316 Rufino esercit\u00f2 il consolato.\nSe la base di statua con iscrizione frammentaria () conservata ai Musei Vaticani si riferisce a lui, Rufino era un pagano, in quanto ricopr\u00ec i sacerdozi di Augure e Pontefice del Dio Sole."}
{"id": "1154043", "revid": "438678", "url": "https://it.wikipedia.org/wiki?curid=1154043", "title": "Yol (film)", "text": "Yol (\"La strada\" in turco) \u00e8 un film del 1982 diretto da \u015eerif G\u00f6ren e Yilmaz G\u00fcney, vincitore della Palma d'oro come miglior film al 35\u00ba Festival di Cannes.\nIl film \u00e8 un ritratto della societ\u00e0 turca dopo il colpo di Stato del 1980, raccontata attraverso le storie di cinque prigionieri che ottengono il permesso di tornare a casa per una settimana dalla prigione in cui sono rinchiusi.\nTrama.\n1981, carcere di Imrali, isola dell'Egeo: cinque detenuti ottengono una settimana di licenza. Ognuno segue la sua strada (Yol in turco significa strada) per raggiungere la propria famiglia. Qui saranno accolti da conflitti sociali e culturali che hanno investito le rispettive famiglie a causa della loro condanna.\nProduzione.\nLa realizzazione del film fu avventurosa, poich\u00e9 il regista e sceneggiatore Yilmaz G\u00fcney si trovava in prigione al momento delle riprese. Il film fu diretto dal suo assistente \u015eerif G\u00f6ren, che segu\u00ec con precisione le indicazioni del regista. Dopo la fine delle riprese G\u00fcney riusc\u00ec a fuggire dal carcere, prese i negativi del film che nel frattempo erano stati trasferiti in Svizzera e infine lavor\u00f2 al montaggio a Parigi."}
{"id": "1154044", "revid": "1602064", "url": "https://it.wikipedia.org/wiki?curid=1154044", "title": "Hylobates", "text": "Hylobates, \u00e8 un genere di primati della famiglia Hylobatidae, i cui componenti sono comunemente chiamati \"Gibboni\". Raggruppa sei differenti specie.\nDescrizione.\nGli individui di questo genere sono caratterizzati da un corredo di 44 cromosomi.Con un peso che varia da 4,5 a 7\u00a0kg, i gibboni del genere \"Hylobates\" sono i pi\u00f9 piccoli della famiglia. Il colore \u00e8 particolarmente variabile e pu\u00f2 essere nero, marrone o grigio-giallastro. Il dimorfismo sessuale \u00e8 poco pronunciato, con le femmine di dimensioni simili a quelle dei maschi.\nBiologia e comportamento.\nL'attivit\u00e0 \u00e8 diurna. Questi gibboni conducono vita arboricola: la locomozione avviene per brachiazione e raramente scendono al suolo. Vivono in piccoli gruppi familiari, costituiti da coppie monogame e prole, con un proprio territorio ben definito. \nVoce.\nI gibboni sono noti per la produzione di elaborati modelli di vocalizzazione, specie-specifici e sesso-specifici.\nNella maggior parte delle specie le coppie di gibboni combinano i loro vocalizi secondo pattern costanti producendo dei veri e propri duetti. Al canto dei gibboni sono state attribuite diverse funzioni, per lo pi\u00f9 legate al controllo del territorio e al consolidamento dei legami familiari.\nAlimentazione.\nLa dieta \u00e8 basata sulla frutta, ma include anche foglie, altri alimenti vegetali e piccoli animali.\nRiproduzione e sviluppo.\nLa gestazione dura approssimativamente sette mesi e si conclude in genere con la nascita di un solo piccolo. Le cure parentali durano un paio di anni e la maturit\u00e0 sessuale \u00e8 raggiunta ad un'et\u00e0 variabile tra 6 e 8 anni.\nDistribuzione e habitat.\nIl genere \"Hylobates\" ha un ampio areale nel Sud-est asiatico, che comprende il Borneo, Sumatra e la parte occidentale di Giava. Sul continente esso \u00e8 limitato ad ovest dal fiume Saluen e ad est dal Mekong, includendo anche zone della Cina meridionale.\nL'habitat \u00e8 costituito dalla foresta pluviale tropicale.\nTassonomia.\nIn passato era considerato l'unico genere della famiglia degli Hylobatidae, ma recentemente\ni generi \"Hoolock\", \"Nomascus\" e \"Symphalangus\" sono stati elevati al rango di generi a s\u00e9 stanti.\nComprende le seguenti specie:"}
{"id": "1154045", "revid": "339392", "url": "https://it.wikipedia.org/wiki?curid=1154045", "title": "Visone americano", "text": ""}
{"id": "1154048", "revid": "838137", "url": "https://it.wikipedia.org/wiki?curid=1154048", "title": "Minhiriath", "text": "Il Minhiriath \u00e8 una regione di Arda, l'universo immaginario fantasy creato dallo scrittore inglese J.R.R. Tolkien. Situata nell'Eriador, nella parte settentrionale della Terra di Mezzo, il suo significato in Sindarin significa \"[Terra] tra due fiumi\" (l'equivalente elfico di \"Mesopotamia\"). Il Minhiriath, a nord, non ha confini ben definiti, mentre ad est \u00e8 delimitato dal fiume Brandivino, a sud dal fiume Gwathl\u00f3 e ad ovest dal Grande Mare. Costituisce la parte pi\u00f9 meridionale di Cardolan.\nGli abitanti originari del Minhiriath erano discendenti di quegli stessi Edain progenitori dei n\u00famen\u00f3reani, in particolare di quelli della Casa di Hador che mai avevano varcato i monti, o erano discendenti di quelli della casa di Haleth che ne erano tornati indietro dopo la morte di Haleth.\nQuando, dopo il VII secolo della Seconda Era, i Re di N\u00famenor (iniziando da Tar-Aldarion) cominciarono la deforestazione su larga scala della regione, a causa del bisogno di legname per la costruzione delle navi, gli abitanti del Minhiriath si ribellarono e furono in risposta largamente sterminati e perseguitati. Solo quelli che, fuggiti, si erano rifugiati nelle foreste di Eryn Vorn sopravvissero.\nIn seguito tuttavia, dopo l'Akallabeth i Dunedain superstiti che si insediarono in quella regione si mescolarono largamente coi nativi del Minhiriath (data l'affinit\u00e0 culturale e linguistica derivata dalla comune discendenza dagli Edain della Prima Era) detti \"cardolani\", tanto che all'epoca della Scissione di Arnor, la maggioranza dei Dunedain erano di sangue misto.\nDal 3320 S.E., il Minhiriath divenne formalmente parte del nuovo regno di Arnor, col nome di Cardolan; vi sorgevano numerosi borghi e villaggi dei Dunedain e dei cardolani, che con l'andare del tempo, come detto precedentemente, si mescolarono pacificamente; le citt\u00e0 principali erano Minas Girithlin e Tharbad, nonch\u00e9 il borgo di Thalion nel centro delle sue praterie, sul Verdecammino.\nNell'861 T.E., la regione fu rivendicata dal secondogenito di E\u00e4rendur re di Arnor, e quindi fu creato il regno indipendente del Cardolan, uno dei tre stati nati dallo smembramento di Arnor; in questo arco di tempo la regione conobbe un notevole sviluppo e benessere, raggiungendo il culmine nel XVII secolo della Terza Era, ma la devastazione di questo da parte delle forze del Re degli Stregoni di Angmar nel 1409 della stessa era caus\u00f2 il quasi totale spopolamento del territorio, per morte o per fuga degli abitanti verso Sud e Nord. Inoltre l'esplosione della Grande Epidemia del 1636 T.E. diede il colpo di grazia ai pochi Dunedain rimasti.\nDopo la Guerra dell'Anello, anche il Minhiriath fu compreso nei territori dei Regno Riunito, sotto la corona di Re Elessar, e torn\u00f2 lentamente a ripopolarsi."}
{"id": "1154049", "revid": "767487", "url": "https://it.wikipedia.org/wiki?curid=1154049", "title": "Cronaca degli anni di brace", "text": "Cronaca degli anni di brace (in arabo \u0648\u0642\u0627\u0626\u0639 \u0633\u0646\u064a\u0646 \u0627\u0644\u062c\u0645\u0631, traslitterato: \"Chronique des ann\u00e9es de braise\") \u00e8 un film del 1975 diretto da Mohammed Lakhdar-Hamina, vincitore della Palma d'oro come miglior film al 28\u00ba Festival di Cannes."}
{"id": "1154050", "revid": "1573940", "url": "https://it.wikipedia.org/wiki?curid=1154050", "title": "Struthiosaurus", "text": "Struthiosaurus \u00e8 un genere di dinosauri nodosauridi, vissuti nel Cretacico superiore (Maastrichtiano, tra 70,6 e 66,043 milioni di anni fa), i cui resti fossili sono stati rinvenuti in Europa (Austria, Francia, Romania e Spagna).\nDescrizione.\nMisurava fra i 2 ed i 2,5\u00a0m di lunghezza.\nTassonomia.\nAl genere sono state ascritte numerose specie, .\nTre sono le specie accertate finora: \"S. austriacus\" , \"S. transylvanicus\" () e \"S. languedocensis\" .\nEsse differiscono fra di loro in quanto la prima ha le vertebre cervicali pi\u00f9 tozze e le ossa del complesso paraoccipitale libere, a differenza della seconda, dove esse sono fuse, mentre le vertebre sono pi\u00f9 allungate. Di \"S. languedocensis\" manca il cranio, tuttavia le sue vertebre dorsali hanno forma diversa da \"S. Transylvanicus\", mentre la forma delle ossa pubiche \u00e8 leggermente differente rispetto a \"S. austriacus\".\nAssieme all\"'Hungarosaurus\", questo dinosauro \u00e8 uno dei due membri della famiglia \"Ankylosauria\" scoperti in Europa. Numerose altre specie, come \"Crataeomus\", \"Danubiosaurus\", \"Pleuropeltis\", \"Lepisanosaurus\", si sono poi rivelate essere giovani di \"Struthiosaurus\".\nL'analisi cladistica delle ossa rivela che questi animali erano i pi\u00f9 primitivi fra i \"Nodosauridae\"; alcuni studiosi, per\u00f2, considerano la classificazione in questo gruppo solo provvisoria, in attesa di studi pi\u00f9 approfonditi."}
{"id": "1154051", "revid": "287204", "url": "https://it.wikipedia.org/wiki?curid=1154051", "title": "Congettura di Poincare", "text": ""}
{"id": "1154052", "revid": "79968", "url": "https://it.wikipedia.org/wiki?curid=1154052", "title": "Commercial service provider", "text": "Un Commercial Service Provider (CSP) \u00e8 una particolare categoria di Internet service provider che, oltre ad offrire l'accesso a Internet con i relativi servizi, offre un completo pacchetto di \"Hosting\", con in aggiunta un insieme di software per il Commercio elettronico (noto anche come \"e-commerce\").\nL'utenza alla quale \u00e8 rivolta tale tipologia di servizio va dal privato alle piccole-medie imprese, con una molteplicit\u00e0 di soluzioni e relativi costi.\nTipologie di CSP.\nNella fascia bassa, a prezzi molto accessibili, ci sono CSP che offrono template semplici; questo \u00e8 il caso di semplici siti di commercio elettronico, in cui sono presenti i servizi e le funzioni pi\u00f9 importanti.\nAd un livello pi\u00f9 alto, si trovano i CSP di tipo \"Mall\" (centro commerciale), che sono costituiti da una molteplicit\u00e0 di negozi che offrono una vasta gamma di prodotti, divisi per categorie e genere.\nInsieme a quest'ultima soluzione, in genere vengono affiancate anche soluzioni relative alla gestione dei clienti (Customer relationship management, noto anche come \"CRM\") e dei rapporti con le altre aziende (Supply chain management, noto anche come \"SCM\") facenti parte della stessa filiera produttiva."}
{"id": "1154054", "revid": "438678", "url": "https://it.wikipedia.org/wiki?curid=1154054", "title": "Un uomo da affittare", "text": "Un uomo da affittare (\"The Hireling\") \u00e8 un film del 1973 diretto da Alan Bridges, tratto da un romanzo di L. P. Hartley, vincitore del Grand Prix come miglior film al Festival di Cannes 1973."}
{"id": "1154057", "revid": "33689", "url": "https://it.wikipedia.org/wiki?curid=1154057", "title": "Europa universalis 3", "text": ""}
{"id": "1154060", "revid": "125376016", "url": "https://it.wikipedia.org/wiki?curid=1154060", "title": "Adosinda", "text": "Origine.\nFiglia del re delle Asturie, Alfonso I (figlio del duca di Cantabria, Pietro di Cantabria) e di Ermesinda, figlia del principe delle Asturie, Pelagio e di Gaudiosa.\nBiografia.\nNel 774, alla morte di Aurelio, che non aveva discendenti, poich\u00e9 nel regno delle Asturie non vigeva la legge Salica, il trono pass\u00f2 all'unica cugina legittima, ancora in vita, Adosinda, che spos\u00f2 Silo, ed insieme furono incoronati regina e re delle Asturie.\nAlla morte del marito, Silo, nel 783, Adosinda, senza eredi, proclam\u00f2 re delle Asturie suo nipote, il giovane figlio di Fruela I delle Asturie, Alfonso. Ma il fratellastro di Adosinda, Mauregato (figlio naturale di Alfonso I e di una schiava araba), con l'appoggio di parte della nobilt\u00e0, spodest\u00f2 il nipote, Alfonso, che fu obbligato a rifugiarsi ad \u00c1lava.\nPoich\u00e9, a corte, non si sentiva sicura, in quanto aveva dato appoggio al nipote, il 26 novembre 783 si ritir\u00f2 nel monastero di San Giovanni di Pravia, da cui non si ebbero pi\u00f9 notizie e si presume che morisse nello stesso monastero.\nLa sua tomba e quella del marito si trovano all'interno della chiesa preromanica di San Giovanni a Pravia. Secondo la \"Cronaca di Alfonso III\", Adosinda fu forzata dal fratellastro Mauregato ad entrare in convento.\nDiscendenza.\nDi Adesinda non si conosce alcuna discendenza, anche secondo la \"Cronaca di Alfonso III\" Adosinda non diede alcun figlio a Silo."}
{"id": "1154070", "revid": "438678", "url": "https://it.wikipedia.org/wiki?curid=1154070", "title": "Non tutti ce l'hanno", "text": "Non tutti ce l'hanno (\"The Knack ...and How to Get It\") \u00e8 un film del 1965 diretto da Richard Lester, vincitore della Palma d'oro come miglior film al 18\u00ba Festival di Cannes."}
{"id": "1154073", "revid": "316716", "url": "https://it.wikipedia.org/wiki?curid=1154073", "title": "Urocione di Cozumel", "text": "L'urocione di Cozumel \u00e8 una specie di urocione ancora in attesa di un nome scientifico ed una descrizione accurata, criticamente minacciata di estinzione, o forse addirittura gi\u00e0 estinta. \nVive (o viveva) sull'isola messicana di Cozumel; come l'urocione delle Channel Islands; \u00e8 una forma nana del'urocione, anche se raggiunge dimensioni maggiori rispetto all'affine specie delle Channel Islands, essendo grande circa 3/4 della specie di terraferma."}
{"id": "1154074", "revid": "287204", "url": "https://it.wikipedia.org/wiki?curid=1154074", "title": "Luis Miguel Brito", "text": ""}
{"id": "1154077", "revid": "767487", "url": "https://it.wikipedia.org/wiki?curid=1154077", "title": "Les Parapluies de Cherbourg", "text": "Les Parapluies de Cherbourg \u00e8 un film del 1964 diretto Jacques Demy, vincitore del Grand Prix come miglior film al 17\u00ba Festival di Cannes.\nFilm francese completamente cantato che segna l'affermazione di Catherine Deneuve e in cui compare come coprotagonista l'attore italiano Nino Castelnuovo.\nTrama.\nLa storia inizia nel novembre 1957 e termina nel dicembre 1963. Genevi\u00e8ve vive a Cherbourg con la madre vedova che gestisce un negozio di ombrelli. Ama Guy, giovane meccanico. Sul loro rapporto cade l'improvvisa tegola del richiamo alle armi (la guerra d'Algeria sta raggiungendo un livello particolarmente aspro). I due giovani si promettono eterno amore ma quando Genevi\u00e8ve scopre di essere incinta, Guy ha dovuto ormai partire per il fronte. Nei primi mesi si scrivono, ma poi Guy non risponde alle lettere di Genevi\u00e8ve, che spinta dalla madre, sposa Roland, un giovane e facoltoso rappresentante di gioielli che si \u00e8 innamorato di lei. I due si trasferiscono a Parigi. Tornando dalla guerra, Guy non trova pi\u00f9 la sua amata. La sua disperazione \u00e8 alleviata da Madeleine, un'amica d'infanzia, e i due si sposano. Passano alcuni anni. Guy ha ormai dei figli e gestisce una stazione di servizio. Per caso Genevi\u00e8ve, accompagnata da una giovanissima figlia, si ferma a far rifornimento e i due si incontrano. Il loro amore non \u00e8 spento ma ambedue comprendono che ormai non avrebbe pi\u00f9 senso aggrapparsi al passato e proseguono per le loro strade, ormai definitivamente separate."}
{"id": "1154082", "revid": "124527317", "url": "https://it.wikipedia.org/wiki?curid=1154082", "title": "Cataldo Innato", "text": "\u00c8 un atleta e maestro di karate Semi-Contact di 8\u00ba Dan. Il maestro Cataldo Innato \u00e8 stato il primo karateka a portare il semi-contact nella citt\u00e0 di Taranto."}
{"id": "1154094", "revid": "438678", "url": "https://it.wikipedia.org/wiki?curid=1154094", "title": "La parola data", "text": "La parola data (\"O pagador de promessas\") \u00e8 un film del 1962 diretto da Anselmo Duarte, vincitore della Palma d'oro come miglior film al 15\u00ba Festival di Cannes."}
{"id": "1154099", "revid": "125916999", "url": "https://it.wikipedia.org/wiki?curid=1154099", "title": "Sven V\u00e4th", "text": " \u00c8 uno dei grandi pionieri della musica techno in Germania.\nDa anni presente nelle classifiche della stampa specializzata tra i migliori dj tedeschi di musica dance e resta, dopo una carriera di oltre un quarto di secolo, uno dei maggiori nomi della musica elettronica mondiale.\nTra i suoi primi alias, \"R U Ready\" e \"Sam Vision\"; spesso nell'ambiente musicale cui appartiene viene soprannominato \"Father\" (pap\u00e0).\nHa fondato le etichette musicali \"Harthouse\" e \"Eye Q\" (ora non pi\u00f9 attiva) ed \u00e8 stato parte dei progetti: 16 Bit, Astral Pilot, Barbarella, The Essence of Nature, Metal Masters, Mosaic e OFF.\n\u00c8 proprietario dell'azienda Cocoon Event Media GmbH, che possiede l'etichetta discografica \"Cocoon Recordings\", nonch\u00e9 del Cocoon Club a Francoforte.\nBiografia.\nPrimi anni (1984-1988).\nA 18 anni Sven V\u00e4th diventa DJ alla discoteca Dorian Gray all'aeroporto di Francoforte sul Meno e inizia a farsi notare per l'abbigliamento stravagante e le esibizioni spontanee nel ballo durante il set. Nel 1983 inizia ad esibirsi al club Vogue e ne diventa nel 1984 resident dj. Stilisticamente si muove in questi anni tra disco music, soul e funk.\nNel 1985 fonda con Michael M\u00fcnzing e Luca Anzilotti (in seguito Snap!) il progetto OFF. Il secondo singolo (\"Electrica Salsa\") raggiunge in tutta Europa le vette della classifica. Dopo una tourn\u00e9e Sven V\u00e4th torna nel 1987 di nuovo al Dorian Gray e sostituisce il resident dj Ulli Brenner.\nInizia a produrre pezzi di quel genere che allora veniva chiamato \"underground techno belga\", oggi noto come EBM (\"Electronic Body Music\"). Nel 1988 termina la sua attivit\u00e0 al Dorian Gray e va per un paio di mesi a Ibiza. Dopo il suo ritorno compra insieme a Michael M\u00fcnzing e Matthias Martinsohn un vecchio garage senza neanche l'impianto di condizionamento, lo fa modificare e apre il locale Omen.\nL'inizio del successo (1990-1999).\nNell'estate 1990 la prima ondata techno raggiunge la Germania. Sven V\u00e4th passa dalla acid house alla techno di tipo ambient e alla neonata trance, e fa sentire il \"nuovo sound\" nel \"suo salotto\", cio\u00e8 l'Omen di Francoforte. Insieme a Matthias Hoffmann e Heinz Roth, fonda nel 1991 l'etichetta \"Eye Q\" e poco tempo dopo anche le etichette sorelle \"Harthouse\" e \"Recycle or Die\". Come DJ, V\u00e4th si esibisce in tutto il mondo.\nNel 1993\u20131994 raggiunge il successo commerciale con \"An Accident in Paradise\", \"L'Esperanza\" e \"The Harlequin, the Robot, and the Ballet Dancer\".\nNel 1997 Sven V\u00e4th crea l'evento \"Cocoon\", che viene proposto in diverse discoteche: all'inizio a Francoforte, Monaco e Copenaghen poi, dal 1999, i party sotto il nome \"Cocoon Clubbing\" hanno luogo a Francoforte (nel locale \"U60311\") e a Kassel, Neuss, Stoccarda e all'Amnesia di Ibiza. Negli anni successivi il nome dell'evento itinerante diventa anche un'etichetta musicale.\nIl 18 ottobre 1998 chiude il suo locale Omen con un grande party. Per le mille persone che rimangono fuori, aspettando di entrare vengono messi degli amplificatori sulla strada; la polizia \u00e8 costretta a chiudere la via al traffico.\nIl prosieguo della sua carriera (2000-presente).\nTra il 1990 e il 2003 Sven V\u00e4th, insieme a Mark Spoon, Talla 2XLC, Ulli Brenner, DJ Karotte e DJ Dag, \u00e8 uno dei resident dj della trasmissione Clubnight della emittente Hessischen Rundfunk, uno dei pi\u00f9 rinomati programmi radiofonici di musica techno-trance.\nIl 18 luglio 2004 Sven V\u00e4th, apre il Cocoon Club a Francoforte, location esclusiva per il party, altamente innovativa nell'arredamento, nell'impianto sonoro e nel men\u00f9 offerto. Gi\u00e0 nel dicembre successivo il club \u00e8 giudicato uno dei migliori locali con musica techno per i lettori delle riviste \"Groove\" e \"Raveline\". Il nome Cocoon ormai \u00e8 sinonimo di qualit\u00e0 musicale e ricercatezza sonora, infatti la \"Cocoon Recordings\" rappresenta una delle Top Label a livello internazionale ed annovera tra i suoi produttori nomi di fama mondiale come Ricardo Villalobos, Loco Dice, Anthony Rother, Dubfire, Timo Maas.\nDa un po' di anni produce minimal techno ed \u00e8 diventato uno dei cultori dei festival dance che ogni anno si tengono in giro per l'Europa. Tra i pi\u00f9 famosi si annoverano l'ex LoveParade e la Street Parade di Zurigo. Sven V\u00e4th \u00e8 anche una delle figure culto di altre grandi manifestazioni di sola musica techno ovvero il Time Warp, il Monegros Desert Festival e il Miami Winter Music Conference (WMC), infatti \u00e8 un punto di riferimento per tutte le persone che seguono tale genere.\nIl nuovo album di Sven V\u00e4th si intitoler\u00e0 \u201cCatharsis\u201d e uscir\u00e0 il 25 febbraio di quest\u2019anno. \nAnticipato dal singolo \u201cFeiern\u201d gi\u00e0 rilasciato a settembre del 2021, sar\u00e0 il primo disco da solista in quasi venti anni. \u00c8 infatti da \u201c\"Fire Work\"\u201d del 2003 che non si vedeva un LP realizzato unicamente dall\u2019artista tedesco.\nVita privata.\n\u00c8 sposato con Nina ed \u00e8 padre di un figlio."}
{"id": "1154101", "revid": "169529", "url": "https://it.wikipedia.org/wiki?curid=1154101", "title": "Antipolitica", "text": "Nel senso pi\u00f9 comune il termine antipolitica definisce l'atteggiamento di coloro che si oppongono alla politica, giudicandola pratica di potere, nonch\u00e9 ai partiti e agli esponenti politici ritenendoli, nell'immaginario collettivo, dediti a interessi personali e non al bene comune.\nPer assonanza con il termine \"antipolitica\", in senso negativo-dispregiativo, si pu\u00f2 intendere anche direttamente proprio questo tipo di pseudo-politica che si contrappone alla politica propriamente detta dedita invece alla salvaguardia dell'interesse collettivo.\nIntroduzione.\nUno dei primi studiosi del pensiero politico fu il filosofo greco Aristotele, il quale, sostenendo la natura essenzialmente politica dell'uomo, (\u03b6\u1ff7\u03bf\u03bd \u03c0\u03bf\u03bb\u03b9\u03c4\u03b9\u03ba\u03cc\u03bd, \"zoon politicon\", animale politico) affermava che questi, inevitabilmente, fosse destinato a vivere una vita politica, solidale con gli altri esseri umani; se cos\u00ec non fosse, sosteneva Aristotele, l'uomo stesso si troverebbe a essere o una belva, fuori dal consorzio umano, o un dio che nella sua onnipotenza non ha bisogno degli altri.\nLa politica \u00e8 ineliminabile dalla vita dell'uomo: come Aristotele diceva che chi afferma l'inutilit\u00e0 della filosofia la pu\u00f2 sostenere solo argomentando filosoficamente cos\u00ec si potrebbe dire che colui che proclama la sua contrariet\u00e0 alla politica, fa necessariamente politica.\nSi possono identificare varie forme di antipolitica: appare evidente che alcune di queste possono intrecciarsi tra loro: qui si cercher\u00e0 di chiarirle singolarmente riferendosi al loro percorso storico, filosofico e sociologico.\nL'abbandono della politica per egoismo.\n\u00c8 il rifiuto della politica di colui che lascia volontariamente il compito di governare agli altri: egli si occuper\u00e0 invece delle sue faccende per vivere nel miglior modo possibile. Sar\u00e0 comunque coinvolto dalla politica ma egli si manterr\u00e0 sempre nella cerchia esterna della cittadella del potere. \u00abTanto non cambia nulla, tanto vale pensare a se stessi\u00bb.\nL'antipolitica sofistica.\nLa decadenza della Grecia di Pericle.\nNella Grecia di Pericle, dopo le grandi vittorie sui Persiani, in Atene si sviluppano le classi emergenti come quelle dei mercanti, degli artigiani che si sostituiscono alla classe aristocratica terriera. Si sviluppa l'imperialismo e l'orgoglioso proposito degli ateniesi di estendere la loro democrazia ai barbari da conquistare.\nMa ad Atene cominciano a delinearsi spinte individualistiche verso una societ\u00e0 egoistica e consumistica. Pericle riesce ad armonizzare queste tendenze nell'ambito di una concezione pi\u00f9 alta della societ\u00e0 e dello Stato per cui il cittadino ateniese tanto pi\u00f9 si sentiva protetto nei suoi interessi privati quanto pi\u00f9 partecipava alla vita dello stato, alla vita politica, al processo di formazione delle leggi, alle assemblee.\nMa l'invidia e l'ostilit\u00e0 delle altre citt\u00e0 greche, la guerra del Peloponneso contro Sparta, l'epidemia di peste ad Atene, dove morir\u00e0 lo stesso Pericle, segnano il declino della citt\u00e0-stato.\nIl regime democratico si corrompe, diventa demagogia, si diffonde la ricerca del piacere e del lusso e cresce anche il bisogno d'istruzione poich\u00e9 le classi emergenti vogliono, accanto al potere del denaro, il prestigio della cultura.\nL'avvento dei sofisti.\nIn questo contesto storico appaiono i sofisti, effetto e non causa della crisi ateniese.\nEssi vogliono rispondere a una domanda fondamentale per regolare la vita politica: qual \u00e8 il criterio per stabilire ci\u00f2 che \u00e8 giusto e ci\u00f2 che non lo \u00e8?\nPrima dei sofisti era giusto ci\u00f2 che stabilivano le leggi dello Stato consacrate dalla tradizione e dalla religione: sono gli dei che danno le leggi alla citt\u00e0.\nMa i sofisti, contestatori di ogni credenza e tradizione non accettano pi\u00f9 questa verit\u00e0 precostituita e, attraverso un'analisi \"sociologica \"ante litteram\"\", mettono a confronto le varie leggi degli stati e vedono che spesso ci\u00f2 che \u00e8 giusto per uno Stato non lo \u00e8 per un altro; se le leggi fossero dettate dagli dei dovrebbero essere identiche per tutti: per tutti stabilire lo stesso criterio di giustizia. Se cos\u00ec non \u00e8, questo \u00e8 dovuto al fatto che invece le leggi sono frutto di convenzioni umane.\n\u00c8 ormai completamente superato il criterio ionico della legge (v.Anassimandro) che ritiene che essa esista oggettivamente nell'ordine stesso della natura e che gli uomini la riprendano e l'applichino alla loro citt\u00e0.\nQuindi le leggi cambiano da societ\u00e0 a societ\u00e0 ma tuttavia l'uomo ha bisogno di un criterio di giustizia, di un principio per il suo comportamento politico e morale.\nIl giusto per natura.\nI sofisti sostengono che se vogliamo trovare un criterio unico valido per tutti, ci dobbiamo riferire a ci\u00f2 che nell'uomo \u00e8 sempre presente e permane immutabile, cio\u00e8 alla natura che non \u00e8 soggetta alle convenzioni umane.\nSe noi osserviamo il comportamento degli esseri naturali dove la natura si manifesta spontaneamente, come negli animali o nei neonati, troveremo un principio inalterabile e uguale per tutti quello che stabilisce che:\nMa se tutti prendessero come elemento determinante del loro comportamento l'interesse egoistico individuale allora inevitabilmente andremo incontro ad uno stato di natura dove l'unica legge che conta \u00e8 quella della giungla, dell\"homo homini lupus\", dove ognuno cerca di sopraffare l'altro.\nCi\u00f2 non avverr\u00e0, sostengono i sofisti, perch\u00e9 la stessa natura ha stabilito un ordine per cui:\ne il pi\u00f9 forte non sar\u00e0 il pi\u00f9 forzuto ma\nLa forza naturale della parola.\nI sofisti per primi teorizzano la falsa politica della parola che serve, non a spiegare e a chiarire ma al contrario a prevalere sull'interlocutore e a coprire i propri individuali interessi facendoli apparire come interessi di tutti, oppure a non riconoscere le proprie responsabilit\u00e0 ma a mascherarle con parole prive di contenuto.\nCon la parola il sofista governer\u00e0 e per chi non potr\u00e0 fare le leggi a sua misura il suggerimento \u00e8 quello per cui\n\u00abPer prudenza e utilit\u00e0 bisogna rispettare la legge ma trasgredirla solo se conviene e spezzarla quando si ha la forza per farlo.\u00bb\nL'abbandono della politica per delusione.\n\u00c8 questa l'antipolitica di colui che nel corso del tempo \u00e8 rimasto disorientato e deluso dalla politica cos\u00ec come finora \u00e8 stata esercitata e che giudica ormai fallimentare: decide quindi di allontanarsene definitivamente chiudendosi nella sfera del suo privato.\nL'antipolitica degli epicurei.\nLa caduta della \"polis\".\nDopo la conquista macedone e il crollo dell'impero dopo la morte di Alessandro Magno, in Grecia lo sradicamento della polis (citt\u00e0 stato) port\u00f2 un senso d'insicurezza aumentato dai frequenti cambiamenti di regime politico.\nCome sempre accade nei periodi di crisi, gli uomini si chiusero in s\u00e9 stessi per cercare una via di salvezza individuale.\nAgli dei tradizionali ora si sostituisce prevalentemente il culto di Tyche, la Fortuna a cui affidare la propria sorte.\n\u00abVivi nascosto\u00bb.\nDi fronte ai progressi materiali si acuisce il disagio nei confronti della civilt\u00e0 e si desidera tornare alla purezza iniziale della natura per recuperare semplicit\u00e0 di vita e senso di sicurezza.\nLa grande filosofia del passato sopravvive anche nell'et\u00e0 ellenistica: Platone ed Aristotele non sono dimenticati ma \u00e8 ormai cambiato il centro di riferimento della filosofia che ora guarda agli aspetti pratici dell'esistenza mentre vengono messe da parte le speculazioni teoretiche.\nLa filosofia come ricerca della \"eudemonia\" (serenit\u00e0, felicit\u00e0), come rimedio ai mali dell'esistenza.\nLa vita politica, il rapporto dell'uno con tutti \u00e8 abbandonato ma all'uomo rimane necessario sostituire all'antipolitica un'altra forma di condivisione materiale e spirituale. \"Vivi nascosto\" dice Epicuro e sostituisci alla politica i rapporti interindividuali, e tra questi soprattutto l'amicizia:\nL'antipolitica passiva.\nL'antipolitica, che potrebbe definirsi passiva, \u00e8 di colui non che ha rinunciato all'esercizio della politica ma che non vi \u00e8 stato mai coinvolto.\nEgli \u00e8 stato sempre l'oggetto della politica mai il soggetto attivo: ha sempre vissuto ai margini della societ\u00e0 e la sua vita \u00e8 stata spesa solo nella ricerca della sopravvivenza.\n\u00c8 l'antipolitica dell'incolto che ormai ha capito il trucco sofistico: rifiuta a priori il linguaggio politico che non capisce perch\u00e9 non gli appartiene e che disprezza come puro esercizio verbale.\nL'antipolitica delle masse.\nQuesta \u00e8 l'antipolitica passiva delle masse contadine che nell'et\u00e0 dei Comuni avevano creduto di poter partecipare da liberi alla conduzione della vita cittadina ma si erano ben presto resi conto dell'inganno quando dopo aver attirato i contadini in citt\u00e0 (\u00ab\"l'aria delle citt\u00e0 rende liberi\"\u00bb) affrancandoli ed usandoli come operai per le manifatture, i cittadini sottoposero la campagna alla citt\u00e0 con un regime vincolistico dei prezzi dei prodotti agricoli.\n\u00abLa conquista del contado da parte di ciascun comune fu un fenomeno generale che port\u00f2 ad una subordinazione permanente delle campagne alle citt\u00e0 e ad una disuguaglianza giuridica tra cittadini ed abitanti del contado [...] la subordinazione della campagna alla citt\u00e0 non ebbe soltanto un carattere politico ed amministrativo, non fu cio\u00e8 soltanto subordinazione del contado verso la citt\u00e0 nel suo complesso e verso il governo cittadino, ma assunse anche il carattere di una dipendenza di tipo feudale o semifeudale dei contadini verso la classe dominante cittadina [...] La politica annonaria dei comuni, continuata anche dalle signorie e dai principati, fu dominata dalla preoccupazione di assicurare a prezzo relativamente basso e costante i rifornimenti alimentari agli artigiani e ai salariati delle citt\u00e0, le cui agitazioni erano assai temute dalla classe mercantile dominante.\u00bb\nQuando si dovranno schierare i contadini lo faranno il pi\u00f9 delle volte con i nemici della citt\u00e0 che li opprime e sfrutta.\nLo Stato Leviatano.\nCos\u00ec, secondo Hobbes, non ci si pu\u00f2 fidare degli uomini: il patto stretto tra il popolo e lo Stato deve essere un \"pactum subiectionis\", un patto di soggezione dell'uomo, antipolitico per natura, soggetto passivo della politica; l'individuo tenderebbe a vivere in uno stato belluino iniziale di natura e solo la paura della morte lo convince ad affidarsi allo stato-leviatano che gestir\u00e0 per lui tutti i diritti meno quello alla vita.\nDa qui la sfiducia delle classi dirigenti cittadine nei confronti delle masse per loro natura antipolitiche e informi come le definiva Jos\u00e9 Ortega y Gasset nell'analisi della Spagna \"envertebrada\".\nMasse delle quali persino i marxisti diffidavano o meglio ne riconoscevano la validit\u00e0 solo come massa d'urto rivoluzionaria sotto la guida del proletariato\nL'antipolitica attiva.\nL'antipolitica attiva \u00e8 di colui che contesta tutto ci\u00f2 che riguarda le forme della politica condivisa, le strutture della democrazia politica: le accusa di ideologismo, di astrattezza, di inutili procedure, fonti di lungaggini, a cui vuole contrapporre invece un fare, un'azione spiccia, pratica e fruttuosa.\nQuesta \u00e8 la politica di colui che si professa antipolitico e vuole convincere gli altri a rinunciare ad un esercizio politico di stampo tradizionale, quella dei vecchi schemi, per aggregarsi a lui che ha lo spirito e le capacit\u00e0 adatte al fare, che sa gestire la cosa pubblica.\n\u00abL'Impero \u00e8 la pace\u00bb.\nEsemplare a questo proposito il discorso che tenne a Bordeaux nell'ottobre del 1852, al termine di un banchetto, offerto dalla Camera e dal Tribunale di commercio della citt\u00e0, il presidente della repubblica francese Carlo Luigi Napoleone che da l\u00ec a due mesi avrebbe assunto il titolo imperiale di Napoleone III.\nIl principe-presidente accusa \u00ab...l'infausto sistema dei partiti\u00bb che per i loro privati interessi stanno mandando in rovina la Francia che, fortunatamente, ha trovato in lui il suo salvatore: \u00abSono lieto di aver salvato il vascello inalberando solo il vessillo della Francia\u00bb.\nIl futuro imperatore denunzia poi l'azione \u00abdeleteria\u00bb dei cosiddetti riformatori e la peste verbale degli ideologi che propongono sempre nuovi sistemi \u00abPer giovare al paese non c'\u00e8 bisogno di applicare nuovi sistemi\u00bb.\nLa vera salvezza della Francia sar\u00e0 affidarsi a lui, il fondatore di un nuovo Impero che aprir\u00e0 un nuovo corso storico di pace e progresso civile: \u00abAbbiamo immensi territori incolti da dissodare, strade da aprire, porti da scavare, fiumi da rendere navigabili, canali da portare a termine, le nostre reti ferroviarie da completare\u00bb. Coraggio francesi, forza Francia, si sta aprendo per tutti un'era di pace, sicurezza e lavoro: \u00abVoglio conquistare alla religione, alla morale, all'agiatezza quella parte cos\u00ec ancora numerosa della popolazione che, nel seno della terra pi\u00f9 fertile del mondo, pu\u00f2 appena godere dei suoi prodotti di prima necessit\u00e0.\u00bb\n1866, \"annus mirabilis\".\nUn altro esempio di antipolitica attiva si ritrover\u00e0 nell'opera del \"cancelliere di ferro\", il principe Otto von Bismarck, che convinse l'opposizione liberale borghese a rinunciare al suo ruolo politico dimostrandole come un governo \"antipolitico\" conseguisse risultati che i liberali tedeschi avevano sempre fallito.\nCome nota Benedetto Croce, in Prussia, all'indomani della vittoria nella guerra contro l'Austria, i liberali rimasero prima sgomenti e stupefatti e poi ammirati del \"miracolo\" di Sadowa e poi cominciarono a dubitare delle loro stesse convinzioni politiche di fronte all'opera di uno \u00ab...Stato che, rigettando il governo popolare, fondandosi sull'autorit\u00e0, prendendo regola solo dall'alto, conseguiva trionfi che nessun altro popolo d'Europa avrebbe saputo n\u00e9 osato contestargli...\u00bb.\nSuccessi non solo politici e militari ma anche nel campo dell'istruzione pubblica, dello sviluppo economico e commerciale, sostenuto dal protezionismo e dal dumping, che porter\u00e0 la Germania, dopo l'unificazione, a rivaleggiare con la produzione industriale inglese e a formulare una legislazione sociale e protettiva del lavoro che sopravanzava quella di molti stati europei:\n\u00ab [...] si insinuava qualcosa di mal sicuro e di poco sano... La coscienza morale d'Europa era ammalata da quando, caduta prima l'antica fede religiosa, caduta pi\u00f9 tardi quella razionalistica e illuministica, non caduta ma combattuta e contrastata l'ultima e pi\u00f9 matura religione, quella storica e liberale, il bismarckismo e l'industrialismo e le loro ripercussioni e antinomie interne, incapaci di comporsi in una nuova e rasserenante religione, avevano foggiato un torbido stato d'animo, tra avidit\u00e0 di godimenti, spirito di avventura e conquista, frenetica smania di potenza, irrequietezza e insieme disaffezione e indifferenza, com'\u00e8 proprio di chi vive fuori centro, fuori di quel centro che \u00e8 per l'uomo la coscienza etica e religiosa... La concorrenza e la lotta dei mercati, conferivano a suggerire il primato dell'energia, della forza, della capacit\u00e0 pratica sui motivi etici e razionali.\u00bb\nGi\u00e0 si cominciava a pensare che tutto questo fosse il risultato di connaturate capacit\u00e0 di un popolo al quale si attribuiva il diritto di dominare la societ\u00e0 e la storia.\nLa classe borghese liberale rinunciava alla sua opera di mediazione e entrava nell'antipolitica, cessava di essere quel ceto \"dialettico\", come lo definiva Vincenzo Gioberti, tra le classi estreme.\nL'antipolitica acritica.\n\u00c8 questa l'antipolitica di colui che contesta tutto ci\u00f2 che viene dalla politica ma non propone nulla per il cambiamento. In ogni atto politico evidenzia solo gli aspetti negativi e considera ininfluenti quelli positivi, che spesso neppure vede. Il mondo politico cos\u00ec com'\u00e8 non gli sta bene ma in fondo non sa neppure lui quello che vuole.\n\u00c8 questa la classica posizione dell'\"uomo della strada\", dell'uomo qualunque che ragiona in base al buon senso comune che vede soluzioni facili a problemi che la politica complica inutilmente.\nIl qualunquismo.\nIl 27 dicembre 1944 usciva nelle edicole \"L'uomo qualunque\", un settimanale fondato a Roma da Guglielmo Giannini.\nIn quei mesi seguiti alla liberazione di Roma da parte delle truppe alleate il 4 giugno di quello stesso anno, gran parte dell'Italia settentrionale era ancora in guerra mentre nel resto del paese ritornava una prima forma di vita civile.\nEra ripristinata una limitata libert\u00e0 di stampa, sia pure sotto il controllo dell'amministrazione militare alleata, che aveva dato entusiasticamente vita a numerose pubblicazioni periodiche la maggior parte destinate a chiudere in breve volgere di tempo.\nL'\"Uomo qualunque\" arriv\u00f2 in tre giorni ad una tiratura di ottantamila copie. Giannini cap\u00ec allora che l'antipolitica, da lui espressa in un articolo di fondo, trovava vasti consensi:\nAmministrare uno Stato come un'azienda, come un condominio con un onesto amministratore che tenga un ordinato libro dei conti. Tutto ci\u00f2 che l'Italia aveva dovuto sopportare nel corso degli ultimi decenni era colpa dei politici \"pettegoli\" e degli ideologi. L'unico punto programmatico del qualunquismo, una serie di negazioni, era la durata in carica dell'\"amministratore\" e la sua non rieleggibilit\u00e0, sospettando che altrimenti il prolungarsi dell'incarico avrebbe potuto trasformarlo in politico di mestiere.\nIl movimento antipolitico del \"Fronte dell'Uomo Qualunque\" ebbe vita breve: la stessa necessit\u00e0 di schierarsi politicamente per realizzare il suo programma contraddiceva la sua confusa impostazione ideologica e ne determin\u00f2 la sua stessa fine. Pi\u00f9 tardi, nel 1953, venne fondato a Firenze il modesto Partito Nettista Italiano, con un programma goliardico e canzonatorio che richiamava in chiave paradossale alcune delle istanze \"antipolitiche\" del precedente Uomo Qualunque.\nL'antipolitica costruttiva.\nAntipolitica pu\u00f2 significare l'esercizio di colui che contesta il modo di fare politica del presente e auspica un nuovo modo di esercitare la politica. Quindi, non un rifiuto per il rifiuto, ma un opporsi per costruire una politica pi\u00f9 vera ed alta. Un'antipolitica che rimane politica, anche se spesso nell'accezione assolutistica della democrazia propria, ad esempio, del giacobinismo.\nI dibattiti di Putney.\nL'antipolitica nel senso sopraddetto \u00e8 quella da cui si origina la rivoluzione intesa come radicale cambiamento nella forma di governo di un paese, che comporta spesso trasformazioni profonde di tutta la struttura sociale, economica e politica di un sistema.\nUn'antipolitica che mira all'instaurarsi di un nuovo tipo di cultura politico-sociale.\nL'esempio pi\u00f9 alto nella storia europea moderna \u00e8 dato dalla rivoluzione inglese dove i soldati dell'esercito di Nuovo modello passano dall'antipolitica rivoluzionaria alla politica dei dibattiti di Putney (1647) sulla futura organizzazione politica e istituzionale del paese.\nIl \"New model army\" \u00abtemprato dalla severa disciplina di guerra, orgoglioso delle sue vittorie, reclam\u00f2 il diritto di decidere l'assetto definitivo che avrebbe dovuto avere il paese.\u00bb\nSi confrontano la tesi moderata e legalitaria dello Ireton e dello stesso Oliver Cromwell e quella espressa dal Rainborough e dal Sexby che, riecheggiando i programmi dei livellatori, esprimono \u00abla pi\u00f9 appassionata difesa degli ideali egualitari e democratici dei soldati...Di fronte alle cautele di Cromwell e Ireton riluttanti ad ammettere la legittimit\u00e0 di qualunque menomazione di diritti costituiti, Rainborough afferma recisamente che tutte le libert\u00e0 popolari hanno avuto origine da un'usurpazione dei privilegi delle classi dirigenti.\u00bb\n\u00c8 solo da questa antipolitica che pu\u00f2 nascere una nuova politica finalmente intesa come \u00abla sfera delle decisioni collettive sovrane.\u00bb\nL'antiparlamentarismo.\nUn'accezione dell'antipolitica \u00e8 quella limitata alla critica della forma di governo parlamentare, che proviene da nostalgici dell'assolutismo monarchico o di forme di governo aristocratico e che poi - attraverso l'impronta metodologica di Gaetano Mosca che \"discende nettamente dal positivismo\" - si \u00e8 evoluta nella forma del \"populismo qualitativo\".\nFino a quando la crisi del regime liberale in Italia non produsse spinte eversive di delegittimazione della rappresentanza elettiva, questa posizione esprimeva per lo pi\u00f9 una tendenza culturale il cui principale precipitato letterario \u00e8 stato il romanzo parlamentare, \"esile creatura letteraria che attravers\u00f2 i primi decenni del Regno d'Italia fino alle soglie dell'et\u00e0 giolittiana (...) Il protagonista dei romanzi parlamentari era di solito un giovane di sani costumi venuto a Roma dalla provincia, che rischiava di essere traviato dal trasformismo dei colleghi pi\u00f9 anziani - \"banda di avventurieri e d'idioti\", li chiama Socci - , dalle mollezze di una capitale sontuosa quanto corrotta, dalle lusinghe di qualche donna smaliziata, incarnazione del vizio cittadino. Le storie si concludevano per lo pi\u00f9 con il ritorno al paesello, alla virt\u00f9 e alla legittima consorte, il pi\u00f9 lontano possibile dell'inferno di Montecitorio\".\nIn tale categoria rientra l'opera del giornalista e politico Ferdinando Petruccelli della Gattina: \"I moribondi del Palazzo Carignano\" (1862), capostipite di una lunga polemica letteraria contro il sistema parlamentare italiano.\nI moribondi del Palazzo Carignano.\nIl libello illustra i difetti della classe dirigente (sostanziale uniformit\u00e0 dei partiti, mediocrit\u00e0 e opportunismo dei parlamentari, legami tra Governo e interessi privati), nonch\u00e9 delusioni e risentimenti sin dall'unit\u00e0 d'Italia, in cui i sogni e le speranze dell'autore (patriota delle insurrezioni del 1848 e costretto all'esilio sotto il regime borbonico) andranno persi dinnanzi ad un nuovo ordine istituzionale disinteressato e materialista.\nIn queste denunce non c'era ancora il rifiuto della politica che caratterizzer\u00e0 i tempi moderni: vi era anzi un richiamo a recuperare il vero spirito della politica e gli ideali che avevano condotto all'unificazione."}
{"id": "1154102", "revid": "767487", "url": "https://it.wikipedia.org/wiki?curid=1154102", "title": "L'inverno ti far\u00e0 tornare", "text": "L'inverno ti far\u00e0 tornare (\"Une aussi longue absence\") \u00e8 un film del 1961 diretto da Henri Colpi, vincitore della Palma d'oro come miglior film al 14\u00ba Festival di Cannes, \"ex aequo\" con il film \"Viridiana\" di Luis Bu\u00f1uel.\nTrama.\nPuteaux, piccolo paese che si affaccia sulla Senna a pochi chilometri da Parigi. Con l'aiuto di una giovane dipendente, Th\u00e9r\u00e8se Langlois vi gestisce un \"bistrot\". Suo marito, deportato dai tedeschi nel 1944 in Germania, non ha fatto pi\u00f9 ritorno ed \u00e8 ufficialmente considerato morto.\nDa qualche giorno Th\u00e9r\u00e8se ha notato passare un vagabondo che somiglia straordinariamente a suo marito. Lo segue, si accerta che vive come un \"clochard\" sulle rive della Senna, lo avvicina, parla con lui e si convince che si tratta proprio di suo marito. Comprende per\u00f2 che l'uomo ha perso la memoria e non pu\u00f2 confermare le sue certezze. Un giorno l'uomo, cos\u00ec come \u00e8 venuto, scompare. Th\u00e9r\u00e8se rimane con l'illusione di un suo ritorno."}
{"id": "1154107", "revid": "2168031", "url": "https://it.wikipedia.org/wiki?curid=1154107", "title": "Straboli", "text": "Gli Straboli (in tedesco: \"die Strauben\", in ladino badioto: \"fortaia\", in ladino gardenese: \"faneda\") sono dolci fritti tipici della Baviera e del Tirolo (Tirolo austriaco, Alto Adige e Trentino).\nDescrizione.\nIl nome deriva dal tedesco \"Straub\" che significa \"tortuoso, arricciato, disordinato, scompigliato\", data la forma di questo piatto alquanto \"contorta\".\nSolitamente questo tipo di dolce viene preparato in tutte le sagre di paese, che si svolgono nelle stagioni calde nelle piazze tirolesi.\nL'impasto consiste in una pastella ottenuta dal miscelamento di: farina, burro, latte, grappa, uova e olio.\nLa pastella viene successivamente versata nell'olio bollente, facendole prendere la forma di un vermicello arrotolato e arruffato.\nA fine cottura viene posto su di un piatto e ricoperto da zucchero a velo e spesso accompagnato da marmellata di mirtilli rossi."}
{"id": "1154108", "revid": "599013", "url": "https://it.wikipedia.org/wiki?curid=1154108", "title": "Pii operai catechisti rurali", "text": "I Pii Operai Catechisti Rurali, detti anche Missionari Ardorini (in latino \"Congregatio Piorum Operariorum Ruralium\"), sono un istituto religioso maschile di diritto pontificio: i membri di questa congregazione pospongono al loro nome la sigla P.O.C.R.\nLa congregazione \u00e8 sorta nel 1943 dall'unione dei Pii Operai, sorti a Napoli nel 1600 da Carlo Carafa, con i Catechisti Rurali, fondati da Gaetano Mauro a Montalto Uffugo nel 1928.\nStoria.\nI Pii Operai.\nLa congregazione, detta in origine \"della dottrina cristiana\", sorse presso Napoli attorno al 1600 a opera di Carlo Carafa (1561-1633) per il servizio dei poveri e l'insegnamento del catechismo nelle zone rurali: la notizia del primo riconoscimento pontificio dell'istituto, giunse al fondatore il giorno di Pentecoste del 1606, mentre si trovava nella zona dei Ponti Rossi di Napoli dove doveva sorgere la chiesa di Santa Maria dei Monti (per questo lo stemma originario della congregazione recava il monogramma di Maria, tre monti e la colomba dello Spirito Santo).\nNel 1617 ai padri venne offerta come sede la prestigiosa chiesa di San Giorgio Maggiore a Napoli. La congregazione venne approvata il 1\u00ba aprile 1621 da papa Gregorio XV, che mut\u00f2 il suo titolo in \"Pii Operai\" (i religiosi, oltre che alla catechesi, si dedicavano a opere di carit\u00e0 e avevano aggiunto ai loro fini la predicazione delle missioni popolari nelle campagne).\nI Pii Operai rischiarono l'estinzione durante l'epidemia di peste del 1656, durante la quale si adoperarono molto nell'assistenza ai contagiati e, in massima parte, contrassero a loro volta il morbo: la congregazione ebbe nuovamente inizio grazie a Pietro Gisolfo.\nNel 1687 ebbero una sede a Roma, prima presso la chiesa di Santa Balbina, poi presso la parrocchia di San Lorenzo ai Monti, e nel 1732 in San Giuseppe alla Lungara.\nBench\u00e9 il loro apostolato fosse circoscritto alle aree circostanti Roma e Napoli e il loro numero fosse limitato (l'istituto non super\u00f2 quasi mai i cento membri), i Pii Operai ebbero grande prestigio nei secoli XVII e XVIII e le loro case (soprattutto San Nicola alla Carit\u00e0 a Napoli) furono rinomati centri di spiritualit\u00e0.\nCon la costituzione \"Inter multiplices\" del 14 dicembre 1792, papa Pio VI estese ai Pii Operai tutti i privilegi degli ordini regolari.\nI Pii Operai esercitarono una notevole influenza sulle nascenti congregazioni delle Maestre pie di Lucia Filippini e del Santissimo Redentore (furono Pii Operai i vescovi Emilio Giacomo Cavalieri, zio materno di Alfonso Maria de' Liguori, e Tommaso Falcoia, che contribu\u00ec alla nascita delle monache redentoriste).\nCon le soppressioni napoleoniche e le leggi eversive sabaude la congregazione vide notevolmente ridursi il numero dei suoi membri, tanto che nel 1943 rimaneva in vita un solo Pio Operaio, Pasquale Ossorio, residente in San Nicola alla Carit\u00e0.\nI Catechisti Rurali.\nNel 1925 Gaetano Mauro (1888-1969) fond\u00f2 in Calabria l'Associazione religiosa degli oratori rurali (A.R.D.O.R.), una compagnia di sacerdoti e laici per l'insegnamento del catechismo ai contadini e a quanti abitavano in zone isolate. Alcuni membri dell'associazione (detti \"ardorini\") nel 1928 iniziarono a condurre vita comune presso il convento di San Francesco di Paola a Montalto Uffugo.\nL'8 dicembre 1928 gli ardorini di vita comune si costituirono in congregazione religiosa, prendendo il nome di \"Catechisti Rurali\", e il 27 giugno 1930 l'istituto ottenne l'approvazione dell'arcivescovo di Cosenza.\nL'unione delle due congregazioni.\nPer evitare che l'antica congregazione dei Pii Operai si estinguesse, con decreto del 28 giugno 1943 la Santa Sede vi un\u00ec i Catechisti Rurali, che avevano le stesse finalit\u00e0: la comunit\u00e0 romana dei Catechisti Rurali si trasfer\u00ec presso la chiesa di San Giuseppe alla Lungara, mentre alcuni religiosi calabresi si stabilirono, assieme all'ultimo Pio Operaio, presso la chiesa di San Nicola della Carit\u00e0.\nCon il decreto di unione la Santa Sede nomin\u00f2 superiore generale della nuova congregazione Pasquale Ossorio, al quale succedette Gaetano Mauro; le antiche costituzioni dei Pii Operai vennero abolite e sostituite con quelle elaborate da Mauro nel 1931.\nAttivit\u00e0 e diffusione.\nI Missionari Ardorini sono dediti all'assistenza sociale e religiosa delle popolazioni rurali e della giovent\u00f9.\nSono presenti in Italia, Canada e Colombia. La sede generalizia \u00e8 a Montalto Uffugo (Cosenza); a Roma, presso la chiesa di San Giuseppe alla Lungara, risiede il procuratore generale della congregazione.\nAl 31 dicembre 2008 la congregazione contava 7 case con 39 religiosi, 33 dei quali sacerdoti."}
{"id": "1154112", "revid": "33689", "url": "https://it.wikipedia.org/wiki?curid=1154112", "title": "Mimulfo", "text": " \nSecondo l'\"Historia Langobardorum\" di Paolo Diacono, il duca venne accusato di tradimento a favore dei Franchi e fatto decapitare sull'isola di San Giulio dal re Agilulfo nel 590. \n\u00c8 probabile che dietro la sua condanna vi siano motivazioni politiche, legate all'ostilit\u00e0 di diversi duchi contro il nuovo re.\nUn piccolo sarcofago contenente dei resti umani e, pare, un'iscrizione \"MEINULF\" (oggi scomparsa), fu rinvenuta nella basilica di san Giulio, durante gli scavi effettuati alla fine del XVII secolo. Il sarcofago \u00e8 tuttora utilizzato come cassetta per le elemosine nella chiesa."}
{"id": "1154114", "revid": "465036", "url": "https://it.wikipedia.org/wiki?curid=1154114", "title": "Ardorini", "text": ""}
{"id": "1154116", "revid": "125958302", "url": "https://it.wikipedia.org/wiki?curid=1154116", "title": "Candelaio", "text": "Il Candelaio \u00e8 una commedia teatrale in cinque atti del filosofo italiano Giordano Bruno, pubblicata per la prima volta a Parigi nel 1582 dall'editore Giuliano.\nGenesi e struttura.\nIn quegli anni il filosofo soggiornava nella citt\u00e0 di Parigi sotto la protezione di Enrico III di Francia, occupando un posto di prestigio nel collegio accademico reale.\nAlla complessit\u00e0 del linguaggio, un italiano popolaresco e colorito che inserisce termini in latino, toscano e napoletano, un linguaggio denso di metafore, allusioni oscene, sottintesi, citazioni e storpiature linguistiche, corrisponde una trama eccentrica e complessa, fondata su tre storie principali, quelle di Bonifacio, Bartolomeo e Manfurio. Il candelaio Bonifacio, pur sposato con la bella Carubina, corteggia la signora Vittoria ricorrendo a pratiche magiche; l'avido alchimista Bartolomeo si ostina a voler trasformare i metalli in oro; il grammatico Manfurio si esprime in un linguaggio incomprensibile. In queste tre storie si inserisce quella del pittore Gioan Bernardo, voce dell'autore stesso che con una corte di servi e malfattori si fa beffe di tutti e conquista Carubina.\nNella commedia, dove Bruno definisce se stesso un \u00ab\"accademico di nulla accademia\"\u00bb, \u00e8 mostrato un mondo assurdo, violento e corrotto, rappresentato con amara comicit\u00e0, dove gli eventi si succedono in una trasformazione continua e vivace.\nLo stesso apparato introduttivo ai cinque atti in cui la commedia \u00e8 suddivisa risulta inconsueto e articolato, ponendosi in contrasto con i canoni della commedia tradizionale rinascimentale: alla poesia iniziale indirizzata ai poeti e a una dedica alla signora Morgana B. (probabilmente una conoscente di Bruno), seguono un \"argumento\", dove Bruno riassume la trama; un \"antiprologo\", dove l'autore capovolgendo subito quanto proposto in precedenza, ironizza sulla possibilit\u00e0 stessa di rappresentare realmente questa commedia; un \"proprologo\", dove egli polemizza contro le ideologie false, e un \"bidello\", che finalmente licenzia la commedia.\nVenti sono i personaggi e settantasei il numero di scene complessive. Il titolo deriva dal soprannome di Bonifacio: \"candelaio\", termine che volgarmente significa anche \"omosessuale\".\nAmbientazione e trama.\nLa commedia \u00e8 ambientata nella Napoli-metropoli del secondo Cinquecento, di cui abbiamo, come rileva Pasquale Sabbatino, il ritratto cartografico disegnato da Du P\u00e9rac e stampato da Antoine Lafr\u00e9ry a Roma nel 1566 e la descrizione di Giovanni Tarcagnota, \"Del sito, et lodi della citt\u00e0 di Napoli\", apparsa a Napoli, nello stesso anno, presso Scotto. Le scene si svolgono presso il seggio del Nilo, uno dei distretti amministrativi del tempo, situato presso il decumano inferiore e vicinissimo alla piazza San Domenico Maggiore, dove Giordano Bruno segu\u00ec il suo percorso ecclesiastico.\nBonifacio, marito di Carubina, confida a Bartolomeo di essere innamorato della signora Vittoria, in realt\u00e0 una prostituta, che vorrebbe conquistare senza dover ricorrere al denaro. Bartolomeo, un alchimista, gli confida a sua volta di avere anche lui un sogno: trasformare in oro e argento i metalli. Il pedante Manfurio, cui Bonifacio commissiona la scrittura di un'epistola amorosa, si esprime con frasi fatte e citazioni latine parlando a sproposito e mostrando di non comprendere quello che gli succede intorno. Sprezzante e sarcastico il rimprovero di Sanguino, servo di Bartolomeo, nelle cui parole riecheggia tutto il dispregio di Bruno per il mondo accademico dell'epoca:\nBonifacio, sempre per lo stesso fine, commissiona all'artista Gioan Bernardo un ritratto che lo \u00ab\"faccia bello\"\u00bb; Gioan Bernardo promette ma nello stesso tempo lo prende in giro: \u00ab\"da candelaio volete diventar orefice\"\u00bb, con allusione oscena al cambiamento di gusti sessuali, ma Bonifacio non intende. Non contento e sempre innamorato, Bonifacio ricorre anche a Scaramur\u00e9, un mago.\nVittoria, ragionando fra s\u00e9 e s\u00e9 sull'amore di Bonifacio, che giudica ridicolo, introduce due temi centrali su cui Bruno ruota lungo tutto lo svolgersi dell'azione: il tempo e l'amore. Gi\u00e0 nella dedica Bruno scriveva che \u00ab\"il tempo tutto toglie e tutto d\u00e0; ogni cosa si muta, nulla s'annichila\"\u00bb, e ora la saggia e scaltra Vittoria conclude che \u00ab\"chi tempo aspetta, tempo perde\"\u00bb. Il tempo sembra essere sempre l\u00e0 a disposizione per fare ci\u00f2 che ci piace: in realt\u00e0 il tempo \u00e8 inesorabile, procede trasformando tutto senza concedere nulla, ma nello stesso momento il tempo riequilibra le cose e chi sa approfittarne riesce nel suo scopo. Il piano di Vittoria \u00e8 pero infame: ella si prepara a ingannare Bonifacio. L'atto II si conclude con Pollula e Barra che leggendo l'epistola amorosa composta da Manfurio ne deridono il contenuto, e conoscendo Vittoria giudicano inutile la lettera: \u00ab\"le donne voglion lettere rotonde\"\u00bb.\nNel frattempo Bartolomeo, anch'egli tutto preso dalla propria passione, si mostra preda della cupidigia. Quello del denaro \u00e8 un altro tema centrale nella commedia: se Bonifacio per avarizia non ricorre ai soldi come si converrebbe con una prostituta, Bartolomeo conclude che \u00ab\"a chi manca il danaio, non solo mancano pietre, erbe e parole, ma l'aria, la terra, l'acqua, il fuoco e la vita istessa\"\u00bb. Entrambi \u00ab\"avari, insipidi e goffi\"\u00bb mostrano, come del resto anche Manfurio, di essere in fondo degli stolti, di non comprendere come vanno le cose nel mondo, di non conoscere in ultima analisi, s\u00e9 stessi. E per questo, sembra voler concludere Bruno, meritano di essere puniti, facili prede di imbroglioni, ladri e prostitute. Le cose vanno cos\u00ec, \u00e8 una conclusione cinica ma realistica quella di Vittoria nel suo monologo: \u00ab\"Il mondo sta bene come sta\"\u00bb.\nL'unico saggio sembra essere proprio Gioan Bernardo, il pittore, l\"'artista\". Ragionando sull'intelligenza di costui e sulla dabbenaggine di altri, il truffatore Cencio commenta:\nDunque il pensiero di Bruno su questo stato di cose non appare pessimista: se nel mondo tutti avessero \u00ab\"giudizio, diligenza e perseveranza\"\u00bb, non ci sarebbe spazio per i truffatori: inutilmente costoro tenderebbero le loro trame. Il mondo descritto dal \"Candelaio\" \u00e8 s\u00ec un mondo disgraziato, ma nel quale \u00e8 chiaramente mostrata una via di salvezza:\nManfurio e Bartolomeo saranno derubati e picchiati pi\u00f9 volte. Al convegno amoroso organizzato per Bonifacio, costui si presenta travestito da Gioan Bernardo, dietro orchestrazione di Vittoria e Lucia. Egli pensa cos\u00ec di incontrare Vittoria, amica intima del pittore e di poterla avere con l'inganno e la magia. Invece si ritrova davanti Carubina, la propria moglie travestita da Vittoria. Interviene Gioan Bernardo che smaschera l'amante e lo punisce. Non contento, il pittore convince Carubina che tradire un siffatto marito non \u00e8 perdere l'onore.\nCitazioni.\nLa commedia \"Candelaio\" \u00e8 al centro della fiction \"Il tredicesimo apostolo - Il prescelto\" trasmessa dal 2012 su Canale 5."}
{"id": "1154118", "revid": "59220125", "url": "https://it.wikipedia.org/wiki?curid=1154118", "title": "Validit\u00e0", "text": "Il concetto di validit\u00e0 \u00e8 usato in varie discipline: "}
{"id": "1154119", "revid": "35813", "url": "https://it.wikipedia.org/wiki?curid=1154119", "title": "Neo-colonialismo", "text": ""}
{"id": "1154120", "revid": "438678", "url": "https://it.wikipedia.org/wiki?curid=1154120", "title": "Quando volano le cicogne", "text": "Quando volano le cicogne () \u00e8 un film del 1957 diretto da Michail Kalatozov, vincitore della Palma d'oro come miglior film al Festival di Cannes 1958.\nTrama.\nUnione Sovietica, 1941. Boris Borozdin parte per la guerra. I genitori della sua fidanzata, Veronika, muoiono sotto un bombardamento, e la giovane viene accolta in casa del padre di Boris, il dottor F\u00ebdor Ivanovi\u010d Borozdin. Al contempo Boris viene dato per disperso. Veronika, dopo qualche tempo, si sposa con l'altro suo pretendente, Mark, cugino di Borozdin, senza peraltro smettere di attendere notizie del suo primo amore, che lei non cessa di credere vivo, non sapendo che Boris in realt\u00e0 \u00e8 morto, essendosi esposto al fuoco nemico mentre soccorreva l'amico Stepan.\nIl pensiero di avere in qualche modo tradito Boris la perseguita: quando il matrimonio con Mark mostra le prime incrinature, Veronika sta per togliersi la vita gettandosi da un ponte, ma le capita in quel frangente di salvare la vita ad un bambino, di nome Boris, che stava per essere investito da un'auto. Venuta a sapere degli imbrogli che Mark aveva escogitato per sfuggire alla leva, Veronika abbandona il marito e la casa di F\u00ebdor, iniziando la sua vita col piccolo Boris, del quale non \u00e8 riuscita a rintracciare i genitori.\nQuando un commilitone le annuncia la scomparsa di Boris Borozdin, Veronika, accampando ogni possibile pretesto interiore, rifiuta ancora di credere alla sua morte. A guerra finita, durante una parata per celebrare la vittoria, Stepan si presenta a Veronika recando un mazzo di fiori e convincendola in tal modo dell'effettiva morte di Boris. Veronika, persuasa ora della possibilit\u00e0 di un futuro migliore, ottenuto anche attraverso i sacrifici della guerra, distribuisce i fiori ai passanti."}
{"id": "1154121", "revid": "2229760", "url": "https://it.wikipedia.org/wiki?curid=1154121", "title": "La sposa di Chucky", "text": "La sposa di Chucky (\"Bride of Chucky\") \u00e8 un film horror statunitense del 1998, diretto da Ronny Yu. Il film omaggia gi\u00e0 nel titolo originale \"Bride of Chucky\", quello che da sempre \u00e8 considerato un caposaldo del genere horror: \"Bride of Frankenstein\" (in italiano \"La moglie di Frankenstein\" di James Whale, 1935).\nTrama.\nAmbientato circa un mese dopo (1998) gli eventi de \"La bambola assassina 3\", il film mostra la bella e pericolosa serial killer Tiffany, un tempo fidanzata e complice dello spietato \"Strangolatore di Lakeshore\", Charles Lee Ray, prendere possesso del cadavere ridotto a brandelli di Chucky dopo aver tagliato la gola un agente corrotto che lo aveva portato fuori da un magazzino segreto della polizia in cambio di soldi.\nCredendo che l'anima di Ray sia ancora intrappolata nel corpo della bambola, Tiffany ripara e ricuce il bambolotto e pratica un rito voodoo per riportarlo in vita.\nAll'inizio il rito sembra non avere effetto, ma poi Chucky torna in vita e uccide Damien (un ragazzo goth, ammiratore di Tiffany) strappandoli un piercing dal labro e soffocandolo con un cuscino, mentre questa osserva colpita. Tiffany spiega a Chucky di averlo riportato in vita per poterlo finalmente sposare, ma il bambolotto si prende gioco di lei. Delusa e arrabbiata Tiffany lo intrappola usando un box per bambini a mo' di gabbia. In seguito Tiffany, per ridicolizzare ancora di pi\u00f9 Chucky, mette dentro una bambola vestita da sposa. Furioso per le continue umiliazioni ricevute da Tiffany, Chucky si libera, con l'anello che portava la bambola e la uccide fulminandola buttando un televisore nella vasca da bagno mentre lei si lavava. E come se non bastasse, Chucky trasferisce lo spirito di Tiffany nel corpo della bambola vestita da sposa per vendicarsi e per farle capire che cosa si prova nel vivere come un bambolotto.\nFuriosa, Tiffany afferma di voler assolutamente tornare ad essere di nuovo umana, cos\u00ec Chucky pianifica di recuperare il \"Cuore di Damballa\", un amuleto voodoo che \u00e8 stato sotterrato nella sua tomba, localizzata nel New Jersey, e usarlo per trasferire in modo pi\u00f9 efficace le loro anime nel corpo di due persone. Cos\u00ec le due bambole assassine prendono di mira due ragazzi in fuga d'amore: il giovane Jesse, vicino di casa di Tiffany, e la sua fidanzata Jade. Tiffany contatta Jesse chiedendogli di portare \"due bambole\" (lei stessa e Chucky) nel New Jersey in cambio di denaro, e il ragazzo decide di portare con s\u00e9 anche Jade nel viaggio. Intanto lo zio di Jade, il poliziotto corrotto Warren, sgattaiola nel caravan di Jesse con l'intenzione di nasconderci dentro della marijuana per incastrarlo e arrestarlo allontanandolo dalla nipote, ma viene colpito da Chucky e da Tiffany, che gli lanciano dei chiodi in faccia con un airbag e lo nascondono sotto un sedile posteriore. Durante il viaggio per il New Jersey Chucky comincia a cambiare atteggiamento nei confronti di Tiffany, riuscendo finalmente ad andarci d'accordo.\nNel frattempo Jesse e Jade vengono fermati dall'agente Norton, complice di Warren, che vuole ispezionare il suo minivan per trovare la marijuana e arrestare il ragazzo, mentre Chucky infila un panno nel serbatoio della macchina di Norton e l'accende quando il poliziotto rientra a bordo per fare rapporto, facendolo saltare in aria. Confusi e spaventati, Jesse e Jade proseguono allontanandosi dall'incidente. Si fermano in un love hotel dove si sposano. Nel frattempo Warren si risveglia, ma Chucky lo uccide colpendolo alla schiena 39 volte. Durante la sosta nell'hotel, Jesse e Jade vanno incontro a una coppia di truffatori, Diane e Ross, che derubano il ragazzo, ma quando i due criminali vanno a letto insieme, vengono confrontati dalle bambole assassine. Tiffany frantuma uno specchio sul soffitto, con una bottiglia da spumante e cos\u00ec Diane e Ross muoiono trafitti dalle schegge. Rimasto affascinato da ci\u00f2 che Tiffany ha fatto, Chucky si rende conto dei sentimenti che prova per lei e dopo averle detto di amarla le fa la proposta di matrimonio. Tiffany accetta e le due bambole hanno un rapporto sessuale.\nIl mattino seguente, la donna delle pulizie trova i cadaveri di Diane e Ross mentre Jesse e Jade proseguono con il loro amico LGBT David, che era a conoscenza del loro viaggio e li informa che sono stati etichettati come i responsabili dei recenti omicidi. David trova il corpo di Warren e, colto dal panico, prende la sua pistola e ordina a Jesse di accostare. In quel momento Chucky e Tiffany rivelano finalmente di essere vivi e gli ordinano di proseguire il viaggio, mentre David viene investito in pieno da un camion uccidendolo. Il furgoncino dei ragazzi viene inseguito da una macchina della polizia, ma Chucky la fa finire fuori strada sparandole addosso. In seguito le bambole costringono i ragazzi ad abbandonare il minivan e proseguire prendendo possesso di un camper (uccidendo con la pistola la coppia di anziani proprietari) al fine di eludere la polizia.\nQuando stanno per giungere a destinazione, Tiffany inizia a parlare con Jade, la quale riesce con l'astuzia a generare astio fra lei e Chucky. Il litigio tra le due bambole si trasforma in una lotta, dove Jade ne approfitta per bruciare Tiffany spingendola nel forno del camper mentre Jesse scaglia Chucky fuori dalla finestra. Chucky prende in ostaggio Jade e la costringe a condurlo sua tomba dove uccide il custode del cimitero sparandoli in testa, mentre Jesse prende Tiffany (sopravvissuta alle fiamme) e li segue. Chucky riesce finalmente a recuperare l'amuleto e lega i due ragazzi per iniziare il rituale per trasferire la sua anima e quella di Tiffany nei loro corpi. Tuttavia Tiffany, vedendo quanto Jesse e Jade si amino, non se la sente di sacrificarli, e prima che Chucky possa agire lo distrae per poi pugnalarlo alla schiena. Tutto ci\u00f2 fa scaturire uno scontro finale fra lei e Chucky, il quale riesce ad ucciderla piantandole un coltello nel cuore. Jesse si libera e scaraventa Chucky nella fossa della sua tomba, ma il bambolotto giura di tornare, come fa sempre, prima che Jade gli spari nel cuore.\nUn investigatore privato, che era giunto sul posto e ha assistito alla sconfitta di Chucky, contatta il corpo della polizia dicendogli che Jesse e Jade sono innocenti, per poi far allontanare i ragazzi che, ancora sconvolti per gli avvenimenti drammatici accaduti in quei giorni, vanno via. Mentre l'investigatore si avvicina al corpo di Tiffany per esaminarlo, questa riprende brevemente vita per dare alla luce il figlio di lei e di Chucky. Il film si chiude con la mostruosa bambola infante che assale l'uomo.\nProduzione.\nRiprese.\nPer la realizzazione di questa pellicola, fu deciso di effettuare le riprese prevalentemente in Canada; si possono ricordare varie cittadine come: Toronto, Brampton, Clifton Hill, Etobicoke, Niagara Falls, Oshawa e Pickering.\nSoltanto Los Angeles \u00e8 stata l'unica cittadina statunitense dove vennero realizzate alcune riprese.\nSequel.\n\"La sposa di Chucky\" ha avuto vari sequel:\nDVD.\nIl DVD \u00e8 stato distribuito a partire dal 5 dicembre 2006."}
{"id": "1154122", "revid": "287204", "url": "https://it.wikipedia.org/wiki?curid=1154122", "title": "Provincia di Khon Kaen", "text": "La provincia di Khon Kaen si trova in Thailandia e fa parte del gruppo regionale della Thailandia del Nordest. Si estende per 10.886 km\u00b2, ha 1.753.233 abitanti ed il capoluogo \u00e8 il distretto di Mueang Khon Kaen. La citt\u00e0 principale \u00e8 Khon Kaen.\nSuddivisione amministrativa.\nLa provincia \u00e8 suddivisa in 26 distretti (\"amphoe\"). Questi a loro volta sono suddivisi in 198 sottodistretti (\"tambon\") e 2139 villaggi (\"muban\"). I distretti sono:"}
{"id": "1154123", "revid": "2231824", "url": "https://it.wikipedia.org/wiki?curid=1154123", "title": "Bacchino malato", "text": "Il Bacchino malato \u00e8 il soggetto di un dipinto a olio su tela, realizzato tra il 1593 ed il 1594 (ma a seguito di recenti ricerche dovrebbe essere datato al 1596-1597, considerato che le prime notizie sull'artista rimandano al massimo alla primavera del 1596) dal pittore italiano Caravaggio e conservato presso la Galleria Borghese.\nStoria.\nIl \"Bacchino malato\" \u00e8 stato realizzato da Caravaggio presso la bottega di Giuseppe Cesari, meglio conosciuto come il Cavalier d'Arpino, pittore di grande successo in quel periodo. Infatti, questo dipinto - assieme al \"Fanciullo con canestro di frutta\" - rimarr\u00e0 nella bottega di Cavalier d'Arpino fino a quando, nel 1607, per motivi fiscali, entrambi i dipinti furono requisiti dagli emissari di Papa Paolo V e consegnati al nipote del papa stesso il cardinale Scipione Caffarelli-Borghese, noto collezionista dell'epoca, divenendo parte della collezione dell'odierna Galleria Borghese.\nIl titolo del dipinto \u00e8 dovuto al colorito della pelle del soggetto che, secondo alcuni studiosi, sarebbe proprio un autoritratto dello stesso Caravaggio, eseguito durante la sua convalescenza in seguito al ricovero presso l'ospedale della Consolazione (l'ospedale dei poveri), avvenuto - sembra - per una ferita alla gamba causatagli dal calcio di un cavallo.\nDescrizione e stile.\nIn questo dipinto, Caravaggio sembra porre l'accento sulla malattia di Bacco, sottolineando il pallore del volto e il colore bluastro delle labbra e non attenuando per nulla le imperfezioni del corpo umano. \u00c8 evidente che, per autoritrarsi, Merisi abbia fatto uso di uno specchio e, dall'inventario delle \"\"robbe\" del pittore, datato 1605, si evince che il Merisi fosse effettivamente in possesso di vari specchi. L'uso di uno strumento di riflessione e proiezione e di una sorta di camera oscura era stato proposto da Roberto Longhi gi\u00e0 prima degli studi sull'ottica del Caravaggio di Roberta Lapucci che hanno fornito plausibili ipotesi di lavoro a cominciare proprio da quello sui \"quadretti nello specchio ritratti\"\" , secondo la definizione del Baglione,riferita alle prime opere della giovent\u00f9 a Roma, come appunto il \" bacchino\", del 1594. La posizione contratta del modello, tutta spinta in avanti, con il volto, le spalle e la mano sullo stesso piano e la tavola vista dall'alto, come sottolineato dalla Lapucci, non fanno che spingere a riflettere sulle applicazioni ottiche del pittore, forse derivate dagli esperimenti di Leonardo e Giovan Battista della Porta.\nMaurizio Calvesi ha individuato nel Bacco una prefigurazione di Cristo, poich\u00e9 - iconologicamente - l'uva \u00e8 uno dei simboli della Passione. Anche in questo dipinto, come pure in altri suoi dipinti (quali, ad esempio, la \"Deposizione\", il \"San Giovanni Battista\" dei Musei Capitolini e la \"Vocazione di San Matteo\"), Caravaggio cita una posa michelangiolesca: in questo caso, quella della gamba piegata e sollevata o divaricata, che assume il significato di rinascita, ma anche di vittoria e trionfo. \u00c8 evidente che il trionfo in questione sarebbe quello del pittore sulla malattia e la morte; si tratterebbe dunque di una sorta di \"resurrezione\" del pittore stesso, la cui malattia aveva fatto temere il peggio. Sempre a proposito della posizione di taglio del modello e della gamba sollevata, Ferdinando Bologna ha notato delle palesi analogie con alcuni motivi peterzaneschi, frutto della formazione di Caravaggio a Milano. In particolare, lo studioso ha posto la posa del \"Bacchino\" in rapporto con quella della \"Sibilla Persica\", raffigurata in uno dei pennacchi ai lati dell\"'Adorazione dei Pastori\", e affrescata da Simone Peterzano nel Presbiterio della Certosa di Garegnano. Sulla base di quanto proposto da Ferdinando Bologna, quindi, pi\u00f9 che di una \"imago Christi\" e del relativo simbolismo cristologico della \"resurrezione\", il \"Bacchino malato\" sarebbe pi\u00f9 semplicemente una raffigurazione di Bacco, caratterizzata da un marcato naturalismo dato dalla condizione di convalescenza del pittore in seguito al ricovero presso l'Ospedale della Consolazione. Si tratterebbe, quindi di una sorta di resurrezione profana, il cui riaffacciarsi al piacere della vita da parte del pittore \u00e8 vissuto con incredulit\u00e0 e malinconia. Il colorito cianotico viene anche interpretato come un effetto notturno, lunare delle baldorie bacchiche; un segno della presenza del dio cui il pittore si identifica come aveva gi\u00e0 fatto il Lomazzo, che aveva fondato un'Accademia dedicata al culto di Bacco. In questo senso figurarsi come Bacco significherebbe riaffermare la propria individualit\u00e0 e superiorit\u00e0 orgogliosa di pittore. Il richiamo a Bacco, dio dell'ebrezza orgiastica, dell'anarchia, dell'abbandono senza freni ai sensi, opposto ad Apollo, dio della perfezione, dell'ordine, della perfetta bellezza, poteva anche essere, secondo Graham-Dixon, un elemento di contrapposizione, di protesta nei confronti del Cavalier D'Arpino che lo teneva in bottega a dipingere fiori e frutta. Secondo George Steiner, Caravaggio si sarebbe imbattuto nell' immagine di Alcibiade che Platone riporta in una scena del Simposio in cui una flautista aiuta l'ebbro Alcibiade a camminare barcollante \"con una ghirlanda d'edera e di viole, una cascata di nastrini tra i capelli\".\nDegno di nota il contrasto naturalistico (prima ancora che simbolico) fra l'edera che corona il capo del giovane (simbolo dionisiaco e cristiano di eternit\u00e0) e gli acini marciti che, in margine, appaiono nel grappolo di uva gialla, stretta nella mano destra (simbolo della costante caducit\u00e0 dell'esistenza e della presenza incombente della morte).\nIl \"Bacchino malato\" \u00e8 uno di quei dipinti riconducibili alla prima attivit\u00e0 pittorica di Caravaggio a Roma, in cui il dato psicologico della figura umana e delle sue azioni non aveva ancora catturato l'interesse di Merisi. In questa prima fase della sua carriera, l'attenzione di Caravaggio si concentr\u00f2 prevalentemente sulla descrizione naturalistica del soggetto umano (generalmente rappresentato da monelli e ragazzi di strada o addirittura da se stesso, per mezzo di autoritratti) o del soggetto naturale (frutta presa al mercato o rimediata dagli avanzi d'osteria).\nIl \"Bacchino malato\" non \u00e8 l'unico dipinto a raffigurare Bacco. Un secondo \"Bacco\" agli Uffizi, realizzato dopo l'esperienza di Merisi presso la bottega di Cavalier d'Arpino, cio\u00e8 attorno al 1596, denota una maggiore consapevolezza della simbologia cristologia a cui entrambi i dipinti sembrerebbero fare riferimento. Ma non bisogna dimenticare che Caravaggio poteva essersi rifatto all'Iconologia di Cesare Ripa, in cui la figurazione della lussuria prevede un fauno con in testa l'edera al posto dei pampini mentre offre un grappolo d'uva: \" \"Dipingevano per la lussuria ancora gli antichi un Fauno, con una corona di Euruca e un grappolo d'uva in mano per fingersi il fauno libidinoso, e l'Euruca per invitare, e spronare assai gli atti di Venere e propriamente sono lussuriosi, quei che sono soverchi n\u00e9 vezzi d'amore, cagionato dal vino\"...\" . L'Iconologia, pubblicata la prima volta nel 1553 e la seconda accresciuta nel 1603, faceva certo parte della biblioteca della Bottega del Cavalier D'Arpino\" \"necessaria \u00e0 Poeti, Pittori et Scultori, per rappresentare le\" \"virt\u00f9, vitij, affetti et passioni humane\"\" ( Incipit dell'edizione 1603 )."}
{"id": "1154124", "revid": "26891", "url": "https://it.wikipedia.org/wiki?curid=1154124", "title": "Arbusto rotolante", "text": ""}
{"id": "1154125", "revid": "767487", "url": "https://it.wikipedia.org/wiki?curid=1154125", "title": "La legge del Signore", "text": "La legge del Signore (\"Friendly Persuasion\") \u00e8 un film western del 1956 diretto da William Wyler vincitore della Palma d'oro come miglior film al 10\u00ba Festival di Cannes. \u00c8 ispirato al romanzo \"The Friendly Persuasion\" di Jessamyn West (1945).\nTrama.\nNel sud dell'Indiana, ai tempi della guerra di Secessione, la famiglia quacchera Birdwell conduce una vita serena: il padre Giona \u00e8 un mite agricoltore; sua moglie Eliza \u00e8 rigidamente attaccata ai precetti della religione quacchera; il figlio maggiore Giosu\u00e8 \u00e8 diviso tra i princ\u00ecpi della sua religione e il desiderio di difendere la propria famiglia dal pericolo incombente; la figlia Martha \u00e8 un'adolescente romantica e sognatrice; e il figlio minore Azaria \u00e8 una \"piccola peste\" in perenne conflitto con Samantha, l'oca prediletta di sua madre.\nDurante una funzione religiosa, un ufficiale dell'Unione entra in chiesa e cerca di convincere gli uomini della comunit\u00e0 quacchera a combattere per difendere le proprie fattorie dall'esercito confederato che si fa sempre pi\u00f9 vicino. Ma essi rifiutano.\nQuando numerose fattorie dei dintorni vengono attaccate e distrutte dall'esercito confederato, Giosu\u00e8 decide, contro il parere dei genitori e in particolare della madre, di accettare l'invito ad arruolarsi. Ma quando si trova sul campo di battaglia, scopre che uccidere un essere umano \u00e8 ancora pi\u00f9 difficile di quanto immaginasse.\nGiona va a cercare suo figlio, temendo il peggio. Eliza, rimasta sola in casa con Martha e il piccolo Azaria, dimostra la propria coerenza con i princ\u00ecpi del quaccherismo accogliendo i soldati sudisti come ospiti, e offrendo loro da mangiare. Il suo comportamento li induce a comportarsi con cortesia, e tutto sembrerebbe andare nel migliore dei modi; ma la situazione precipita quando uno di loro si mette a correre dietro all'oca preferita di Eliza per mangiarla. Messo da parte il pacifismo, Eliza afferra una scopa e lo colpisce, inducendolo a desistere. Il capitano si scusa per il comportamento del soldato, e l'incidente si chiude l\u00ec.\nGiona trova Giosu\u00e8 sul campo di battaglia, fortunatamente solo ferito, e lo riporta a casa. L'ondata della guerra \u00e8 passata oltre, e per il momento la famiglia Birdwell pu\u00f2 tornare alla sua vita normale."}
{"id": "1154126", "revid": "124252168", "url": "https://it.wikipedia.org/wiki?curid=1154126", "title": "Fanciullo con canestro di frutta", "text": "Il Fanciullo con canestra di frutta \u00e8 il soggetto di un dipinto a olio su tela realizzato tra il 1593 ed il 1594 dal pittore italiano Caravaggio e conservato nella Galleria Borghese di Roma.\nStoria.\nIl dipinto appartiene al primo periodo romano di Caravaggio. In particolare, esso \u00e8 riferibile al periodo in cui collabor\u00f2 col Cavalier d'Arpino, dipingendo \"fiori e frutti\". L'ipotesi che il dipinto risalga a questo periodo sembrerebbe trovare conferma nel fatto che il \"Fanciullo con la canestra di frutta\" fu sequestrato assieme al \"Bacchino malato\" e al \"Ragazzo che monda un frutto\": questi erano tutti dipinti che si trovavano nella bottega del Cavalier d'Arpino e, nel 1607, vennero requisiti dagli emissari di Papa Paolo V per motivi fiscali. Fu lo stesso papa a fare dono del dipinto al nipote cardinale Scipione Caffarelli-Borghese, noto e avido collezionista. Fu cos\u00ec che il dipinto divenne parte della collezione dell'odierna Galleria Borghese.\nTuttavia, alcuni studiosi ipotizzano che il dipinto possa risalire al periodo immediatamente successivo a quello della collaborazione con il Cavalier d'Arpino, e cio\u00e8 a quando Caravaggio e il sedicenne pittore siciliano Mario Minniti sperarono di rendersi pi\u00f9 autonomi, fornendo dipinti al mercante d'arte Costantino. Sulla scia di questa proposta di datazione, fu ipotizzato che il ragazzo ritratto nel dipinto fosse proprio lo stesso giovane Minniti. Tuttavia, l'affascinante ipotesi non ha, ad oggi, trovato un definitivo riscontro documentale e, conseguentemente, l'identit\u00e0 del ragazzo nel dipinto rimarrebbe ancora ignota. Il ragazzo \u00e8 vestito da una semplice camicia bianca cascante, lasciando scoperta la spalla destra e gran parte del collo. Sta sensualmente reggendo una canestra traboccante di frutti di ogni tipo: vi troviamo pomi, grappoli d'uva fulgidi e ancora umidi di brina, insieme a varie foglie. Si tratta questa di una \"vanitas\", ovvero una riflessione sull'inesorabilit\u00e0 dello scorrere del tempo, alla caducit\u00e0 della vita e alla natura effimera dei beni mondani.\nNotevole, in quest'opera, l'estremo realismo con cui Caravaggio realizza ogni dettaglio: il fanciullo non \u00e8 idealizzato e ha i lineamenti propri dei ragazzi del tempo, e perfino la frutta \u00e8 priva di interpretazioni estetizzanti, presentando tutte quelle imperfezioni che si ritrovano in natura. Questo quadro, infine, rivela la meditata riflessione di Caravaggio sugli archetipi antichi, specialmente sulla pittura di Lorenzo Lotto, di Vincenzo Campi, di Ambrogio Figino, di Tiziano e dei pittori fiamminghi.\nIconografia e iconologia.\nIl Moir afferma che il dipinto \u00e8 un contrasto fra luce e ombra: una finestra posta in alto sulla sinistra lascia penetrare nella stanza un raggio di luce che illumina, facendo scivolare sulla parete, il ragazzo, il rigoglioso cesto di frutta, la manica della camicia, la sensuale spalla scoperta e il volto languido, mentre l'ombra, il segno scuro \u00e8 dato dai capelli e dalla proiezione sulla parete dell'ombra della cesta. \" \"Il risultato \u00e8 un'enfatizzazione della tangibilit\u00e0 degli oggetti nello spazio delicatamente velato, il quale conferma l'illusione visiva e\" \"allo stesso tempo l'autenticit\u00e0 dell'episodio che non \u00e8 pi\u00f9 una creazione della fantasia del pittore, bens\u00ec una trascrizione della sua esperienza\"\". Si tratta, dunque, di mostrare l'esperienza tattile delle \"cose naturali\". Per la Gregori\" \"Il soggetto corrisponde a ci\u00f2 che appare, un giovane venditore, in un canestro, mescolate alle foglie ancora fresche, delle\" \"frutta, la cui verit\u00e0 \u00e8 esaltata dalla mirabile brillantezza dei colori\"\". Secondo Bologna Caravaggio prende tutta la natura, fiori, frutti, figure \" per oggetto del suo pennello\" compiendo un'operazione del tutto avanzata: quella dell'osservazione diretta, la stessa che i nuovi scienziati, come Galileo, \" \"venivano conducendo sulle manifestazioni e sulla\" \"struttura del mondo naturale\"\". Hermann Fiore pensa che l'artista abbia tenuto presente anche la tradizione latina degli \"xenia\", regali in forma di frutti e ortaggi che nelle case aristocratiche dei romani erano offerti agli ospiti. Secondo la stessa studiosa \u00e8 possibile che il giovane possa essere una personificazione in chiave contemporanea del dio Vertunno. \nLa natura morta a Roma si innesta su esperienze nord europee e lombarde; un primo dipinto \u00e8 quello della Galleria Borghese attribuito al cosiddetto Maestro di Hartford, \"Ortaggi, frutta e fiori\" , pi\u00f9 o meno post 1593 e proveniente anch'esso dal sequestro di dipinti fatto al Cavalier d'Arpino, che si \u00e8 voluto accostare anche al Caravaggio, ma come \u00e8 stato possibile accertare dai rilevamenti diagnostico-radiografici, sembra essere a lui del tutto estraneo. \nAl di l\u00e0 dell'interesse figurativo per frutta ed ortaggi visti nel contesto del mercato come nelle opere dei fratelli Campi e per la natura delle \" macellerie\" dei Carracci, Caravaggio concentra la sua attenzione sulla figura umana associata alla natura offerta o mostrata e guardando con grande attenzione realistica ai singoli oggetti e alla loro esperienza tattile e si pensi alla compattezza delle mele, alla rotondit\u00e0 degli acini d'uva umidi, alla morbida carnosit\u00e0 dei fichi. \nCaravaggio avr\u00e0 avuto certamente modo, quando era in Lombardia presso la bottega del Peterzano a Milano, di vedere e studiare le opere dei cremonesi fratelli Campi che mostrano, in pi\u00f9 di un dipinto, la presenza dell'abbondanza della natura nel mercato ortofrutticolo; ad esempio, nella \"Fruttivendola\" di Vincenzo Campi, del 1580, oggi alla Pinacoteca di Brera di Milano. Nell'opera vediamo due personaggi, uno femminile, la fruttivendola e uno maschile, un aiutante. Davanti a loro ogni ben di dio di verdure, frutti freschi e secchi. Il dipinto ha una duplice funzione: da una parte mostra l'abbondanza e la ricchezza del mercato, anche con attenzione realistica, dall'altra per\u00f2 \u00e8 palese un significato erotico: La donna ha in grembo una zucca spaccata, mentre l'uomo tiene in mano un mazzetto di porri che hanno significato di attributo virile e infila un dito nell'orecchio, che nell'antico linguaggio dei gesti ha un significato sessuale. A completare questa interpretazione \u00e8 poi, sul fondo un uomo che sull'albero getta dei frutti nel grembo della donna in basso. Si tratta dunque di una esplicita allegoria sessuale in cui gesti, immagini e frutti hanno valenza erotica, per altro comprensibile dal pubblico del tempo. Un valore diverso, invece, ha il bellissimo dipinto di Giovanni Ambrogio Figino, \"Piatto metallico con pesche e foglie di vite\" , databile alla fine del 500 e in collezione privata; l'allegoria \u00e8 presente anche qui, ma non \u00e8 un'allegoria erotica, si tratta invece del tema simbolico della \"Vanitas\" , dove alle foglie di vite che ingialliscono le pesche restano, sembra, eternamente mature, mantenendo una consistenza che sfida il tempo e gareggia con la materia pi\u00f9 dura, indistruttibile, del vassoio di metallo. Simbolismo erotico e \"vanitas\" , sono dunque sottintesi in questi primi esempi di nature morte. \nCaravaggio sembra avere pi\u00f9 attenzione per l'allegoria dello scorrere del tempo e della \"vanitas,\" ad esempio nella \"Canestra di frutta\" dell'Ambrosian\"a\"\".\" Ma anche l'allegoria erotica non gli \u00e8 estranea: il giovane ha un'espressione languida e femminea, ha la bocca semiaperta, le labbra rosse, il volto piegato a sinistra, le guance arrossate, la spalla nuda ed esposta. Una lettura in chiave omoerotica, porta a sostenere che il ragazzo non offre la frutta, ma se stesso; l'abbondanza e la bont\u00e0 dei frutti fanno pendant con la bont\u00e0 erotica espressa dal giovane. Ed in questo senso la canestra stretta al seno potrebbe essere un indice simbolico della lussuria. Ma anche qui il segno del tempo, della caducit\u00e0 \u00e8 lo stesso presente: i frutti proposti come doni ( e in questo senso lo stesso giovane ), sono transitori, destinati a finire, come la foglia ingiallita che si piega in basso al di fuori della canestra. \nPossiamo dunque concludere che Caravaggio non si distacca dalla tradizione allegorica rinascimentale, ma ha il merito di andare oltre, di indagare con scrupolo concreto su quella natura che ha figura, mostrandone la ricchezza e la consistenza di cosa vera e scrupolosamente osservata nel tempo."}
{"id": "1154127", "revid": "32428", "url": "https://it.wikipedia.org/wiki?curid=1154127", "title": "Saverio Altamura", "text": ""}
{"id": "1154132", "revid": "484362", "url": "https://it.wikipedia.org/wiki?curid=1154132", "title": "Maddalena penitente", "text": ""}
{"id": "1154137", "revid": "1873140", "url": "https://it.wikipedia.org/wiki?curid=1154137", "title": "Provincia di Loei", "text": "La provincia di Loei si trova in Thailandia e fa parte del gruppo regionale della Thailandia del Nordest. Si estende per , ha abitanti ed il capoluogo \u00e8 il distretto di Mueang Loei. La citt\u00e0 principale \u00e8 Loei.\nSuddivisione amministrativa.\nLa provincia \u00e8 suddivisa in 14 distretti (\"amphoe\"). Questi a loro volta sono suddivisi in 89 sottodistretti (\"tambon\") e 839 villaggi (\"muban\"). I distretti sono:"}
{"id": "1154139", "revid": "123157692", "url": "https://it.wikipedia.org/wiki?curid=1154139", "title": "San Francesco in estasi (Caravaggio)", "text": "San Francesco in estasi \u00e8 il soggetto di un dipinto realizzato dal pittore italiano Michelangelo Merisi da Caravaggio tra il 1594 e il 1595. Esistono almeno due dipinti che ad oggi si contendono lo status di originale: un dipinto conservato nei Civici Musei di Udine in Italia, ed un altro presso lo Wadsworth Atheneum museo di Hartford nel Connecticut, Stati Uniti.\nStoria.\nLa committenza.\nIl dipinto, il primo di soggetto sacro eseguito da Merisi, era parte della collezione del cardinale Francesco Maria Del Monte, devoto di san Francesco. Per ragioni stilistiche, l'opera \u00e8 databile attorno al 1595-1596 e secondo Frommel, il volto di S. Francesco sarebbe quello dello stesso cardinal del Monte, ma la questione \u00e8 ancora oggetto di dibattito. L'opera \u00e8 dunque riconducibile al periodo di permanenza del pittore presso il palazzo del cardinale. Nell'inventario del 18 maggio 1627 si legge che nella \"\"Galleria piccola, che va nella Loggia\" di Palazzo del Monte a Ripetta, vi era \"Una S. Caterina della ruota opera di Michel Agnolo da Caravaggio con cornice d'oro rabescata di palmi sette. Un S. Francesco in estasi di Michel Angelo da Caravaggio con cornici negre di palmi quattro\"\". \u00c8 possibile che entrambi i dipinti raffigurassero i due santi a cui il cardinale era devoto e che si trovassero anche nella medesima stanza del Palazzo. Del San Francesco, tuttavia, non si sa nulla. Esso \u00e8 noto solamente attraverso delle copie (5 secondo Ferdinando Bologna).\nL'originale e le copie.\n\u00c8 possibile che l'originale sia andato perduto, ma se conoscono copie.\nUna copia, autografa, \u00e8 sicuramente quella di Hartford, un tempo appartenuta ad un collezionista maltese, poi ceduta al triestino Guido Grioni e da questi all'antiquario americano Seligman, per poi pervenire alla collezione attuale nel 1943; un'altra copia \u00e8 conservata nel Museo Civico di Udine e proviene dalla chiesa di S. Giacomo in Fagagna alla quale era stata donata nel 1894 dal conte Francesco Festulario, ultimo erede della famiglia Tritonio che lo possedeva dal Seicento (\u00e8 infatti citato negli inventari di questa famiglia almeno dall'ottobre del 1607), da quando cio\u00e8 il banchiere Ottavio Costa (che possedeva anche altri dipinti di Merisi) lo don\u00f2 all'abate Ruggiero Tritonio. Questo dipinto fu donato da Ottavio Costa a Ruggiero Tritonio in seguito ad una grave malattia, dalla quale tuttavia si riprese e per non scontentare l'abate a cui aveva promesso un importante lascito, gli fece dono di una copia del dipinto di Caravaggio. Pertanto, l'originale dipinto da Caravaggio potrebbe anche essere quello ora a Hartford.\nDescrizione e stile.\nIl dipinto, perfettamente allineato al clima tridentino, rappresenta il testo di san Bonaventura, secondo cui san Francesco fu folgorato da una visione sul monte della Verna, accompagnato da frate Leone e da alcuni pastori che si riscaldavano intorno a un fuoco. La scena \u00e8 ambientata in una radura al sorgere del sole, nel momento subito successivo alla ricezione delle Stimmate come si vede dal segno che ha sul costato e che viene indicato dalla mano destra. Il Santo, rapito dall'estasi, \u00e8 illuminato dalla luce divina, sorretto alle spalle da un angelo che lo assiste e lo conforta. A far da cornice al cielo buio e nuvoloso al centro ci sono due alberi: uno con le foglie e rappresentante la vita, l'altro secco, rappresentante la morte. Il Santo si ritrova cos\u00ec sospeso tra due dimensioni. Il dipinto mostra il primo notturno di Caravaggio con richiami alla pittura del Savoldo e con una anticipazione sui grandi notturni successivi di Gherardo delle Notti e di Adam Elsheimer. Infine, la minuta descrizione della vegetazione su cui il santo si distende languidamente riecheggia le esecuzioni di natura morta di Caravaggio nello stesso periodo. \nNel dipinto di Hartford il Santo mostra la ferita sul costato, ma le mani non hanno le stimmate. Secondo il Moir, 1982, p. 91-92, Caravaggio rappresenta insieme l'estasi e la stigmatizzazione: sul Monte della Verna il Santo ricevette la visione di un angelo serafino con sei ali ( Isaia, 6-2:7 ), che conteneva l'immagine di Cristo crocifisso, nello stesso momento comparvero sul suo corpo le stimmate: Francesco, allora mor\u00ec metaforicamente come uomo per rinascere in Cristo simbolicamente rappresentato, secondo Moir, dall'angelo che lo sorregge. "}
{"id": "1154143", "revid": "1305772", "url": "https://it.wikipedia.org/wiki?curid=1154143", "title": "B-Sides &amp; Rarities (Deftones)", "text": "B-Sides &amp; Rarities \u00e8 una raccolta del gruppo musicale statunitense Deftones, pubblicata il 4 ottobre 2005 dalla Maverick Records.\nDescrizione.\nSi tratta della prima raccolta pubblicata dal gruppo e racchiude alcuni brani inediti, tra cui \"Black Moon\", realizzata insieme a B-Real dei Cypress Hill durante le sessioni di registrazione del terzo album in studio \"White Pony\", cover e riarrangiamenti di brani esistenti, come \"Teenager (Idiot Version)\", che ha visto la partecipazione di Michael Harris degli Idiot Pilot.\nAl CD \u00e8 allegato anche un DVD contenente l'intera videografia del gruppo, con l'aggiunta dei videoclip di \"Engine No. 9\" (nel DVD intitolato \"Engine Number 9\") e di \"Root\", entrambi editi nel 2005."}
{"id": "1154145", "revid": "83531", "url": "https://it.wikipedia.org/wiki?curid=1154145", "title": "Suonatore di liuto", "text": "Suonatore di liuto \u00e8 il soggetto di due dipinti realizzati tra il 1595 e il 1597 dal pittore italiano Caravaggio. Tra i due esemplari simili di questo soggetto, uno \u00e8 in prestito al Metropolitan Museum di New York (ma proveniente dalla Wildenstein Collection), un altro \u00e8 al Museo dell'Ermitage di San Pietroburgo.\nStoria.\nIl dipinto Giustiniani.\nIl dipinto ora all'Ermitage di San Pietroburgo proviene dalla collezione Giustiniani come \u00e8 testimoniato dall'inventario del 1638: \"Nella stanza Grande de Quadri Antichi...8 Un quadro sopraporto con una mezza figura di un giovane che suona il Leuto con diversi frutti e fiori e libri di musica dipinto in tela alto pal.8, larg. pal.5 con una cornice negra profilata e rabescata d'oro di mano di Michelang.o da Caravaggio\" (Roma, Archivio Giustiniani, Busta 10 v.G). Nel 1808 \u00e8 acquistato a Parigi dal Museo dell'Ermitage di San Pietroburgo. La nota descrizione del Baglione, del 1642, si riferisce sicuramente a questo dipinto:\n\" ...\"e dipinse per il Cardinale [Del Monte] anche un giovane, che sonava il Lauto, che vivo, e vero tutto parea con una caraffa di fiori piena d'acqua, che dentro il reflesso d'una finestra eccellentemente si scorgeva con altri ripercortimenti di quella camera dentro l'acqua, e sopra quei fiori eravi una viva rugiada con ogni esquisita diligenza finta. E questo( disse ) che fu il pi\u00f9 bel pezzo, che facesse mai\"\". Per Mia Cinotti tale dipinto \u00e8 precedente alla versione Del Monte e databile al 1596-1597, come anche osserva Mina Gregori. Maurizio Marini (2005) lo data al 1594-1595.\nIl dipinto Del Monte.\nIl dipinto del Metropolitan Museum di New York sarebbe quello riportato nell'Inventario dei beni del cardinal Francesco Maria Bourbon del Monte, compilato il 21 febbraio del 1627: \"\"Nella terza stanza \u00e0 mano destra [del palazzo di Ripetta]...un Quadro con un'huomo, che\" \"suona il leuto di Michel Angelo da Caravaggio con Cornice negra di palmi sei\"\" (Roma, Archivio di Stato, 30 Notaj Capitolini, Paulus Vespignanus, ufficio 28, vol. 138, fol. 582v), non l'originale che si credeva perduto, ma una copia. Alla morte del cardinale gli eredi del Monte lo vendono alla famiglia Barberini, acquisito dal cardinale Antonio come risulta da un libro spese del 16 maggio 1628. L'inventario dell'aprile 1644 del cardinale Antonio Barberini annota la presenza del dipinto \"Nella stanza di Parnasso\", con cornice dorata, nel palazzo ai Giubbonari. Nel 1697 risulta dei Barberini nel palazzo alle Quattro Fontane. Nei secoli scorsi anche la Gentileschi a Washington che accorda il liuto era considerata di Caravaggio. La registrazione effettuata nel 1817, il dipinto a New York viene venduto ed acquistato nel 1939 dalla Wildenstein &amp; Co. di Parigi-Londra ed \u00e8 in deposito al Metropolitan Museum di New York, per prestito della societ\u00e0. Maurizio Marini, che nutriva dubbi sulla versione Del Monte-Barberini, lo datava al 1595 (Marini, 2005, n. 9).\nL\u2019ipotesi dell\u2019unico originale.\nHibbard sosteneva che tanto il Baglione, quanto il Bellori, in realt\u00e0 ignorassero il \"Suonatore\" presso il Giustiniani (nelle descrizioni si parla di Del Monte e non del Giustiniani) e dunque si riferiscono ad una sola redazione per Del Monte. Nel 1985 il Wolfe rende noto un documento, del passaggio da Del Monte al Barberini per arrivare a dimostrare con certezza la presenza di una duplice redazione iconografica del dipinto, senza poter escludere che, molto copiato e le copie talvolta trattate alla stregua di originali, fosse proprio l'autografo Del Monte a pervenire al Giustiniani. Christiansen, in uno studio del 1990, considera autografo il dipinto del Metropolitan, museo del quale \u00e8 curatore, ma precedente alla versione Giustiniani. Come detto sopra, la Cinotti e la Gregori, sono invece dell'idea che il dipinto di New York sia posteriore a quello Giustiniani-Ermitage e che pertanto si attesti al 1597 (vedi nota 4). \nNella Collezione di Alessandro Vittrice, ecclesiastico figlio di Girolamo ed Orizia di Lucio Orsi, sorella di Prospero, propagandista (o \u2018\u2019Turcimanno\u2019\u2019) del Caravaggio, esisteva un dipinto di simile iconografia non identificato e probabilmente perduto curiosamente descritto come \"un quadro grande di una donna vestita di Diana, che suona il Cimbalo cornice arabescata m(ano) del Caravaggio\". Maurizio Marini (2005, n. 8), riteneva che l'estensore dell'inventario fosse stato tratto in inganno dalla evidente androginia del musico e dal ricciolo piegato a virgola sulla fronte, come una mezza luna, noto attributo simbolico della dea Diana. Il Marini riteneva che questo dipinto potesse essere quello in collezione privata a Roma (2005, p. 144, n. 8 e p. 379).\nSecondo Maurizio Marini (2005, n. 9) Caravaggio non era solito - una volta eseguito un dipinto (il primo, per lo studioso, quello per il cardinale Del Monte) - eseguirne altri con varianti sostanziali, formandone una nuova stesura che cedeva poi ad altro collezionista, come invece avvenne per la \"Buona Ventura\" o, meno convincentemente, nelle due versioni delle \" Stimmate di San Francesco\". Dalla recente scoperta da parte del giovane ricercatore Riccardo Gandolfi di un manoscritto di Gaspare Celio contenente con altre \"Vite\", la inedita \"Vita di Caravaggio\" (essendo del 1614, si tratta della prima \"Vita di Caravaggio,\" scritta a soli quattro anni dalla morte del Merisi), apprendiamo che \"Il\" \"suonatore di liuto\" era stato dipinto da Caravaggio nella casa di Prospero Orsi, suo amico e propagandista che avendo saputo che il Cardinal Del Monte cercava un bravo pittore per eseguire delle copie per la sua collezione, present\u00f2 il Merisi e, probabilmente, gli mostr\u00f2 anche il dipinto che con altri del pittore lombardo serv\u00ec a convincere Del Monte a prenderlo presso di s\u00e9.\nDescrizione e stile.\nSi ritiene, data l'estrema somiglianza estetica col \"Bacco\" degli Uffizi, che a posare per entrambe le opere sia stato lo stesso modello. Una parte della critica lo identifica col pittore siciliano Mario Minniti, amico di scorribande, e forse amante, di Caravaggio. Come proposto da Frommel, il modello (forse Mario Minniti), mostra maggiore consapevolezza e professionalit\u00e0 nel tenere le mani sul liuto e la sua camicia bianca ha pi\u00f9 pieghe e ha i ricami. Scrive Frommel: la \"figura rappresentata diventa pi\u00f9 persona\" favorendo maggiormente l'impressione di un \"dirimpettaio animato\".\nAltri lo identificano col castrato spagnolo Pedro Montoya, che in quegli anni era cantore nella Cappella Sistina; non a caso, il fanciullo ha le labbra dischiuse, come se stesse cantando accompagnandosi con lo strumento.\nDi notevole bellezza \u00e8 la natura morta di strumenti musicali sul tavolo che sembra fare da contrappunto alla gestualit\u00e0 morbida delle mani che toccano le corde. Lo sguardo languido e la bocca socchiusa del suonatore sono un esempio della sensualit\u00e0 dei modelli ritratti da Caravaggio nei dipinti del suo primo periodo romano.\nL'elemento pi\u00f9 pregevole del dipinto \u00e8 sicuramente la doppia natura morta sul tavolo, rappresentata dai frutti (bellissima \u00e8 la pera con i graffi bruni sulla buccia), dai fiori disposti nel vaso di cristallo che riflette la luce, e dallo spartito musicale. Quest'ultimo, analogamente a quello presente nel \"Riposo durante la fuga in Egitto\", \u00e8 stato identificato dai musicologi che vi hanno ipotizzato quattro madrigali dal \"Primo libro di madrigali a quattro voci\" di Jacques Arcadelt (1507?-1568): \"Chi potr\u00e0 dir quanta dolcezza provo\", \"Se la dura durezza in la mia donna\", \"Voi sapete ch'io v'amo anzi v'adoro\", \"Vostra fui e sar\u00f2 mentre ch'io viva\". Tutti i madrigali trattano di temi amorosi e passionali. Nel dipinto del Metropolitan, in alto a sinistra (non ben visibile nella foto), sulla parete, \u00e8 collocata una gabbietta con dentro un uccellino che probabilmente simboleggia il suono naturale. Tuttavia, come ha proposto di recente Giacomo Berra, esso richiama una poesia di Luigi Tansillo in cui il poeta, solitario e innamorato, si riconosce nell'uccellino in gabbia che amerebbe la libert\u00e0 dall'amata, ma ne ha timore e non vorrebbe restare senza di lei. Il quadro, quindi, sarebbe un invito ai piaceri dell'amore e alle gioie della vita attraverso le arti (la musica e il canto), nonch\u00e9 ai piaceri terreni (la frutta e i fiori).\nLa \"dedica\" al Giustiniani \u00e8 stata individuata nel solo originale nella grande \"V\" (che sarebbe l'iniziale del nome del committente, Vincenzo) dipinta come capolettera della partitura, in realt\u00e0 dell'unico verso vergato \"Voi sapete che v'amo\", senza dimenticare che Giambattista Marino, identificandovisi, dedic\u00f2 a Caravaggio e a questo dipinto almeno una sua strofa. Nel solo quadro dell'Ermitage compare il titolo della canzone \"Caltus\".\nIl dipinto del Metropolitan Museum di New York, presenta una iconografia diversa rispetto a quello dell'Ermitage, sebbene la radiografia ne abbia rivelato una originaria medesima disposizione degli oggetti poi variati in seguito: su di un tavolo coperto da un tappeto orientale che accentua lo spazio e la distanza fra il suonatore e lo spettatore, sono collocati un flauto dolce, al centro in primo piano e, a sinistra, al posto del vaso di fiori, un virginale. Una partitura raffigura un madrigale di Francesco de Layolle (1492-1540), tratto dal suo \"Libro Primo dei Madrigali\", dal titolo \"Lassare il velo,\" l'altra \u00e8 intitolata \"Bassus\".\nIconografia.\nRiguardo al ritratto del giovane suonatore di liuto, oltre alla proposta che si tratti del castrato Pedro de Montoya e all'amico di Caravaggio, il pittore siciliano Mario Minniti, dei quali si \u00e8 sopra detto, si \u00e8 pensato a un'altra possibilit\u00e0: A. Corboz lo considera un autoritratto (un Caravaggio giovane), da mettere accanto a quello molto verosimile dei \"Musici\" o \"Concerto\", ma dopo questo e accanto a quello, altrettanto certo, del \"Ragazzo morso da un ramarro,\" ma prima di questo. Alcuni, come Julian, pensano che si tratti di un ragazzo abbigliato da donna, ma non il pittore travestito. Non \u00e8 compreso fra gli autoritratti di Caravaggio giovane nello studio di fisiognomica dell'autoritratto di Caravaggio nei suoi dipinti di Mauro de Vito, che invece comprendono quelli del \"Bacco\", del \"Bacchino malato,\" della \"Musica,\" del \"Ragazzo morso da un ramarro\" e del \"Fruttarolo\". L'uso dell'autoritratto si rende necessario quando non si hanno modelli a disposizione da poter pagare per le pose e nei suoi inizi era certo questa la condizione del pittore che, per autoritrarsi, aveva usato uno specchio. Nel dipinto dell'Ermitage, che sembra conforme alla descrizione del Baglione (1642), il vaso di fiori mostra un rapporto di corrispondenza con la figura del giovane suonatore di liuto e a questo proposito, Hermann Fiore cita un noto passo del Giustiniani nella lettera a Dirck van Amayden:\" \"Il\" \"Caravaggio disse, che tanta manifattura gli era a fare un quadro buono di fiori, come di figure\"\". Dare pari dignit\u00e0, dunque tanto alla natura morta quanto alla viva e in questo senso la frase del Moir, dopo un'attenta osservazione dei fiori sul modello della tradizione di uno specialista come Jan Bruegel, ci sembra piuttosto convincente: \" \"I fiori di Caravaggio hanno meno l'aspetto di esemplari conservati (come in Bruegel), sono pi\u00f9 vitali, come creature vive che ancora reagiscono crescendo al sole, nella terra, alla luce\"\". In ambedue i dipinti, quello di Leningrado e quello di New York si nota il virtuosismo prospettico della disposizione dei tavoli e degli oggetti e la resa naturalistica dei due piani, uno di marmo, l'altro con una coperta damascata; di pari virtuosismo \u00e8 la resa della\" natura morta\", dei fiori e della frutta (nella versione ex Giustiniani, ma come si \u00e8 detto, in origine anche nella versione Del Monte). Il mazzo di fiori \u00e8 composto da iris bianchi e boccioli, una rosa, margherite, anemoni, garofani e altri fiori comuni, collocati in un vaso di cristallo che riflette la luce della finestra. Il ragazzo, sorpreso mentre sta per cantare, offre il suo canto d'amore, ma nello stesso tempo determina un \" paragone\" con\" \"il potere universale della pittura...teorizzato dal pi\u00f9 grande dei maestri lombardi, Leonardo da Vinci, del quale le fonti riferiscono anche la pittura d\"i \"un magnifico vaso di fiori bagnati dalla rugiada\"\" ( Hermann Fiore ). Un rapporto simbolico pu\u00f2 trovarsi con i cinque sensi, vista, olfatto, udito, tatto e gusto, infatti le corrispondenze possono essere con le figure offerte in primo piano (vista), i fiori (tatto e olfatto), il gusto (tatto e gusto), gli strumenti musicali ( il tatto e la vista, con il virtuosismo dell'esperienza delle corde distinte persino nello spessore o la posizione del violino che sporge dal tavolo verso lo spettatore come se potesse afferrarlo, l'udito ).Oltre ai sensi, anche l'armonia \u00e8 alla base del soggetto. Il Moir, citato da Marini, si chiede se \" non potrebbe indicare che l'amore \u00e8 finito e che il musicista \u00e8 abbandonato alla solitudine? Non \u00e8 forse tutto il dipinto un tema della vanitas, un lamento malinconico per la transitoriet\u00e0 delle cose e delle esperienze di questo mondo temporale e fisico?\". Tanto Del Monte che il Giustiniani erano appassionati di musica, possedevano collezioni di strumenti musicali, libri, dipinti, partecipavano attivamente a concerti, anche organizzati nelle proprie dimore; il Giustiniani era anche teorico musicale e alla pari del Del Monte e, forse dello stesso Caravaggio (nell'inventario delle sue'robe'del 1605 vi erano una \"quitarra e una violina\" , era un dilettante di musica. Nella tela del Metropolitan oltre all'assenza del vaso di fiori, della frutta e del piano che non \u00e8 di marmo ma coperto da un tappeto orientale, vi sono altre differenze, come nei polsini della camicia che risultano non arrotolati come nella tela ex Giustiniani, ma inamidati, la cintura che cinge piuttosto in alto la figura e termina con un fiocco a destra, c'\u00e8 anche una specie di fazzoletto che serve a tenere la parrucca e che ha una doppia orlatura di colore rosa, ma soprattutto il violino \u00e8 pi\u00f9 arcaico a 7 corde doppie (quello Giustiniani \u00e8 a 6 corde), manca delle fenditure e ha sulla tastiera un fiore stilizzato che potrebbe essere il marchio del costruttore di inizio secolo XVI ( quello Giustiniani \u00e8 un Amati con sigla a X intrecciate ); vi \u00e8 poi un flauto dolce, forse tedesco e uno spinettino forse anch'esso tedesco, Christiansen ritiene che gli strumenti dovevano far parte della collezione del Monte, compreso il tappeto orientale (Usbak), o della collezione Barberini, mentre il violino a 7 corde \u00e8 lo stesso che appare nella \"Musica\" o \"Concert\"o sempre del Metropolitan che doveva fare da pendant con il \"Ragazzo che suona il liuto\" nella medesima stanza.\nCuriosit\u00e0.\nNel 1966 le Poste sovietiche hanno dedicato al dipinto dell'Ermitage un francobollo da 16 copechi."}
{"id": "1154146", "revid": "2229760", "url": "https://it.wikipedia.org/wiki?curid=1154146", "title": "La bambola assassina", "text": "La bambola assassina (\"Child's Play\") \u00e8 un film horror statunitense del 1988 diretto da Tom Holland. Uscito nelle sale il 9 novembre 1988, ha come personaggio principale una bambola di nome Chucky, all'interno della quale un serial-killer ha riversato la propria anima in punto di morte; il suo scopo \u00e8 quello di rientrare in un corpo umano, precisamente il corpo della prima persona alla quale ha rivelato la sua vera identit\u00e0, ed in breve tempo, altrimenti rimarr\u00e0 intrappolato per sempre nel pupazzo. Per tale obiettivo dovr\u00e0 scegliere Andy, un bambino che riceve la bambola come regalo di compleanno. Sadico, crudele, astuto e determinato, Chucky riuscir\u00e0 quasi nel suo intento, mietendo numerose vittime sul suo cammino.\nIl film venne distribuito negli Stati Uniti il 9 novembre 1988 dalla MGM/UA Communications Co. ed incass\u00f2 pi\u00f9 di 44 milioni di dollari a fronte di un budget di produzione di 9 milioni di dollari.\nIl fatto che sia divenuto un cult, e il successo ottenuto al botteghino hanno generato un media franchise che include una serie di sei sequel, merchandising, fumetti, un film reboot omonimo uscito nel giugno 2019 e una serie televisiva che \u00e8 iniziata nell'ottobre 2021.\nTrama.\n1988. Il famigerato strangolatore e serial killer di Chicago Charles Lee Ray, stanato dalla polizia, \u00e8 inseguito fra le strade della citt\u00e0 dal detective Mike Norris. Dopo essere stato ferito alla gamba, Charles tenta di raggiungere il furgone sul quale lo attende il complice Eddie Caputo ma questi, vedendo il trambusto e una macchina della polizia in avvicinamento, fugge abbandonando l'amico. Ormai privo di speranze, Charles si rifugia in un negozio di giocattoli dove Norris gli spara. Giurando vendetta contro il detective e il compagno che lo ha tradito, mette in pratica un rito voodoo su un pupazzo \"Tipo Bello\" per trasferire la sua anima al suo interno. Il rito causa una tempesta di fulmini sul negozio, che ne provoca l'esplosione. Norris sopravvive e ritrova il cadavere dello strangolatore con la bambola accanto.\nIl mattino seguente, Andy Barclay chiede alla madre Karen un bambolotto \"Tipo Bello\" come regalo per il suo sesto compleanno. Essendo in ristrettezze economiche, Karen acquista un \"Tipo Bello\" da un vagabondo. All'insaputa di tutti, la bambola acquistata si rivela essere proprio quella posseduta dall'anima del serial killer il quale, dopo essersi presentato ad Andy come Chucky, miete la sua prima vittima, Maggie Peterson (un'amica di Karen che stava facendo da babysitter ad Andy), facendola precipitare dalla finestra del condominio dopo averla colpita in faccia con un martello giocatolo. Sulla scena del crimine, Andy cerca di convincere il detective Norris che l'assassino \u00e8 la sua bambola Chucky ma non viene creduto; anzi, il detective sospetta che sia stato lo stesso Andy ad aver ucciso Maggie, il che fa arrabbiare Karen, la quale lo caccia via.\nIl giorno dopo, Andy marina la scuola portando Chucky con s\u00e9. Arrivato all'abitazione di Eddie Caputo, il complice che lo aveva abbandonato, Chucky lo uccide accedendendo il forno, che Eddie gli spara contro facendogli saltare in aria l'abitazione, perch\u00e9 sentiva la presenza di un intruso. La polizia decide di portare Andy all'ospedale psichiatrico dopo averlo ritrovato presso la scena del crimine; quando il bambino ripete che \u00e8 stato Chucky a provocare l'esplosione, la madre lo separa dal pupazzo. Una volta a casa, per\u00f2, Karen scopre con orrore che Andy stava dicendo la verit\u00e0 perch\u00e9 si rende conto che il bambolotto funzionava senza le batterie incluse inserite. Chucky la assale e fugge dall'appartamento. Karen corre da Norris e terrorizzata gli racconta l'accaduto, ma il detective la crede pazza. Anche questi per\u00f2 si ricrede quando il vagabondo che aveva venduto la bambola a Karen racconta di averla raccolta dalle macerie del negozio di giocattoli nel quale Norris aveva ucciso Charles Lee Ray. Chucky tenta di vendicarsi di Norris assalendolo in macchina, ma questi riesce a salvarsi sparando a Chucky, che fugge via.\nChucky fa visita a John Bishop, detto \"Dottor Death\", l'uomo che gli ha insegnato il voodoo e dopo averlo sottomesso usando contro di lui una piccola bambola voodoo con il suo stesso aspetto, chiede al sacerdote perch\u00e9 prova dolore fisico e sanguina per il colpo di pistola di Norris nonostante egli sia una bambola. Bishop gli spiega che il suo corpo di plastica si sta vitalizzando, quindi Chucky si sta tramutando in una bambola umana e mortale. Bishop rivela a Chucky che l'unico modo per sfuggire a questo destino \u00e8 quello di trasferire la propria anima nel corpo della prima persona alla quale ha rivelato la sua identit\u00e0: Andy. Dopo aver accoltellato al cuore la bambolina connessa fisicamente al maestro, Chucky si reca all'ospedale psichiatrico. Norris e Karen arrivano all'abitazione di Bishop il quale, prima di morire, rivela ai due che per uccidere Chucky devono colpirlo al cuore.\nChucky arriva all'ospedale e, dopo aver ucciso il dottor Ardmore con un apparecchio dell'elettroshock, insegue Andy che si \u00e8 gi\u00e0 recato a casa sua. Karen e Norris arrivano all'appartamento per salvare Andy, che sta per essere posseduto da Chucky. Karen e Andy riescono a bruciare vivo Chucky nel caminetto e dopo essere stati ri-attaccati da un redivivo Chucky, Norris spara al cuore della bambola uccidendolo definitivamente e mettendo cos\u00ec fine alla minaccia.\nProduzione.\nSviluppo.\nSecondo un'intervista con \"Mental Floss\", lo sceneggiatore Don Mancini ha concepito per la prima volta il concetto mentre studiava all'Universit\u00e0 della California, a Los Angeles. Mancini si \u00e8 ispirato al consumismo degli anni '80 e all'effetto del marketing sui bambini sulla base delle sue esperienze con suo padre, un dirigente pubblicitario. Il rapporto travagliato di Mancini con il proprio padre e le sue esperienze di alienazione come uomo gay lo hanno portato a incentrare la sceneggiatura su un bambino con una madre single e nessuna figura paterna. Altre fonti d'ispirazione furono i Cabbage Patch Kids, i film \"Trilogia del terrore\", \"Magic - Magia\", \"Poltergeist - Demoniache presenze\", il personaggio di Freddy Krueger di \"Nightmare - Dal profondo della notte\" e l'episodio \"La bambola vivente\" della serie \"Ai confini della realt\u00e0\". Il produttore esecutivo del film David Kirschner, che avrebbe prodotto tutti e sette i film della serie, ha affermato nella stessa intervista di aver voluto fare un film su una bambola assassina dopo aver letto \"The Dollhouse Murders\". Il regista Tom Holland ha anche affermato che le bambole My Buddy hanno avuto un ruolo nel design di Chucky.\nLa sceneggiatura originale di Mancini era intitolata \"Batteries Not Included\", con il titolo in seguito cambiato in \"Blood Buddy\" dopo che si \u00e8 scoperto che era stato realizzato un film diverso con lo stesso nome. Durante la produzione \u00e8 stato quasi sul punto di essere rintitolato di nuovo per evitare confusione con l'omonimo film horror del 1972 di Sidney Lumet. La sceneggiatura originale prevedeva che la bambola sarebbe stata una normale bambola piena di sangue finto in grado di sanguinare se giocata in modo approssimativo, che sarebbe diventata viva dopo che Andy aveva mescolato il proprio sangue con quello della bambola. La bambola avrebbe dovuto rappresentare la rabbia repressa di Andy e avrebbe preso di mira i suoi nemici. La sceneggiatura originale di Mancini era un giallo classivo che trattava dell'effetto della pubblicit\u00e0 e della televisione sui bambini. La sceneggiatura originale di Mancini \u00e8 stata anche scritta per giocare con il pubblico un po' pi\u00f9 a lungo, rendendo ambiguo su chi, tra Andy e Chucky, fosse l'assassino.\nCharles Band espresse interesse per le riprese della sceneggiatura e in seguito ha prodotto il franchise \"Puppet Master\". La sceneggiatura \u00e8 stata accettata dalla United Artists dopo che il presidente dello studio Tony Thomopoulous e il MGM/UA Communications Chairman Lee Rich si resero conto che il film poteva essere il primo di una lunga serie. Dopo che la UA ha acquistato la sceneggiatura, essa \u00e8 stata riscritta da John Lafia per rendere il personaggio di Andy pi\u00f9 simpatico e dopo che Kirschner ha espresso dubbi sul fatto che dei genitori avrebbero comprato ai loro figli una bambola con sangue finto. La sceneggiatura riscritta da Lafia prevedeva che l'anima di Charles Lee Ray, dopo la sua esecuzione mediante sedia elettrica, si sarebbe trasferita nella bambola mentre quesra veniva prodotta in una catena di montaggio. La sceneggiatura presentava la fabbrica di bambole in cui Chucky \u00e8 stato prodotto come location; idea che sarebbe stata poi riciclata per il secondo film.\nWilliam Friedkin, Irvin Kershner, Robert Wise, Joseph Ruben, Howard Franklin, Rocky Morton e Annabel Jankel furono contattati per dirigere il film prima che Holland venisse assunto su raccomandazione di Steven Spielberg con il quale aveva lavorato in \"Storie incredibili\". John Lithgow venne considerato per interpretare Charles Lee Ray prima che Brad Dourif fosse assunto nel ruolo dietro consiglio di Holland aveva lavorato con lui in \"Fatal Beauty\". Inizialmente la voce di Chucky nella forma di bambola doveva essere una semplice sovrapposizione elettronica simile ai normali giocattoli con chip sonori. Quando ci\u00f2 fu ritenuto impossibile e quando Dourif non era inizialmente disponibile a registrare la voce di Chucky a causa del suo impegno con le riprese de \"I figli del fuoco\", Holland scelse Jessica Walter per doppiare Chucky sulla base del fatto che Mercedes McCambridge aveva doppiato Pazuzu in \"L'esorcistat\".\nRiprese.\nLe riprese sono iniziate il 7 gennaio 1988 e si sono concluse il 5 marzo 1988 con un budget di 9-13 milioni di dollari. Mancini non \u00e8 mai entrato sul set ed \u00e8 stato coinvolto minimamente nella produzione a causa dello sciopero degli sceneggiatori della Writers Guild of America del 1988. \"La bambola assassina\" \u00e8 stato girato a Chicago. I Brewster Apartments, un punto di riferimento di Chicago situato tra Diversey Parkway e Pine Grove Avenue, sono serviti come location dell'appartamento in cui vivevano Andy e Karen ed sono raffigurati sul poster del film. Le riprese in studio si sono svolte presso i Culver Studios di Culver City, in California. Le riprese in loco sono state condotte in inverno con un vento gelido che raggiungeva i \u221250\u00a0\u00b0F (\u221246\u00a0\u00b0C), costringendo la produzione ad affittare intere stanze e parcheggiare station wagon vicino ai luoghi di ripresa come centri di riscaldamento.\nIl nome completo di Chucky, Charles Lee Ray, deriva dai nomi dei famigerati assassini Charles Manson, Lee Harvey Oswald e James Earl Ray.\nOriginariamente la morte di Maggie sarebbe dovuta avvenire per folgorazione mentre faceva il bagno. L'idea \u00e8 stata abbandonata ed \u00e8 stata poi utilizzata per la morte di Tiffany in \"La sposa di Chucky.\"\nEffetti visivi.\nPer il ruolo di Chucky, sono stati utilizzati animatronici radiocomandati gestiti da un massimo di nove burattinai, comparse di bassa statura ed attori bambini. Kevin Yagher era responsabile delle marionette per il film. Per ogni scena sono stati utilizzati vari animatronici e cosmetici. Per alcune scene Holland ha utilizzato attori di bassa statura e bambini come Ed Gale e Ashley, la sorella di Alex Vincent, con set a prospettiva forzata.\nProiezione di prova.\nIl film inizialmente ha ricevuto recensioni negative dopo che un taglio approssimativo di due ore \u00e8 stato mostrato al pubblico durante una proiezione di prova. Kirschner e Mancini hanno successivamente tagliato 25 minuti del film per ridurre la quantit\u00e0 di tempo che Chucky compariva sullo schermo, qualcosa che Kirschner aveva sostenuto durante la produzione per creare suspense in modo simile a come avviene in \"Lo squalo\" o \"Alien\". Holland, che si era ripetutamente scontrato con Kirschner sulla quantit\u00e0 di tempo in cui appare Chucky sullo schermo e sul tono del film durante le riprese, si \u00e8 opposto ai tagli e ha lasciato la produzione.\nI tre hanno anche suggerito che la proiezione di prova sia fallita a causa dell'uso della Walter come voce della bambola. Hanno affermato che, sebbene la voce della Walter fosse adeguatamente minacciosa, non era per\u00f2 in grado di trasmettere l'umorismo inteso per il personaggio. Tutte le sue battute furono quindi ridoppiate con la voce di Dourif. Le scene tagliate, mostrate solo in foto di scena e presenti nello script del film, vedevano Charles Lee Ray inseguire una donna ubriaca per poi scoprire che si tratta del detective Mike Norris sotto copertura, Andy mostrare a Chucky la sua stanza e trovare una fotografia del padre defunto, John curare un bambino attraverso un rituale Voodoo e Chucky che cerca senza successo di entrare nella stanza di Andy all'ospedale psichiatrico ed inganna una ragazza malata di mente di nome Mona per portarlo via nel reparto.\nLa sceneggiatura prevedeva anche un finale alternativo nel quale Chucky, oltre ad essere stato bruciato e crivellato di proiettila da Mike e Karen, viene pugnalato da Andy con un coltello montato su un'auto radiocomandata e nel quale gli vengono sciolti il viso e le gambe con una pistola ad acqua riempita di Dr\u0101no. Chucky sarebbe stato apparentemente ucciso dopo essere stato sopraffatto da Jack e da diversi agenti di polizia. Mentre conservava i resti di Chucky in una stanza delle prove, un altro poliziotto non avrebbe creduto all'affermazione di Jack che la bambola fosse viva, e dopo che tutti i poliziotti se ne fossero andati, il braccio disincarnato di Chucky avrebbe preso vita per scacciare una mosca.\nMusica.\nLa colonna sonora \u00e8 stata composta da Joseph Renzetti e presentava una raccolta di elementi elettronici ed orchestrali. Parti della colonna sonora sono state pubblicate su vinile nel 1989 ed \u00e8 stata successivamente seguita da un'altra stampa in vinile della Waxwork Records che conteneva la colonna sonora completa dei nastri originali.\nDistribuzione.\n\"La bambola assassina\" \u00e8 stato prodotto con un budget di 9.000.000 di dollari. MGM/UA presoto la decisione controversa di non rilasciare il film durante Halloween, spostando la data di uscita pi\u00f9 vicino al weekend del Veterans Day. Il film \u00e8 stato fortemente promosso per tre settimane prima dell'uscita attraverso spot televisivi che enfatizzavano le reazioni del pubblico dirette verso i ragazzi dai 12 ai 20 anni e con l'intento di \u201cposizionare Chucky come la nuova icona del terrore\u201d Il film \u00e8 uscito il 9 novembre 1988 in 1.377 sale, aprendo al 1\u00b0 posto, tra gli altri 12 film in programma quella settimana, con un incasso di 6.583.963 di dollari. Il film ha incassato 33.244.684 dollari al botteghino statunitense e altri 10.952.000 dollari all'estero per un totale mondiale di 44.196.684 dollari. \u00c8 diventato il secondo film di maggior incasso della United Artists nel 1988 dopo \"Rain Man - L'uomo della pioggia\".\nHome media.\n\"La bambola assassina\" venne inizialmente distribuito in VHS nel Nord America dalla MGM/UA Home Video il 25 aprile 1989.\nIl film \u00e8 stato distribuito per la prima volta in DVD dalla MGM nel 1999. Il film \u00e8 stato presentato in una presentazione a schermo intero opaco ed includeva un trailer cinematografico ed un opuscolo \"Making Of\". L'uscita in DVD australiana della MGM presentava il film in un trasferimento widescreen non anamorfico. Il DVD \u00e8 stato ripubblicato nel 2007 con una copertina lenticolare.\nParziale modifica del titolo italiano.\nIl DVD italiano del film, uscito nel 2001, modifica lievemente il titolo, aggiungendo l'articolo determinativo \"La\". Tale modifica presumibilmente \u00e8 stata attuata per uniformarlo ai nomi dei 2 successivi sequel, \"La bambola assassina 2\" e \"La bambola assassina 3\". Tuttavia l'opera quando usc\u00ec nelle sale italiane (e successivamente in vhs) non presentava l'articolo determinativo.\nSequel.\nIl successo de \"La bambola assassina\", diventato uno dei cult-horror degli anni ottanta, ha portato nelle sale ben 7 sequel:\nRemake.\nDopo che per tutto il 2007 si era vociferata la possibilit\u00e0 di un nuovo film della serie \"La bambola assassina\" sul grande schermo, il 22 ottobre il produttore David Kirschner dichiar\u00f2 di aver effettivamente discusso con Don Mancini dell'ipotesi di un rifacimento del primo episodio.\nL'intenzione degli autori era di abbandonare le atmosfere da commedia horror che avevano caratterizzato gli ultimi film della saga, e anzi rendere la rielaborazione pi\u00f9 spaventosa del film originale. Kirschner aveva confermato che una delle cause che lo aveva spinto a ideare il rifacimento era puramente dovuta a motivi commerciali, ma anche perch\u00e9 avrebbe voluto dare al pubblico un film che somigliasse all'originale, ma pi\u00f9 terrificante e con la figura dell'assassino Ray Lee centralizzata.\nBrad Dourif aveva confermato di tornare nei panni di Ray Lee nel 2009, non rilasciando per\u00f2 alcuna dichiarazione concernente indicazioni sulla produzione. La bambola assassina sarebbe stata realizzata con tecnologia animatronica piuttosto che con il supporto di effetti digitali.\nI produttori si erano detto speranzosi nel far uscire il remake per l'autunno 2010.\nMancini aveva accettato di tornare come regista e sceneggiatore, ma per iniziare la scrittura del copione doveva prima attendere la risoluzione dei conflitti esterni alla produzione riguardanti il contenzioso tra MGM e Universal Studios, che di fatto avevano bloccato a tempo indeterminato la realizzazione.\nNel 2018 Don Mancini conferma che non \u00e8 coinvolto nel remake e lo conferma anche sul social Twitter, ma il regista Lars Klevberg ha rivelato che sar\u00e0 lui a dirigere il nuovo remake di \"Child's Play - La bambola assassina\", il 13 novembre 2018 viene confermato col titolo \"Child's Play\", uscir\u00e0 il 19 giugno 2019."}
{"id": "1154149", "revid": "30610", "url": "https://it.wikipedia.org/wiki?curid=1154149", "title": "Joseph Bonnal", "text": ""}
{"id": "1154150", "revid": "228587", "url": "https://it.wikipedia.org/wiki?curid=1154150", "title": "La modella (Chagall)", "text": "La modella \u00e8 un dipinto a olio su tela (62x51,5\u00a0cm) realizzato nel 1910 dal pittore Marc Chagall. Fa parte di una collezione privata.\nIl dipinto fu realizzato da Chagall poco dopo il suo arrivo a Parigi.\nRaffigura una donna mentre dipinge una panoramica di Parigi: si possono riconoscere infatti le sagome delle due torri della Cattedrale di Notre-Dame."}
{"id": "1154151", "revid": "125847250", "url": "https://it.wikipedia.org/wiki?curid=1154151", "title": "Elizabeth Swann", "text": "Elizabeth Swann in Turner \u00e8 la protagonista femminile dei primi tre film della saga cinematografica dei \"Pirati dei Caraibi\", interpretata dall'attrice inglese Keira Knightley (e, nel flashback iniziale del primo film in cui compare da bambina, da Lucinda Dryzek).\n\u00c8 una ragazza affascinante, intelligente, furba, scaltra, coraggiosa, decisa, testarda e dal carattere forte, che subisce lentamente una trasformazione, da raffinata ma indipendente aristocratica a infida e crudele fuorilegge a incallita e battagliera piratessa.\nBiografia del personaggio.\n\"La maledizione della prima luna\".\nNel primo film della saga, Elizabeth \u00e8 il primo personaggio a comparire sulla scena. \u00c8 la figlia del governatore Weatherby Swann: in un \"flashback\", la vediamo in viaggio verso Port Royal, in Giamaica, a bordo di una nave, insieme al padre e al tenente James Norrington. Durante il viaggio in mare, \u00e8 tratto a bordo un giovane naufrago, Will Turner, a cui Elizabeth ruba un medaglione, temendo che sia un pirata.\nNei successivi otto anni, Elizabeth e Will mantengono un rapporto di amicizia anche se Elizabeth nasconde i suoi veri sentimenti per lui (e viceversa). Il giorno della promozione di Norrington da capitano a commodoro, il militare si dichiara ad Elizabeth, non accorgendosi che lei, a causa del corsetto troppo stretto, \u00e8 svenuta e precipitata in mare: a salvarla \u00e8 il noto fuorilegge-eroe Jack Sparrow che, riconosciuto dalle guardie, fa finta di prendere in ostaggio Elizabeth facendo finta di volerle fare del male per poter scappare, ma, purtroppo, viene comunque arrestato. Quella sera, Port Royal viene assaltata dalla ciurma della Perla Nera, ed Elizabeth viene catturata da Pintel e Ragetti proprio per il medaglione che tanti anni prima aveva preso a Will. I due non la uccidono poich\u00e9 lei si appella al \"Parl\u00e9\" chiedendo di essere portata dal Capitano della nave: pertanto viene condotta davanti a Hector Barbossa col quale negozia la fine dell'attacco alla citt\u00e0 in cambio del medaglione; tuttavia, poich\u00e9 lei non aveva fatto menzione di essere liberata e ricondotta a terra, viene tenuta prigioniera dalla ciurma. Inoltre Elizabeth, per evitare che i pirati potessero far del male a suo padre, il governatore, dice a Barbossa di chiamarsi \"Turner\", nome dinanzi al quale il Capitano reagisce in modo alquanto strano. A bordo della nave, Barbossa spiega ad Elizabeth di avere un assoluto bisogno sia di lei che del suo medaglione: i pirati di Barbossa, infatti, dieci anni prima, hanno rubato 881 cimeli identici a quello della ragazza, appartenenti a un tesoro azteco concesso a Hern\u00e1n Cort\u00e9s, il famigerato conquistador spagnolo. Data, per\u00f2, l'insaziabile avidit\u00e0 di Cort\u00e9s (che causava sempre pi\u00f9 stragi in America Latina), gli dei pagani maledirono quel tesoro condannando tutti coloro che rubino anche un solo pezzo a vagare per i mari come scheletri viventi. L'unico modo per spezzare la maledizione \u00e8 riporre tutti i pezzi nel forziere in cui erano custoditi sull\"Isla de muerta\" bagnandoli col sangue. I pirati si recano all\"Isla de muerta\" e raggiungono il nascondiglio del forziere. Barbossa fa un taglio sulla mano della ragazza e col suo sangue bagna il medaglione, ma la maledizione non si annulla. Elizabeth \u00e8 costretta a rivelare di non chiamarsi Turner. Dal momento che la maledizione non \u00e8 cessata, Barbossa inizia un diverbio con la ciurma durante il quale Elizabeth viene salvata dal sopraggiunto Will (che nel frattempo si era alleato con Jack e si era imbarcato per salvare la ragazza) e recupera il medaglione. Barbossa se ne accorge ma, prima di lanciarsi all'inseguimento della ragazza, reincontra Jack che lo inganna fingendo di portarlo dal \"vero\" Turner, mentre in realt\u00e0 Sparrow vuole farlo scendere sull'Isla De Muerta in modo che lui possa scappare con la Perla Nera e al tempo stesso lasciare Barbossa e la sua ciurma a morire sull'isola come loro fecero con lui tempo fa. Elizabeth viene a sapere la verit\u00e0 da Will, il cui padre, \"Sputafuoco\" Bill Turner, per vendicare l'ammutinamento comandato da Barbossa contro Jack, aveva sottratto un medaglione alla ciurma e lo aveva spedito a Will; Barbossa si era vendicato legando \"Sputafuoco\" ad un cannone e gettandolo in fondo al mare. Tuttavia per togliere la maledizione occorreva proprio il sangue di \"Sputafuoco\" e Barbossa si era messo subito sulle tracce del suo erede: per questo Barbossa ha rapito la ragazza quando lei ha detto di chiamarsi Turner. Nel frattempo la Perla Nera raggiunge l\"HMS Interceptor\" (la nave dapprima requisita da Jack e Will e su cui la ciurma, reclutata dai due, ed Elizabeth stanno viaggiando) e dallo scontro che segue, Barbossa e i suoi catturano tutti eccetto Will, che per\u00f2, offre la sua vita in cambio della libert\u00e0 di Elizabeth; Barbossa, con una subdola mossa accetta di lasciare libera la ragazza, per poi abbandonarla su un'isola deserta insieme a Jack. Scoperto un intero deposito di rum, Elizabeth fa dapprima ubriacare Jack per poi dare fuoco a tutta la scorta in modo da creare un segnale per la Marina britannica che la sta cercando: i due vengono tratti in salvo da Norrington e, pur di salvare la vita a Will, Elizabeth acconsente alla sua proposta di matrimonio. Insieme a Jack, guida quindi il promesso sposo all\"Isla de Muerta\"; poi, fuggita dalla nave su cui si trovava sotto stretta sorveglianza, libera la ciurma catturata da Barbossa nel precedente scontro e sbarca sull'isola aiutando Will a combattere i pirati l\u00ec presenti e dar modo a Jack di uccidere Barbossa. Jack viene purtroppo arrestato e, condotto a Port Royal, ingiustamente condannato a morte ma Will interviene tempestivamente per salvarlo. Poich\u00e9 anche Elizabeth si schiera dalla parte di Jack, il fuorilegge ha modo di scappare e ritorna ad essere il capitano della Perla Nera mentre Norrington, capendo i sentimenti di Elizabeth per Will, si fa da parte; i due giovani possono quindi finalmente dichiararsi l'uno all'altra.\n\"La maledizione del forziere fantasma\".\nIl secondo film si apre col mancato matrimonio tra Will ed Elizabeth, durante il quale giunge Lord Cutler Beckett, leader della Compagnia delle Indie orientali, che fa arrestare i due giovani per il loro aiuto al capitano Jack Sparrow. Will, inaspettatamente, riceve una proposta da Beckett: se trover\u00e0 la bussola di Jack, lui ed Elizabeth saranno salvi; pertanto Will parte alla ricerca di Jack mentre la ragazza lo attende in prigione. Il padre di lei (il governatore), per\u00f2, capisce che in realt\u00e0 Beckett conceder\u00e0 il perdono solo a Jack e si accinge a far partire Elizabeth per l'Inghilterra conducendola al porto; tuttavia, viene catturato, ma lei riesce a scappare e si reca da Beckett facendosi consegnare le lettere di marca che sarebbero servite alla concessione del perdono. Ottenute queste, Elizabeth s'imbarca clandestinamente (travestendosi da mozzo) su una nave mercantile; l'equipaggio della nave trova l'abito da sposa di Elizabeth e comincia a temere la presenza di uno spirito che infesta la nave: Elizabeth sfrutta questo espediente a suo vantaggio per far approdare la nave a Tortuga, dove sa che Will si \u00e8 recato per cercare Jack. Qui, per\u00f2, trova Jack e l'ex-commodoro James Norrington, ormai caduto in disgrazia e divenuto ancora pi\u00f9 arrogante, infido, perfido e opportunista; Jack le dice che Will \u00e8 stato catturato da Davy Jones, il malvagio capitano dell'Olandese Volante e le rivela che l'unico modo per salvare Will da Jones \u00e8 impossessarsi di un misterioso forziere nel quale anni addietro il temibile pirata ha nascosto il suo cuore: chi entra in possesso del cuore di Jones pu\u00f2 obbligarlo a fare ci\u00f2 che vuole (in questo caso, liberare Will dalla sua prigionia). Elizabeth accetta e Jack le consegna la sua bussola speciale, che punta verso ci\u00f2 che si desidera. A bordo della Perla Nera, Elizabeth sembra cominciare a provare qualcosa per Jack (la bussola, infatti, comincia a puntare verso di lui e in una conversazione arrivano quasi a baciarsi). Comunque la ciurma giunge sull'Isla Cruces, dove il forziere di Jones \u00e8 nascosto e Jack, Elizabeth e Norrington scendono a terra riuscendo a trovarlo. In quell'istante ricompare improvvisamente anche Will, che comincia un duello con Jack e Norrington poich\u00e9 tutti e tre sono interessati al forziere per fini diversi. Elizabeth tenta di fermarli e si accorge solo in un secondo momento che Pintel e Ragetti (da tempo fuggiti di prigione dopo essere stati catturati nel primo film e ora membri della ciurma di Jack) stanno fuggendo col forziere; tenta di fermarli, ma i tre vengono attaccati dalla sopraggiunta ciurma dell'Olandese Volante, inviata da Jones a recuperare il forziere. I tre fuggono e si riuniscono a Jack, Will e Norrington; quest'ultimo prende il forziere e decide di fuggire per attirare su di s\u00e9 la ciurma nemica, mentre gli altri cinque tornano a bordo della Perla Nera. Sfuggita all'Olandese Volante, la ciurma della Perla viene attaccata dal Kraken (un terribile mostro marino ai comandi di Jones) e solo pochissimi riescono a sopravvivere. Jack ordina di abbandonare la nave a bordo di una scialuppa, ma Elizabeth capisce che il Kraken li attaccherebbe lo stesso poich\u00e9 \u00e8 proprio il Capitano il suo obiettivo: pertanto, Elizabeth distrae Jack baciandolo (e viene notata da Will) per ammanettarlo crudelmente all'albero maestro della nave. Sale poi a bordo della scialuppa e viene divorata dai sensi di colpa vedendo Jack trascinato negli abissi dal mostro. La ciurma, oppressa dal dolore, si reca dalla maga Tia Dalma (a cui, in assenza di Elizabeth, aveva fatto visita gi\u00e0 una volta) che chiede alla ciurma se siano disposti a viaggiare verso i confini del mondo per aver modo di salvare Jack e recuperare la Perla; alla risposta affermativa di tutti riappare tra lo stupore generale il capitano Hector Barbossa che la maga ha risuscitato proprio perch\u00e9 guidi la ciurma verso lo Scrigno di Davy Jones (la terra dei morti), dove Jack \u00e8 stato portato dal Kraken.\n\"Ai confini del mondo\".\nMancando loro una nave, Elizabeth, Will, l'ex nemico Barbossa e i pochi sopravvissuti della ciurma si recano a Singapore presso il temibile pirata Sao Feng al fine di ottenere una nave e una ciurma per raggiungere lo Scrigno di Davy Jones e salvare Jack Sparrow; mentre Will viene incaricato di rubare le carte nautiche che conducono ai confini del mondo, Barbossa ed Elizabeth si recano personalmente da Sao Feng per convincerlo a partecipare al IV Consiglio della Fratellanza dei Pirati Nobili per reagire al terrore scatenato per i mari dalla Compagnia delle Indie orientali e dall'Olandese Volante, ma durante le trattative (gi\u00e0 rovinate dal fatto che gli uomini di Sao Feng avevano catturato Will mentre tentava di rubare le carte, facendo capire al pirata l'inganno ai suoi danni), gli uomini della Compagnia irrompono nel covo e sono tutti costretti a fuggire. Durante il viaggio tra Elizabeth e Will si fa sempre pi\u00f9 forte il distacco dovuto sia al senso di colpa di lei per aver sacrificato Jack per salvarsi sia all'intento di Will di salvare suo padre, \"Sputafuoco\" Bill Turner (prigioniero sull'Olandese e qui incontrato da Will nel film precedente) dalla stretta di Jones. Raggiunto lo Scrigno e recuperato Jack, Elizabeth (insieme alla ciurma) incontra suo padre, il governatore, evidentemente ucciso da Lord Cutler Beckett, che raggiunge il regno dei morti, sebbene Elizabeth tenti disperatamente di salvarlo. Questo riavvicina Will ed Elizabeth, ma, una volta tornati dallo Scrigno, i due si riallontanano nuovamente perch\u00e9 vengono raggiunti da Sao Feng, al quale Will ha venduto la ciurma per ottenere la Perla Nera. Sao Feng ha per\u00f2 a sua volta fatto un patto con Beckett al quale consegna Jack e la Perla; allora Barbossa, giocando d'astuzia (approfittando della mancata promessa dei britannici al pirata asiatico), convince nuovamente Sao Feng a passare dalla sua parte facendogli sapere che \u00e8 sua intenzione liberare la dea del mare Calypso dalla sua forma umana. Sao Feng crede che la dea sia nascosta sotto le spoglie di Elizabeth e quindi accetta di passare dalla parte di Barbossa a condizione che la ragazza si rechi con lui presso il Consiglio della Fratellanza: Elizabeth accetta e quindi entrambe le ciurme si ribellano a Beckett e ai suoi e fuggono. Durante il viaggio, Sao Feng racconta ad Elizabeth di come il Consiglio imprigion\u00f2 la dea Calypso, Elizabeth continua a fargli credere di essere lei la dea. La nave viene per\u00f2 attaccata improvvisamente dall'Olandese Volante e Sao Feng rimane ucciso; prima di morire, per\u00f2, nomina Elizabeth nuovo capitano dicendole di recarsi al Consiglio al posto suo. La nave viene catturata ed Elizabeth incontra di nuovo James Norrington, ora ammiraglio (al servizio di Beckett sull'Olandese Volante), del quale Elizabeth rifiuta i favori poich\u00e9 si \u00e8 schierato con gli assassini di suo padre (sebbene Norrington non fosse a conoscenza dell'uccisione del governatore). Catturata insieme alla sua ciurma, viene rinchiusa in una cella dell'Olandese dove incontra \"Sputafuoco\", il padre di Will, che sta cominciando a perdere la memoria, ma che le dice che se Will \u00e8 deciso a liberare lui, sar\u00e0 costretto a rinunciare a lei: per liberarlo Will dovrebbe pugnalare il cuore pulsante di Jones, ma poi dovrebbe prenderne il posto come Capitano poich\u00e9 \"L'Olandese deve sempre avere un capitano!\". Quella notte, Norrington libera Elizabeth e la sua ciurma consentendo loro di scappare ma (dopo aver baciato per la prima e ultima volta Elizabeth prima che scappasse) viene ucciso da \"Sputafuoco\", che li aveva seguiti. Elizabeth giunge pertanto al Consiglio della Fratellanza e propone ai \"suoi\" compagni Capitani di combattere contro la Compagnia e l'Olandese. Poich\u00e9 non si giunge ad una conclusione si indice una votazione perch\u00e9 venga eletto un Pirata Re tra i nove Pirati Nobili. Dato che storicamente ogni pirata vota per s\u00e9 stesso l'impresa appare senza speranza, ma Jack all'ultimo momento fa proprio il nome di Elizabeth che quindi diviene Sovrana dei Pirati. Elizabeth esorta tutti a fronteggiare il nemico ma - intimoriti dalla forza della flotta della compagnia che viene loro incontro - invocano un parl\u00e8. \nSbarcati, Elizabeth propone uno scambio di prigionieri: consegnare Jack a Beckett in cambio di Will. Beckett e Jones accettano, ma in realt\u00e0 questo scambio - che parrebbe l'ennesimo tradimento nei confronti di Jack - fa parte di un piano ingegnoso: Will fornisce informazioni sui punti deboli della flotta nemica, mentre Jack saboter\u00e0 la flotta nemica pugnalando il cuore di Davy Jones diventando capitano dell'Olandese volante.\nDurante i combattimenti, Will le chiede finalmente di sposarlo e i due giovani vengono sposati in modo alquanto rocambolesco da Barbossa. Will ed Elizabeth affrontano poi Jones e la ragazza assiste impotente al mortale ferimento dell'amato. Jack, sopraggiunto, riesce a far pugnalare dal morente Will il cuore di Jones in modo che abbia salva la vita divenendo Capitano dell'Olandese. Scomparso Davy Jones, Elizabeth fa ritorno insieme a Jack sulla Perla Nera. Elizabeth e la ciurma della Perla Nera affrontano l'Endeavour, ora spalleggiati da Will (al comando dell'Olandese), riuscendo ad affondarla. La maledizione dell'Olandese Volante prevede che il capitano debba passare dieci anni in mare e un solo giorno a terra. Prima che il giorno termini, Will e Elizabeth sbarcano per godersi il loro giorno insieme. Nella scena finale, dopo i titoli di coda, si vede Elizabeth sulla costa che scruta l'orizzonte attendendo il ritorno di Will insieme al figlio nato dal loro amore. Poco dopo, Will avanza con l'Olandese per riabbracciare la sposa e conoscere finalmente il figlio.\n\"La vendetta di Salazar\".\nNel quinto film, Elizabeth compare solo alla fine, quando, dopo che Jack Sparrow con l'aiuto del suo giovane figlio Henry Turner ha spezzato la maledizione di Will, riabbraccia e bacia appassionatamente il marito dopo dieci anni senza averlo visto. Nella scena dopo i titoli di coda tuttavia si scopre che la distruzione del Tridente di Poseidone riporta Davy Jones in vita che ora vuole vendetta su di loro e lascia come messaggio di questa vendetta nella loro casa ovvero una pozza d'acqua con cirripedi e conchiglie sul pavimento e prima di esso attacca Will nel sonno.\nCaratteristiche.\nPersonalit\u00e0.\nElizabeth \u00e8 una signorina vivace, intelligente e dalla mentalit\u00e0 indipendente la cui bellezza ha attratto Will Turner, James Norrington, Sao Feng e il capitano Jack Sparrow. Solo l'affetto di Will Turner \u00e8 stato ricambiato, anche se ha lottato con una sottile attrazione e bacio con Sparrow, e un'amicizia compassionevole con Norrington. Durante i tre film, si trasforma da ragazza in una vera donna e infine in un coraggioso pirata. Essendo cresciuta nella societ\u00e0 aristocratica come figlia di un governatore, Elizabeth \u00e8 una signorina raffinata ed elegante ma ha anche una personalit\u00e0 grintosa, volitiva ed estroversa, che parla liberamente. Elizabeth \u00e8 sempre stata affascinata dalla pirateria, ma spesso \u00e8 disgustata dalla natura aggressiva e selvaggia dei pirati. Anche dopo essere diventata una pirata, Elizabeth conserva i suoi modi raffinati, cos\u00ec come la sua lealt\u00e0 e compassione per i propri cari (tra cui Will Turner, suo padre e, pi\u00f9 tardi, Jack Sparrow e James Norrington). \nElizabeth si adatta facilmente alla pirateria, avendo naturali capacit\u00e0 di leadership. Impara rapidamente la marineria e scopre di avere un talento innato per la strategia di battaglia. Impara l'arte della spada da Will ed \u00e8 presto in grado di difendersi da pi\u00f9 avversari, combattendo con due spade contemporaneamente. In seguito usa una spada cinese Jian e porta anche una moltitudine di altre armi sulla sua persona tra cui coltelli, armi da fuoco e quella che sembra essere una piccola granata.\nDurante il suo tempo come Regina dei Pirati, Elizabeth dimostra di essere un leader carismatico e ispira gli altri signori dei pirati a combattere la flotta di Cutler Beckett. Il lato pi\u00f9 oscuro di Elizabeth viene mostrato quando sacrifica Jack Sparrow al Kraken, in modo che lei e l'equipaggio possano fuggire. Tuttavia, si sente cos\u00ec in colpa per questo che in seguito aiuta i compagni a salvare Sparrow dallo scrigno di Davy Jones.\nAspetto.\nElizabeth \u00e8 di statura media con una figura snella, occhi castani e capelli biondo scuro che in seguito si schiariscono fino a diventare una bionda/castana baciata dal sole. \u00c8 anche molto bella, attirando l'attenzione della maggior parte dei principali personaggi maschili della serie.\nIl suo abbigliamento cambia costantemente durante i film: \nAltre apparizioni.\nElizabeth \u00e8 presente nel secondo e terzo capitolo dei videogiochi \"Kingdom Hearts\" nel mondo di Port Royal e dei Caraibi."}
{"id": "1154154", "revid": "438678", "url": "https://it.wikipedia.org/wiki?curid=1154154", "title": "Il mondo del silenzio", "text": "Il mondo del silenzio (\"Le Monde du silence\") \u00e8 un film documentario del 1956 diretto da Jacques-Yves Cousteau e Louis Malle, vincitore della Palma d'oro come miglior film al 9\u00ba Festival di Cannes e dell'Oscar come miglior documentario nel 1957.\nProduzione.\nNel 1956, con l'aiuto di un giovane Louis Malle per la regia, Jacques-Yves Cousteau gir\u00f2 il suo primo kolossal sottomarino, sfruttando lo stesso titolo del suo primo libro pubblicato pochi anni prima. Il film, che si aggiudic\u00f2 la Palma d'oro al Festival di Cannes nel 1956 e l'Oscar come miglior documentario nel 1957, era uno dei primi a mostrare a colori l'ambiente sottomarino, e fu girato da un team di sommozzatori con il supporto della nave Calypso.\nPer gli standard odierni, la lavorazione del film fu : martellate sui coralli a scopo di campionamento, uso di dinamite sulle barriere coralline giustificato come l'unico metodo possibile per i biologi di catalogare la fauna marina, , il ferimento di un capodoglio adulto, la mattanza degli squali richiamati dalla scia di sangue dispersa da un piccolo di capodoglio travolto e ferito gravemente dalla nave e per questo ucciso e legato alle mure di dritta dell'imbarcazione dai marinai, cavalcate e addirittura picnic su tartarughe giganti. ."}
{"id": "1154155", "revid": "767487", "url": "https://it.wikipedia.org/wiki?curid=1154155", "title": "Provincia di Maha Sarakham", "text": "La provincia di Maha Sarakham si trova in Thailandia e fa parte del gruppo regionale della Thailandia del Nordest. Si estende per 5.292 km\u00b2, ha 934.924 abitanti ed il capoluogo \u00e8 il distretto di Mueang Maha Sarakham. La citt\u00e0 principale \u00e8 Maha Sarakham.\nSuddivisione amministrativa.\nLa provincia \u00e8 suddivisa in 13 distretti (\"amphoe\"). Questi a loro volta sono suddivisi in 133 sottodistretti (\"tambon\") e 1804 villaggi (\"muban\"). I distretti sono:"}
{"id": "1154157", "revid": "2033069", "url": "https://it.wikipedia.org/wiki?curid=1154157", "title": "Hidden Palms", "text": "Hidden Palms \u00e8 una serie televisiva americana del genere teen drama che \u00e8 stata mandata in onda per la prima volta negli USA dall'emittente The CW il 30 maggio 2007. Sono stati prodotti solo 8 episodi della prima stagione. La serie, creata da Kevin Williamson, racconta la vita di un gruppo di adolescenti e le loro famiglie che risiedono a Palm Springs, California.\nProduzione.\nTrama.\nDopo il suicidio del padre, Johnny Miller, assieme a sua madre, si trasferisce nella solare Palm Springs. Presto per\u00f2, Johnny imparer\u00e0 che la citt\u00e0 non \u00e8 solo un bellissimo posto soleggiato, un omicidio misterioso sconvolger\u00e0 la vita degli abitanti di Palm Springs.\nOrigini.\nLa serie, prodotta da Lionsgate Television, inizi\u00f2 la produzione alla fine del 2006 con il provvisorio titolo di \"Palm Springs\", il quale venne cambiato appena prima la presentazione.\nAll'inizio del 2007, fu annunciata la messa in onda di \"Hidden Palms\", programmata per il 6 marzo alle 21 su The CW; tuttavia venne sostituita da . L'esordio della serie ora \u00e8 fissato mercoled\u00ec 30 maggio 2007 alle 20 per quanto riguarda la costa ovest degli USA.\n\"Hidden Palms\" \u00e8 stato paragonato dai media a \"The OC\", il celebre teen drama di Fox creata da Josh Schwartz, anche perch\u00e9 ad esso partecipano 3 attori che hanno gi\u00e0 interpretato una parte in \"The OC\", quali Taylor Handley, Michael Cassidy e Amber Heard. Una particolarit\u00e0 che accomuna le due serie \u00e8 la colonna sonora del primo trailer promozionale e cio\u00e8 \"Running Up That Hill\" dei Placebo, gi\u00e0 utilizzata nella premi\u00e8re della quarta serie di \"The OC\".\nRiprese.\nA causa dei notevoli costi di produzione, la serie non \u00e8 girata a Palm Springs, bens\u00ec in uno studio a Phoenix, Arizona. Nei trailer promozionali si notano comunque registrazioni esterne della citt\u00e0 reale.\nMessa in onda.\nLa prima stagione di \"Hidden Palms\" \u00e8 stata messa in onda a partire dal 30 maggio 2007 negli USA su The CW. La serie \u00e8 stata simultaneamente trasmessa anche in Canada su Citytv, mentre in altri paesi, inclusi Australia, Brasile, Spagna e Regno Unito, la programmazione \u00e8 iniziata a settembre.\nLa serie \u00e8 stata presentata alla sesta edizione del Telefilm Festival il 10 maggio 2008. \u00c8 andata in onda dal 7 giugno 2008 su Rai 2.\nEpisodi.\nPer la prima stagione, The CW aveva preparato 8 episodi che avrebbero dovuto occupare la prima serata di tutto giugno e luglio, ma a causa dei bassissimi dati d'ascolto (avvenuti nonostante la presenza di tantissime repliche durante la settimana), la serie \u00e8 stata trasmessa con due episodi a settimana nella seconda parte di giugno e la CW l'ha ufficialmente cancellata."}
{"id": "1154160", "revid": "2229760", "url": "https://it.wikipedia.org/wiki?curid=1154160", "title": "La bambola assassina 2", "text": "La bambola assassina 2 (\"Child's Play 2\") \u00e8 un film del 1990 diretto da John Lafia.\nTrama.\nSono trascorsi due anni (1990), il diabolico Chucky dopo che il suo corpo viene ricostruito (nel film precedente venne carbonizzato) dalla ditta \"Tipo bello\" per evitare una pessima pubblicit\u00e0, durante la sua costruzione un addetto alla manutenzione della bambola viene folgorato dal macchinario quando Chucky viene resuscitato. Ora ha un solo scopo: trovare Andy Barclay cos\u00ec da poter prendere possesso del suo corpo e quindi ritornare ad avere un corpo umano. Andy ora si trova in una clinica-orfanotrofio in quanto sua madre \u00e8 stata portata in manicomio (perch\u00e9 nessuno ha voluto crederle sulla storia della bambola assassina e quindi l'hanno creduta pazza) ma viene adottato dalla famiglia Simpson, composta da Phil, Joanne ed una ragazza di nome Kyle, anche lei adottata.\nChucky riesce a trovare Andy (nel frattempo ha ucciso un dipendente della \"Tipo Bello\" soffocandolo con un telo di plastica) e si sostituisce (dopo averla sotterrata) alla bambola \"Tipo Bello\" di nome Tommy della famiglia. Per Andy riprende l'incubo iniziato due anni prima: terrorizzato da Chucky cerca di avvisare i membri della famiglia della minaccia che incombe ma nessuno gli crede. Cos\u00ec, dopo che la bambola lo aveva seguito perfino a scuola (dove uccide brutalmente la severa maestra di Andy, infilsandola con la pompa per palloni al petto e colpita a steccate con un righello di legno), il bambino decide di farsi giustizia da solo; ma non ce la fa e viene assalito da Chucky. Sentendo rumori provenire dal piano inferiore, Phil scende a dare un'occhiata e sar\u00e0 la quarta vittima di Chucky che lo fa inciampare per le scale causandogli la rottura del collo.\nA questo punto Joanne, devastata per la morte del marito, della quale incolpa Andy, fa riprendere il bambino dall'orfanotrofio, che prima di andarsene avvisa Kyle della minaccia di Chucky. La ragazza per sicurezza getta la bambola nel cestino, ma non appena trova la vecchia bambola sotterrata sotto l'altalena mentre era salita, e capisce che Andy aveva ragione e scopre che la bambola \u00e8 scomparsa dal bidone; Kyle sente dei rumori provenire dalla stanza di Joanne, scopre che la donna \u00e8 stata uccisa tagliondoli la gola e Chucky la fa sua ostaggio: la obbliga a farsi portare da Andy. Una volta arrivati all'orfanotrofio Chucky fa suonare l'allarme antincendio e tutti i bambini escono dall'edificio eccetto Andy che, accompagnato da Grace Poole (la direttrice dell'orfanotrofio) insieme a Kyle e a Chucky si chiudono nell'ufficio della direttrice: l\u00ec la donna sar\u00e0 uccisa dalla bambola colpendola al petto con un coltello, Chucky tiene in ostaggio Andy e scapper\u00e0, rifugiandosi nella fabbrica dove le bambole \"Tipo bello\" vengono costruite, seguiti da Kyle.\nChucky non riesce a mandare la sua anima nel corpo del bambino perch\u00e9 \u00e8 passato troppo tempo cos\u00ec decide di ucciderlo per vendetta ma, grazie all'intervento di Kyle, Andy riesce a scappare dalla bambola. Ha cos\u00ec inizio un inseguimento: Chucky perde una mano nel tentativo di uccidere Andy e la sostituisce con un coltello; uccide un tecnico della fabbrica facendololi infilsare gli occhi delle bambole Tipo Bello ai suoi , Chucky viene finito dentro ad una macchinario perdendo anche le gambe, finalmente riesce a raggiungere i due fratellastri.\nKyle viene messa fuori combattimento da un colpo subito dal cadavere del tecnico della fabbrica e Chucky sferra il suo attacco sul bambino che per\u00f2 lo schiva e ricopre la bambola con della plastica fusa. Sembra esser tutto finito ma Chucky \u00e8 ancora vivo ed assale Kyle che riesce a divincolarsi e infila un tubetto dal quale fuoriesce aria ad alta pressione nella bocca della bambola, che si gonfia ed esplode. Il killer \u00e8 finalmente morto e i due fratellastri escono fuori dalla fabbrica e camminano verso una nuova vita insieme.\nFinale alternativo.\nLe prime volte che il film fu trasmesso in televisione venne mostrato un inedito finale alternativo: mentre Andy e Kyle si allontanano dalla fabbrica, vediamo che un pezzo della testa di Chucky (dopo l'esplosione) \u00e8 caduto in una vicina vasca di plastica fusa, fondendosi con essa. I macchinari poi usano la plastica per fabbricare una nuova bambola; non appena viene a ricomporsi la testa, la bocca rivolge un ghigno malefico. Il finale \u00e8 stato in gran parte ripreso nell'inizio del terzo film.\nProduzione.\nLe riprese del film si sono svolte dal 6 novembre 1989 al 1\u00ba febbraio 1990.\nIl sonoro \u00e8 in Dolby Digital 2.0.\nRiprese.\nFra le principali location, per la realizzazione della pellicola, ricordiamo:\nAccoglienza.\nFu un buon successo commerciale, infatti incass\u00f2 ben 35.763.605 $.\nDistribuzione.\nHome video.\nA partire dal 10 ottobre 2001 \u00e8 stato reso disponibile il DVD di \"La bambola assassina 2\" on-line e in tutti i negozi.\nNetflix.\nIl film \u00e8 stato distribuito anche sulla piattaforma Netflix, dove \u00e8 stato vietato ai minori di 14 anni.\nSequel.\n\"La bambola assassina 2\" ha avuto vari sequel:"}
{"id": "1154161", "revid": "767487", "url": "https://it.wikipedia.org/wiki?curid=1154161", "title": "Bound - Torbido inganno", "text": "Bound - Torbido inganno (\"Bound\") \u00e8 un film del 1996 scritto e diretto da Lana e Lilly Wachowski.\nPrimo film diretto delle sorelle Wachowski, ha posto le basi per il grande successo cinematografico e mediatico di \"Matrix;\" \u00e8 ritenuto un film di culto ed \u00e8 un ottimo esempio di Noir moderno.\nTrama.\nCorky \u00e8 una ex carcerata, lesbica e \"butch\", che sbarca il lunario con alcuni lavori di idraulica. Un giorno conosce Violet, la sua vicina di casa, che \u00e8 legata a Caesar, un delinquente di mezza tacca che lavora per la mafia nel riciclaggio di denaro sporco. Tra le due donne nasce una forte attrazione che le porta ad allearsi per sottrarre due milioni di dollari destinati all'organizzazione criminale in mano a Caesar, ma i loro piani non vanno come sperato."}
{"id": "1154162", "revid": "2229760", "url": "https://it.wikipedia.org/wiki?curid=1154162", "title": "La bambola assassina 3", "text": "La bambola assassina 3 (\"Child's Play 3\") \u00e8 un film del 1991 diretto da Jack Bender.\nTrama.\nOtto anni dopo (1998) le vicende del film precedente la \"Play Pals Toy Company\" ha deciso di creare una nuova serie di bambole \"Tipo Bello\" per riprendersi dalla pubblicit\u00e0 negativa scaturita dagli omicidi collegati al loro prodotto. La fabbrica di bambole dove Chucky era stato ucciso da Andy e da Kyle otto anni prima, viene ripulita e durante i lavori una pinza meccanica rimuove la carcassa gommosa di Chucky, dalla quale fuoriesce del sangue che finisce in una cisterna di plastica fusa, cos\u00ec lo spirito maligno di Charles Lee Ray torna in vita nel corpo di una nuova bambola.\nDurante una riunione della ditta, alcuni membri mettono in dubbio l'idea di rilanciare sul mercato le Tipo Bello con la paura che possano causare problemi con i bambini com'era successo nel caso di Andy Barclay, ma il presidente Sullivan ribatte che Andy era solo un bambino disturbato ed \u00e8 ormai una storia chiusa. Per festeggiare la riapertura, i membri regalano a Sullivan una delle nuove bambole appena uscite dalla fabbrica, che lui porta in ufficio dove tiene una collezione di giocattoli e i prodotti della sua azienda. La bambola regalata per\u00f2 si rivela essere proprio Chucky, che tortura e uccide Sullivan strangolandolo con uno yo-yo, dopodich\u00e9 usa il suo computer per fare ricerca su Andy, apprendendo che \u00e8 stato trasferito nell'accademia militare Kent.\nAndy Barclay, ormai sedicenne, \u00e8 rimasto traumatizzato dagli incontri con Chucky, che lo hanno influito negativamente rendendolo un ragazzo chiuso e poco socievole. Il dirigente della scuola, il Colonnello Cochrane, iscrive malvolentieri Andy per via delle sue adozioni passate fallite, all'interno dell'accademia, Andy fa amicizia con il suo compagno di stanza Harold Aubrey Whitehurst, il giovane Ronald Tyler e la soldatessa Kristen De Silva, per la quale inizia a sviluppare sentimenti romantici. Fa anche conoscenza del tenente colonnello Brett C. Shelton, lo scontroso e arrogante leader del corpo dei cadetti. Chucky si fa spedire all'accademia all'interno di un pacco per essere consegnato ad Andy, ma invece va incontro a Tyler, il quale aveva aperto il pacco per vedere una Tipo Bello. Nonostante la rabbia iniziale, Chucky si rende conto che Tyler pu\u00f2 essere il suo nuovo corpo da possedere, dato che gli ha rivelato di essere vivo e anche perch\u00e9 ormai \u00e8 passato troppo tempo per cercare nuovamente di trasferirsi nel corpo di Andy.\nDandogli la scusa che si tratti di un gioco chiamato \"nascondi l'anima\", Chucky fa distendere Tyler a terra e inizia a praticare il rito Voodoo per trasferire il suo spirito nel corpo del bambino. Improvvisamente il rituale viene interrotto dall'arrivo di Cochrane, il quale confisca la bambola a Tyler e lo butta in un bidone dell'immondizia, che viene svuotato nel carico di un camion dei rifiuti. Gridando aiuto, Chucky richiama l'attenzione del guidatore, che esce fuori e si butta nella spazzatura credendo che qualcuno sia finito dentro per sbaglio, ma Chucky lo inganna e lo uccide sadicamente attivando il compattatore, che lo spinge in un tritarifiuti. La notizia della morte del netturbino scombussola Andy, che inizia a sospettare che sia stato Chucky siccome aveva visto Cochrane buttare una bambola Tipo Bello nella spazzatura poco prima dell'incidente.\nDi sera Chucky incontra Andy nella sua camerata e gli rivela il piano di possedere Tyler. Andy cerca di combatterlo, ma viene interrotto da Shelton, che porta via la bambola. Nella notte Andy sgattaiola nella camerata di Shelton per uccidere Chucky, ma viene spaventato alle spalle di quest'ultimo. Dopo aver scoperto che la bambola \u00e8 scomparsa, Shelton punisce l'intero corpo dei cadetti. Nel frattempo Chucky va alla ricerca di Tyler, il quale si mette a giocare a nascondino per divertirsi con lui. Chucky lo raggiunge nell'ufficio di Cochrane, ma proprio quando propone a Tyler di riprendere il rito ma viene interrotto da De Silva, che era entrata in ufficio di nascosto con una sua amica per recuperare il dossier di Andy con l'intenzione di scoprire pi\u00f9 cose sul suo conto. De Silva e la sua amica trovano Tyler, e lo portano via quando Cochrane rientra in ufficio, dove Chucky gli si para davanti maneggiando furiosamente un pugnale. Alla vista del bambolotto vivo e armato, Cochrane muore per un infarto dallo spavento.\nNonostante la morte del preside dell'accademia, Shelton dichiara che l'esercitazione militare annuale avverr\u00e0 com'era stato stabilito. Intanto il sergente Botnick, che taglia i capelli dei cadetti, trova Chucky e decide di rasare a zero la bambola per divertirsi, ma Chucky lo uccide squartandogli la gola con una lama da rasoio. Whitehurst assiste alla scena e corre via terrorizzato e incredulo. In seguito Chucky va nell'armeria e rimpiazza i pallini di vernice dei fucili della squadra rossa con dei proiettili veri. Andy, che verr\u00e0 separato da Tyler per essere stato assegnato alla squadra azzurra, passa un coltellino a Tyler per difendersi. Durante la simulazione, Chucky minaccia Tyler per possedere il suo corpo, il quale realizza le vere intenzioni di Chucky e gli sfugge. In seguito Chucky cattura De Silva e la tiene come ostaggio per fare in modo che le due squadre si incontrino. La squadra azzurra giunge sul punto d'incontro e Chucky costringe Andy a consegnarli Tyler per la salvezza di De Silva. Improvvisamente arrivano i soldati della squadra rossa che aprono fuoco sparando involontariamente con dei proiettili veri. Nella sparatoria Shelton viene crivellato di colpi e muore. Chucky tira una granata per uccidere Andy e i sopravvissuti, ma Whitehurst si sacrifica buttandosi sopra per attutire l'esplosione e salvare gli altri.\nNon avendo tempo di piangere per la morte del compagno, Andy e De Silva si mettono ad inseguire Chucky, che tiene in ostaggio Tyler. La bambola si fa portare dal bambino fuori dai boschi e in un luna park, dove Tyler cerca di chiedere aiuto a una guardia, ma la bambola uccide l'uomo con la sua pistola e insegue Tyler nel treno fantasma, dove entrano anche Andy e De Silva. Nello scontro che segue Chucky spara a De Silva alla gamba e si rimette sulle tracce di Tyler, ma viene inseguito da Andy, non prima di aver legato la gamba della compagna. Un manichino a forma di cupo mietitore della giostra falcia met\u00e0 del volto di Chucky, il quale riesce comunque a fermare Tyler e a iniziare il rito per possedere il suo corpo. Andy per\u00f2 li raggiunge e si mette a sparare a Chucky, strappandogli il braccio sinistro, per poi riuscire a centrare il cuore. Si scopre per\u00f2 che Andy l'aveva mancato e cos\u00ec Chucky lo assale, ma Tyler gli passa il coltellino che gli aveva dato, che Andy usa per mozzare la mano destra della bambola. Chucky muore precipitando in un ventilatore gigante, che lo tritura in mille pezzi.\nNel finale, mentre De Silva viene portata al pronto soccorso e Andy se ne va con la polizia per raccontare la sua versione dei fatti, viene mostrato uno spazzino del Luna Park che raccoglie tutti i rifiuti che trova per terra, per poi entrare nel treno fantasma a raccogliere involontariamente i brandelli di Chucky.\nProduzione.\nRiprese.\nIn questa pellicola si possono ricordare alcune location, fra le quali:\nSequel.\n\"La bambola assassina 3\" ha avuto vari sequel:\nDVD.\nCome i precedenti film \u00e8 stato reso disponibile un DVD, prodotto anch'esso dalla Universal Pictures.\nDistribuzioni.\nLa pellicola venne presentata nel corso del 1991 a partire dai giorni seguenti:\nNetflix.\nIl film \u00e8 stato distribuito anche sulla piattaforma Netflix.\nDivieti.\nSu Netflix il film \u00e8 stato vietato ai minori di 14 anni."}
{"id": "1154163", "revid": "33689", "url": "https://it.wikipedia.org/wiki?curid=1154163", "title": "Ovinio Gallicano", "text": "Gallicano era un senatore romano, probabilmente cristiano.\nFu \"curator\" \"Teanum Sicidinum\" 293/300, poi console per l'anno 317, probabilmente il primo console cristiano. Dal 4 agosto 316 succedette a Vettio Rufino come \"praefectus urbi\" di Roma, restando in carica fino al 15 maggio 317, quando gli succedette Settimio Basso."}
{"id": "1154172", "revid": "1442080", "url": "https://it.wikipedia.org/wiki?curid=1154172", "title": "Perch\u00e9 a me?", "text": "Perch\u00e9 a me? (\"Mortified\") \u00e8 una serie televisiva australiana, co-prodotta dalla Australian Children's Television Foundation e la Enjoy Entertainment per Nine Network, Disney Australia e la BBC.\nTrasmessa per la prima volta nel 2006, \u00e8 una serie live action che include elementi fantastici e surreali. La serie \u00e8 centrata sulle avventure di Taylor Fry, una ragazza di undici anni che possiede molta fantasia.\nQuesta serie \u00e8 andata in onda in Italia in prima visione su Disney Channel. Fu poi trasmessa in chiaro su Italia 1.\nTrama.\nTaylor ha 11 anni, \u00e8 in piena crescita, ha una fervida fantasia e una famiglia assolutamente fuori dal comune ed imbarazzante; fortunatamente Taylor ha la sua tartaruga e Hector, il suo migliore amico, da sempre innamorato di lei ma a sua insaputa, che invece \u00e8 follemente innamorata di Leon, il ragazzo pi\u00f9 carino della scuola. Ha anche un'amica, Brittany, una ragazzina bellissima, aggraziata e molto ricca, che abita accanto a Taylor e sembra essere molto pi\u00f9 fortunata di lei; la protagonista \u00e8 infatti molto invidiosa della sua famiglia a sua vista cos\u00ec \"normale\". Anche Brittany \u00e8 innamorata di Leon e lui, anche se nella serie non \u00e8 innamorato di nessuna delle due, si mostra pi\u00f9 interessato a lei che a Taylor.\nTaylor ha anche una sorella maggiore, Layla, una sedicenne capricciosa, maleducata, irascibile e superficiale, che per\u00f2 ha sempre le attenzioni dei genitori; cambia spesso ragazzo ma \u00e8 sempre circondata da ammiratori e si innamora facilmente. \u00c8 molto vanitosa, crede di essere bellissima e cura continuamente il suo aspetto fisico. Taylor e Layla vanno tutt'altro che d'accordo, anzi, litigano spesso e non hanno mai una conversazione seria, salvo in alcuni episodi.\nProduzione.\n\"Perch\u00e9 a me?\" \u00e8 stato creato da Angela Webber, mentre il direttore della serie \u00e8 Pino Amenta. Ogni episodio dura dai 24 ai 26 minuti.\nLa prima stagione della serie ha avuto un budget di $9.3 milioni. \u00c8 stata girata nella Gold Coast, iniziata a girare l'8 giugno 2005. \"Perch\u00e9 a me?\" \u00e8 stata lanciata a Cannes al MIPTV nell'aprile 2006. \u00c8 stata trasmessa da Channel Nine (in Australia) a partire dal 30 giugno 2006. Nel Regno Unito \u00e8 stata trasmessa dalla CBBC; il primo episodio and\u00f2 in onda il 19 febbraio 2007. La serie inoltre \u00e8 anche disponibile nei canali Disney Channel Francia, Disney Channel Latin America, Disney Channel India, BBC Kids Canada, RT\u00c8 Ireland. La serie \u00e8 arrivata anche in Italia dove viene trasmessa dal 28 gennaio 2007 su Disney Channel Italia.\nPremi.\nLa serie ha ricevuto i seguenti premi:"}
{"id": "1154178", "revid": "599013", "url": "https://it.wikipedia.org/wiki?curid=1154178", "title": "Franco Bontadini", "text": "Carriera.\nTalentuoso interno destro degli anni dieci, ebbe l'occasione di mettersi in mostra al mondo intero durante l'olimpiade estiva di Stoccolma nel 1912.\nFu convocato infatti, dall'allora CT Vittorio Pozzo in nazionale azzurra, con la quale Bontadini ebbe modo di esprimere il suo talento in tutte le tre partite disputate dall'Italia.\nGioc\u00f2 sempre da protagonista, tanto da essere nominato miglior giocatore italiano in quell'edizione delle olimpiadi.\nFece un gol sia nella partita d'apertura con la Finlandia (persa per 3 a 2) sia nella vittoria per 1 a 0 contro la Svezia.\nNonostante il suo indiscusso talento, terminata l'avventura olimpica venne convocato solamente una volta in nazionale nella partita persa per 3 a 1 dai nostri atleti; chiudendo cos\u00ec con un bottino di 4 presenze e 2 gol in azzurro.\nCarriera tutta milanese, in Italia leg\u00f2 il suo nome quasi esclusivamente con l' che lo strapp\u00f2 al dopo che aveva gi\u00e0 fatto esperienza nelle giovanili dell'Ausonia.\nLa prima stagione nel club nerazzurro fu ottima, con 14 gol in 18 presenze, mentre nelle successive cal\u00f2 di rendimento, condizionato dal fatto che contemporaneamente si stava laureando in medicina.\nPer vincere uno scudetto con la squadra meneghina deve comunque aspettare prima quattro stagioni e poi la fine della Prima guerra mondiale, cosicch\u00e9 nella stagione 1919-1920 con l' vinse (seppur con un contributo minimo di 2 presenze) il suo primo titolo italiano.\nDi Bontadini si ricorda un episodio particolare, infatti, pur di partire coi compagni allo scoppio della prima guerra mondiale, non dichiara di essere medico. Fu scoperto e retrocesso a sottotenente medico.\nMor\u00ec a cinquant'anni, suicida."}
{"id": "1154179", "revid": "287204", "url": "https://it.wikipedia.org/wiki?curid=1154179", "title": "Girolamo Sangervasio", "text": "Partecipante alle dieci giornate di Brescia, fu a capo della Congregazione Municipale durante la citata rivolta del 1849.\nNote biografiche.\nProveniente da una nota nobile famiglia bresciana, Girolamo si laure\u00f2 in legge.\nConvinto sostenitore dell'indipendenza dell'Italia dal dominio austriaco, quando la citt\u00e0 di Brescia insorse in rivolta nel 1849 venne prescelto quale capo dell'amministrazione municipale assieme all'avvocato Giuseppe Saleri nei cosiddetti \"dieci giorni\" di governo provvisorio.\nIl 31 marzo 1849, quando ormai la sorte della citt\u00e0 di Brescia in rivolta era segnata, Sangervasio lesse alla folla dalla loggia del palazzo municipale, l'intimazione alla resa della citt\u00e0 emanata dal comandante austriaco Julius Jacob von Haynau, documento che venne respinto dalla popolazione con forza. A questo fatto segu\u00ec l'attacco finale per la riconquista di Brescia da parte delle truppe austriache.\nIl 2 aprile, dopo aver invano richiesto al feldmaresciallo luogotenente Appel la cessazione del saccheggio del citt\u00e0 e delle violenze sui cittadini inermi, Sangervasio dovette fuggire dalla citt\u00e0 per evitare il suo arresto da parte della polizia austriaca."}
{"id": "1154183", "revid": "767487", "url": "https://it.wikipedia.org/wiki?curid=1154183", "title": "Il dottor Mabuse", "text": "Il dottor Mabuse (\"Dr. Mabuse, der Spieler\") \u00e8 un film del 1922 diretto da Fritz Lang, tratto dal romanzo omonimo di Norbert Jacques \"Dr. Mabuse, Der Spieler\" (1921)..\n\u00c8 una delle pellicole pi\u00f9 celebri del cinema espressionista tedesco.\nIl film dura 270 minuti, per cui lo stesso Lang lo divise in due parti:\nLang riprese il personaggio di Mabuse altre due volte, con \"Il testamento del dottor Mabuse\" del 1933 e \"Il diabolico dottor Mabuse\" del 1960. I tre film corrispondono a tre periodi difficili della storia tedesca: gli anni di crisi economica della Repubblica di Weimar, l'ascesa del Nazismo al governo del paese, la Guerra fredda. Alla trilogia sono ispirati vari film successivi di altri registi.\nTrama.\nIl dottor Mabuse, medico psicoanalista, \u00e8 l'incarnazione del male: capace di impadronirsi di immense fortune condizionando la borsa con mezzi illeciti, dedito al gioco d'azzardo e alla fabbricazione di denaro falso, ha come fine ultimo delle sue azioni la manipolazione degli individui e della realt\u00e0. Mabuse commissiona inizialmente il furto di un contratto commerciale, seminando il panico nel mercato azionario. I prezzi crollano e il genio malefico riesce a fare razzia dei titoli. Successivamente il contratto viene fatto ritrovare e i titoli riprendono valore. Mabuse diventa ricchissimo.\nImmerso nell'ambiente della malavita, in cui opera come un'entit\u00e0 oscura e onnipotente, Mabuse si rende autore delle azioni pi\u00f9 malvagie, eliminando ogni nemico o presunto tale. Mabuse, vestendo i panni dell'agitatore, sobilla la folla contro la polizia. Un protagonista della rivolta dir\u00e0 che, pur non avendo mai conosciuto l'agitatore, era rimasto come soggiogato dalla sua retorica. Il dottore, sebbene sia in grado - tramite l'ipnosi e il magnetismo indotto - di soggiogare la mente delle persone, non riesce a far innamorare la contessa che egli ama e che tiene prigioniera. Alla fine il malefico psicoanalista, dopo essere sfuggito ad una sparatoria, impazzisce rimanendo vittima dei propri incubi.\nProduzione.\nIl film fu prodotto dall'Uco-Film GmbH (Berlin) come Decla-Bioscop AG (Berlin). La lavorazione richiese 8 settimane per la prima parte, 9 settimane per la seconda.\nScenografie.\n\u00abIl ristorante con le pareti di fiamma dove cenano Wenk e il suo amico \u00e8 l'unica scenografia davvero espressionista. La sala da gioco \u201cPetit Casino\u201d con il suo arredamento bizzarro nella cui forma rotonda Siegfried Krakauer vede \u201cil circolo come simbolo del caos\u201d ricorda la stilizzazione decorativa dei Wiener Werkst\u00e4tte di Vienna e di Monaco. Se ne riconosce lo stile \"d\u00e9co\" degli anni venti, addirittura la Secessione viennese quando il croupier viene alzato da un congegno idraulico e fatto scendere di nuovo all'arrivo della polizia, o una ballerina cala in scena da una sorta di gigantesco lampadario. Il salotto da t\u00e8 della contessa \u00e8 tipicamente Art D\u00e9co\u00bb.\nCosti.\nIl film cost\u00f2 ben 15 milioni di marchi.\nDistribuzione.\nDistribuito dall'Universum Film (UFA), la prima parte del film usc\u00ec nelle sale cinematografiche tedesche a Berlino all'Ufa-Palast am Zoo il 27 aprile 1922. La seconda parte fu presentata il 26 maggio 1922, nello stesso luogo.\nAccoglienza.\n\u00abLa stampa ne scrisse le lodi, quasi unanimemente, sottolineandone il valore di ritratto, quasi di simbolo o forse un sintomo, della contemporanea Germania di Weimar\u00bb (Francesco Bono)\nStile.\nRealismo documentario.\nLang scrisse nel 1924 \"la forza del film \u00e8 nella valorizzazione del cinema come documento di un'epoca\" e racconta di aver tratto ispirazione per diversi episodi da articoli di giornale. Sono girate con stile documentaristico le scene dell'assedio alla casa di Mabuse e della sua fuga nelle fogne, oppure quelle che descrivono la perfetta organizzazione della banda criminale. A Lotte H. Eisner il regista ricorda inoltre che il film iniziava con una sequenza d'apertura, successivamente tagliata (non sa dire quando) e oggi scomparsa, composta da un montaggio di scene di attualit\u00e0 riferite all'insurrezione spartachista, all'assassinio di Rathenau, al putsch di Kapp e ad altri episodi violenti degli anni precedenti. \"Chi \u00e8 dietro tutto questo?\" recitava la didascalia ed era seguita da una parola che andava ingrandendosi fino a riempire lo schermo, un \"Io (Ich)\" prorompente, la presenza di Mabuse.\nEspressionismo.\nL'influenza dello stile espressionista si ritrova nelle bizzarre scenografie, nei violenti chiaro-scuri, nelle atmosfere ad effetto, nel simbolismo (vedi tecnica cinematografica). Lang si \u00e8 divertito a offrirci, in una sequenza del film, per bocca dello stesso Mabuse una definizione dell'espressionismo. Nella sequenza del ricevimento in casa del conte Told, il conte a un certo punto chiede: \"Cosa pensa dell'espressionismo, Herr Doktor?\", e Mabuse risponde: \"L'espressionismo \u00e8 solo un gioco, ma oggigiorno tutto nella vita \u00e8 solo un gioco\". Lotte H. Eisner, profonda conoscitrice di questo movimento culturale, a cui ha dedicato un libro fondamentale, \"Lo schermo demoniaco\", commenta che la battuta pu\u00f2 intendersi in due sensi: Mabuse \u00e8 un giocatore e Fritz Lang si \u00e8 sempre rifiutato di fare giochi estetizzanti.\nRitratto di Mabuse.\nLe prime inquadrature del film mostrano una mano che dispone a ventaglio alcune fotografie tratte da un mazzo posto su un tavolo da toeletta. Ritraggono il dottor Mabuse nei suoi vari travestimenti. La mano di Mabuse le mischia come carte da gioco, ne sceglie una e la consegna al suo truccatore perch\u00e9 esegua il travestimento prescelto.\nStefano Socci cos\u00ec descrive Mabuse:\nI personaggi.\n\u00abCinquanta anni dopo la loro registrazione ottica, i ritratti del dottore, della contessa Told, del procuratore von Wenk e di Ch\u00e9rie Carozza sono altrettanto \u201cvivi\u201d, altrettanto accattivanti di quanto lo furono nel 1922, e questo anche per il pubblico meno familiarizzato con le convenzioni del muto. Nessun film parlato ha meglio realizzato il progetto di instaurare tra schermo e spettatore quel particolare legame affettivo che \u00e8 la partecipazione ad un racconto romanzesco dato non come illusione ma come \u201crealt\u00e0\u201d [\u2026] \u00c8 in questo senso che Mabuse rappresenta un esito. Perch\u00e9, beninteso, tale fu il progetto di quasi tutti i film molto prima di Mabuse. Ma fino a questo capolavoro di Lang, si pu\u00f2 dire che il cinema \u00e8 rimasto carente sul piano della credibilit\u00e0 romanzesca. N\u00e9 Ince, n\u00e9 Griffith, n\u00e9 Perret, n\u00e9 Feuillade giungono, per l'occhio contemporaneo, a conferire ai loro personaggi questo spessore che caratterizza il personaggio romanzesco\u00bb.\nTecnica cinematografica.\nIl montaggio.\nL'inizio ha un ritmo veloce. Su un treno internazionale viaggia un corriere che deve consegnare un importante contratto commerciale. La borsa con i documenti \u00e8 appoggiata sul sedile accanto a lui. Il passeggero che occupa lo stesso scompartimento lo aggredisce e gli ruba la borsa dei documenti. La borsa vola fuori dal finestrino del treno e atterra sul sedile posteriore di una macchina guidata da un complice che attende ad un sottopassaggio. La borsa si sposta da un luogo all'altro con un sincronismo perfetto. A tre riprese, tre persone consultano, in tre luoghi diversi, le lancette dell'orologio. Il montaggio sottolinea la quasi simultaneit\u00e0 degli avvenimenti. Ogni immagine implica l'altra, dando senso a quella, insostituibile, che sola pu\u00f2 seguirla. Serghei Jutkevic racconta a Lotte H. Eisner che il giovane Sergej \u0116jzen\u0161tejn ammirato dalla precisione del montaggio, per studiarne la sofisticata tecnica, aveva suddiviso le scene per montarle in modo diverso e poi tornare a montarle nell'ordine originale.\nTecniche tipiche dell'espressionismo.\nContrasto di chiaroscuro.\nI processi psicologici vengono esteriorizzati, \u201cespressi\u201d visivamente. I contrasti chiaroscurali producono l'effetto di \u201cshock\u201d caratteristico dell'arte espressionista. Un esempio: la confusione mentale e la disperazione del conte sono rappresentati nella scena in cui brancola ubriaco di notte nelle sale del suo palazzo al lume di candela. Tra le opere d'arte esposte, dal buio emerge un'enorme statua primitiva fluorescente, scintillano i cristalli di un lampadario, una maschera africana \u201cirrompe come un grido\u201d. Tutti questi oggetti preziosi non sono pi\u00f9 elementi scenografici: \u201csono i geroglifici di una solitudine, di una disperazione indicibili\u201d.\nLang impiega di nuovo effetti chiaroscurali nella scena dell'assassinio di Hull e del suo amico che avviene di notte, in un angolo oscuro retrostante il ristorante Schramm, sotto una tremolante luce a gas, e sembra anticipare l'angoscia delle strade notturne di \"La donna del ritratto\", \"Strada scarlatta\", \"Gardenia blu\".\nImmagini ingrandite o deformate.\nAltri effetti espressionisti di \u201cshock\u201d Lang li ottiene con immagini filtrate attraverso lenti che ingrandiscono o deformano. Li ritroviamo nella \u201csplendida scena con gli occhiali cinesi al tavolo da gioco\u201d. Mabuse gioca con gli occhiali dalle lenti rettangolari e il loro luccichio provoca un vero e proprio effetto espressionista di shock. Gli occhi del dottor Mabuse si avvicinano a grande velocit\u00e0 allo spettatore, la sua testa avanza, ingrandendosi sempre pi\u00f9, finch\u00e9 quasi \u201cerompe dallo schermo\u201d.\nIn un'altra scena, a teatro, attraverso un binocolo appare lo scorcio inizialmente sfocato, poi gradualmente pi\u00f9 netto, di un palcoscenico di rivista: da una macchia illeggibile si passa ad un quadro lucido quando il binocolo viene aggiustato. Il giovane Hitchcock, tre anni dopo, nel suo primo film \"Il giardino del piacere\", esordisce con una scena molto simile, rendendo omaggio alla lezione del maestro, gi\u00e0 consapevole che il tema del guardare attraverso delle lenti tocca l'essenza stessa del cinema.\nScene notturne.\nGli spettatori e i critici dell'epoca apprezzarono molto le scene notturne in cui \"le macchine sfrecciano sulla strada e le lampade ad arco si vedono estendersi per chilometri nel buio come stelle\", e la scena in cui \"un treno sopraelevato passa in primo piano su un viadotto buio, con le finestre illuminate che lampeggiano nella notte\".\nLang racconta che le scene notturne di Mabuse furono girate in studio. Il treno sopraelevato era un treno giocattolo, fotografato in studio e poi sovrimpresso alla scena, girata precedentemente nella strada di notte. Con Arno Wagner scopr\u00ec che per le scene notturne riprese con un obiettivo grandangolare, il momento migliore per girare \u00e8 quello del crepuscolo, quei cinque sei minuti tra il giorno e la notte.\nDidascalie animate.\nLe didascalie animate allora erano una novit\u00e0. La scritta \u201cTSI NAN FU\u201d che compare sotto le carte da gioco, nella partita fra Wenk e Mabuse, suggestion\u00f2 i critici non meno del pubblico. Si trattava di un semplice foglio di carta dipinto in color legno con le lettere lasciate in bianco e illuminate dal di sotto. Quando Wenk alza le carte, la scritta si illumina, le lettere si dilatano gradualmente. Lo scopo \u00e8 quello di rappresentare visivamente la forza irresistibile dello sguardo ipnotico di Mabuse che incatena non solo la sua vittima ma anche il suo pubblico.\nUn altro effetto forte fu provocato, dopo l'esibizione del finto Sandor Weltmann, dalla didascalia \u201cMELIOR\u201d che scorre davanti all'auto di Wenck, ai bordi della strada, da ogni lato, rinnovandosi sempre e trascinandolo ipnoticamente verso il precipizio, la cava di Melior.\nFilmografia del dottor Mabuse.\nWolfgang Preiss ritorner\u00e0 nel 1989 in un cameo nel film di Claude Chabrol, \"Doctor M.\", liberamente ispirato al personaggio creato da Norbert Jacques."}
{"id": "1154184", "revid": "827882", "url": "https://it.wikipedia.org/wiki?curid=1154184", "title": "Io e il villaggio", "text": "Io e il villaggio \u00e8 un dipinto (191x150 cm) realizzato nel 1911 dal pittore Marc Chagall. \u00c8 conservato nel Museum of Modern Art di New York.\nIl quadro raffigura l'idealizzazione del tipo di comunit\u00e0 dove crebbe Chagall, in cui uomini e animali vivono in armonia.\nCollegamenti esterni.\nMuseum of Modern Art \u2013 Sito Ufficiale"}
{"id": "1154185", "revid": "256896", "url": "https://it.wikipedia.org/wiki?curid=1154185", "title": "Il violinista (Chagall 1911)", "text": "Il violinista \u00e8 un dipinto a olio su tela (94,5x69,5\u00a0cm) realizzato nel 1911 dal pittore Marc Chagall. \u00c8 conservato nel Kunstsammlung Nordrhein-Westfalen a D\u00fcsseldorf.\nQuesto dipinto \u00e8 uno dei primi aventi per soggetto un suonatore nella produzione dell'artista.\nCollegamenti esterni.\nKunstsammlung \u2013 Sito ufficiale"}
{"id": "1154193", "revid": "1568601", "url": "https://it.wikipedia.org/wiki?curid=1154193", "title": "\u010cu", "text": "Il \u010cu (altres\u00ec chiamato \"\u010cuj\", \"Chui\" o \"Chuy\") (russo: \u0427\u0443, kirghiso: \u0427\u04af\u0439, kazako: \u0428\u0443) \u00e8 un fiume che scorre in Kirghizistan e Kazakistan.\nPercorso.\nIl \u010cu nasce alla confluenza dei fiumi Joon-Aryk e Ko\u010dkor nel distretto di Ko\u010dkor. Nei pressi dell'Ysyk-K\u00f6l e della citt\u00e0 di Balyk\u010dy prende una direzione nord-occidentale, attraversa la gola di Boom, ed entra nella valle di \u010cuj, nella quale si trova la capitale del Kirghizistan, Bi\u0161kek; come molti altri fiumi e corsi d'acqua che drenano il Kirghizistan settentrionale, il \u010cu, dopo aver segnato per un centinaio di chilometri il confine tra i due paesi, entra in territorio kazako e si inaridisce nella steppa, a poca distanza dal Syr Darya.\nStoria.\nDurante il medioevo, l'area fu strategicamente importante dal momento che vi erano situati l'insediamento di Suayub, la capitale del khaganato dei Turchi Occidentali, e Balasagun, la capitale dei Kara-Khitan.\nSfruttamento.\nLungo il suo corso, gran parte delle sue acque vengono prelevate per irrigare a scopo agricolo le fertili terre nere della valle, in particolare quelle dell'omonima regione, la pi\u00f9 settentrionale e popolosa del Kirghizistan."}
{"id": "1154194", "revid": "474175", "url": "https://it.wikipedia.org/wiki?curid=1154194", "title": "Chuy", "text": "Chuy, \u00e8 una citt\u00e0 del dipartimento di Rocha in Uruguay.\nSi tratta di una citt\u00e0 di confine, vicino alla citt\u00e0 brasiliana di Chu\u00ed. \u00c8 un fiorente centro commerciale."}
{"id": "1154204", "revid": "599013", "url": "https://it.wikipedia.org/wiki?curid=1154204", "title": "Dottrinari", "text": "I Dottrinari, o Preti della Dottrina Cristiana (in latino \"Congregatio Patrum Doctrinae Christianae\"), sono un istituto religioso maschile di diritto pontificio: i membri di questa congregazione clericale pospongono al loro nome la sigla D.C.\nStoria.\nLa congregazione venne fondata dal sacerdote francese C\u00e9sar de Bus (1544-1607): dopo aver letto il catechismo fatto pubblicare dai padri del Concilio di Trento, ebbe l'idea di formare una compagnia di insegnanti per dare una formazione religiosa ai bambini, ai poveri e agli ignoranti. Si unirono a lui alcuni sacerdoti e il 29 settembre 1592 de Bus li radun\u00f2 a L'Isle-sur-la-Sorgue e diede formalmente inizio alla congregazione; i dottrinari vennero approvati da papa Clemente VIII con il breve \"Exposcit debitum\" del 23 dicembre 1597. Alla morte del fondatore, contava tre case a Tolosa, Brive-la-Gaillarde e Avignone.\nCon il breve del 9 aprile 1616 papa Paolo V li un\u00ec ai somaschi trasformandoli in religiosi di voti solenni; papa Innocenzo X il restaur\u00f2 in congregazione autonoma di preti secolari con breve del 30 luglio 1647.\nIl 19 aprile 1658 papa Alessandro VII, con un breve, conferm\u00f2 ai dottrinari il diritto di aprire scuole e insegnare grammatica, retorica e filosofia, e nel 1660 esent\u00f2 loro e i loro allievi dalla giurisdizione vescovile.\nPapa Benedetto XIII, con breve del 28 settembre 1725, un\u00ec ai dottrinari di de Bus quelli dell'omonima congregazione di Napoli, fondata a Laurito il 2 dicembre 1617 da Gianfilippo Romanelli, Andrea Brancaccio e Pompeo Monforti e approvata dal vescovo di Capaccio, il chierico teatino Pedro de Mata y Haro, il 13 ottobre 1518.\nNel 1726 Benedetto XIII affid\u00f2 ai dottrinari la chiesa romana di Santa Maria in Monticelli.\nNel 1747 la congregazione assorb\u00ec anche quella dei Padri della Dottrina Cristiana (detta degli Agatisti, dalla chiesa di Sant'Agata in Trastevere dove aveva sede), che si erano precedentemente scissi dalla Compagnia sorta a opera di Marco de Sadis Cusani il 10 agosto 1560 per l'insegnamento del catechismo presso la chiesa di Sant'Apollinare di Roma ed era stata eretta a confraternita da papa Paolo V il 6 ottobre 1607.\nCon la soppressione dei gesuiti (1783) i dottrinari si sostituirono a questi nella direzione di numerosi collegi. Dispersi nel 1794 per la Rivoluzione, molti dottrinari furono costretti a lasciare la Francia: tre di loro (Eustache F\u00e9lix, Claude Bochot, Joseph Raoulx) vennero messi a morte.\nC\u00e9sar de Bus \u00e8 stato beatificato da papa Paolo VI il 27 aprile 1975.\nAttivit\u00e0 e diffusione.\nOggi i padri Dottrinari si dedicano soprattutto al ministero parrocchiale, all'insegnamento e all'editoria, soprattutto di testi catechistici.\nSono presenti in Italia, India, Burundi, Brasile e Francia la sede generalizia della congregazione \u00e8 presso il convento annesso alla chiesa di Santa Maria in Monticelli a Roma.\nAl 31 dicembre 2005, i dottrinari contavano 18 case e 93 religiosi, 58 dei quali sacerdoti."}
{"id": "1154209", "revid": "1573940", "url": "https://it.wikipedia.org/wiki?curid=1154209", "title": "Hoolock", "text": "Gli Hulok o Ulock (Hoolock ) sono un genere di primati appartenente alla famiglia Hylobatidae.\nDescrizione.\nRaggiungono una altezza di 60\u201390\u00a0cm, con una apertura delle braccia di 180\u00a0cm. Pesano dai 6 ai 9\u00a0kg.\nI sessi hanno le stesse dimensioni, ma \u00e8 presente un marcato dimorfismo sessuale per quanto riguarda il colore del pelo: i maschi sono di colore nero, con una banda bianca sulla fronte, mentre le femmine hanno una pelliccia di colore grigio-marrone, pi\u00f9 scura sul collo e sul torace. Entrambi i sessi presentano degli anelli di pelo bianco intorno agli occhi e alla bocca che danno alla faccia le sembianze di una maschera.\nBiologia.\nGli \"ulok\" hanno abitudini diurne e arboricole.La loro dieta consiste principalmente di frutti, insetti e foglie.Sono monogami.Adoperano per comunicare una complessa serie di vocalizi che, a differenza degli altri gibboni, non differiscono tra i due sessi, . \nLa gestazione dura 7 mesi.\nI cuccioli nascono con una pelliccia bianco crema che si scurisce verso i 6 mesi di et\u00e0 e assume il colore definitivo solo con il raggiungimento della maturit\u00e0 sessuale, che si ha tra gli 8 e i 9 anni di et\u00e0.\nL'aspettativa di vita in natura \u00e8 di circa 25 anni.\nDistribuzione e habitat.\nL'areale del genere si estende dall'Assam (nord-est dell'India), dove popola le foreste sulle rive del Brahmaputra, al Myanmar. Piccole popolazioni (poche centinaia di esemplari) vivono anche in Bangladesh e nella parte orientale del sud-ovest della Cina.\nTassonomia.\nIn passato gli \"ulok\" erano classificati come un sottogenere del genere \"Hylobates\". Di recente sono stati elevati al rango di genere a s\u00e9 stante.\nIl genere comprende ora 3 specie ( che precedentemente erano considerate sottospecie):"}
{"id": "1154210", "revid": "1776051", "url": "https://it.wikipedia.org/wiki?curid=1154210", "title": "Vinnie Vincent Invasion (album)", "text": "Vinnie Vincent Invasion \u00e8 il primo album in studio del gruppo musicale statunitense Vinnie Vincent Invasion, pubblicato il 2 agosto 1986 dalla Chrysalis Records.\nLe prime cinque canzoni del disco furono scritte da Vincent all'epoca della sua militanza nei Kiss. Il chitarrista le aveva proposte alla band per inserirle nel nuovo disco ma, quando non si trov\u00f2 l'accordo economico per il rinnovo del contratto, fu licenziato e cos\u00ec i brani finirono sul primo album dei Vinnie Vincent Invasion."}
{"id": "1154222", "revid": "38120", "url": "https://it.wikipedia.org/wiki?curid=1154222", "title": "Redhuvber", "text": "Il RedHuvber \u00e8 un cocktail che nasce dalla modifica del Negroni, nel quale viene sostituito nella versione aperitivo il campari bitter con il campari soda, rendendo il cocktail leggermente frizzante e pi\u00f9 leggero. \nPu\u00f2 essere in due versioni: \nIn ogni caso \u00e8 servito on the rocks e in un bicchiere Old fashioned."}
{"id": "1154225", "revid": "125580306", "url": "https://it.wikipedia.org/wiki?curid=1154225", "title": "Terra nostra", "text": "Terra nostra \u00e8 una telenovela brasiliana scritta dal giornalista Benedito Ruy Barbosa.\nOltre ad essere una classica telenovela che narra di una storia d'amore travagliata, racconta la situazione degli emigrati italiani a fine Ottocento e le loro speranze di condurre una vita migliore di quella che un'Italia neonata aveva loro riservato.\n\"Terra nostra\" \u00e8 prodotta da TV Globo ed \u00e8 stata trasmessa in Italia in prima visione su Rete 4 dal settembre 2000 al marzo 2001.\nTrama.\nLa storia inizia nel 1888, periodo in cui il Regno d'Italia era funestato da profonde disuguaglianze sociali.\nNel Paese, la povert\u00e0 dilagava e molti abitanti dovettero emigrare per cercare fortuna. Ed \u00e8 proprio su una nave di emigranti diretta in Brasile che comincia la vicenda.\nSulla nave \"Andrea I\" si intrecciano varie storie di italiani che partono con la speranza di una vita migliore. Tra di loro la bellissima Giuliana Splendore (Ana Paula Ar\u00f3sio, modella e attrice brasiliana di origini brianzole), una ragazza abruzzese che parte assieme ai genitori, Giulio e Donna Anna. La ragazza incontra un ragazzo siciliano Matteo Battistella (Thiago Lacerda), e tra i due nasce la passione.\nL'amore diventer\u00e0 ancora pi\u00f9 forte quando la nave sar\u00e0 colpita da un'epidemia di peste che contager\u00e0 anche i genitori di Giuliana. Morti, saranno gettati in mare come tutte le altre vittime. Giuliana rimane quindi incinta di Matteo ma non se accorge subito.\nDopo una lunga traversata, la nave giunge al porto di Santos e tra la folla i due innamorati si perdono e nonostante si chiamino e si cerchino, non riescono pi\u00f9 a ritrovarsi. \u00c8 qui che comincia l'odissea di \"Terra nostra\".\nGiuliana \u00e8 accolta a San Paolo dal noto banchiere Francesco Magliano (Raul Cortez), un grande amico di suo padre: l'uomo la tratta come una figlia. La ragazza conoscer\u00e0 cos\u00ec la perfida Jeanette (\u00c2ngela Vieira) e il dolce Massimiliano, rispettivamente moglie e figlio di Francesco Magliano, far\u00e0 poi amicizia con la saggia Mariana, governante di casa e verr\u00e0 un po' disprezzata da Luisa e Antonia, rispettivamente domestica e cuoca della casa.\nMatteo, invece, viene reclutato nella fazenda (piantagione) di propriet\u00e0 di Gumercindo Telles de Aranha (Ant\u00f4nio Fagundes) e della sua famiglia, formata da donna Maria De Socorro, sua moglie, e dalle due figlie: la dolce, remissiva e responsabile Angelica (Paloma Duarte) e la ribelle e passionale Rosana (Carolina Kasting). I coniugi avranno poi il tanto sospirato figlio maschio, Gumercindo II, nonostante l'et\u00e0 avanzata di Maria.\nGiuliana si accorge di essere rimasta incinta di Matteo e convince il padrone di casa Francesco Magliano a cercarlo. Costui si reca nella fazenda di Gumercindo il quale, mentendo per non perdere un ottimo lavoratore delle sue piantagioni, gli fa credere che questi si sia rifugiato in Argentina. A seguito di questa notizia Giuliana si avvicina al sensibile Massimiliano che, perdutamente innamorato di lei, ha definitivamente abbandonato la precedente vita dissoluta che conduceva fatta di donne dai facili costumi ed ubriacature notturne con gli amici. Quando quest'ultimo le chieder\u00e0 di sposarla dicendole che riconoscer\u00e0 e tratter\u00e0 il bambino come se fosse suo figlio, Giuliana, per non deludere la famiglia che l'ha accolta e trattata amorevolmente, sebbene ancora innamorata di Matteo, accetta la proposta.\nMatteo, dal canto suo, diventa l'oggetto del desiderio della possessiva Rosana. Lui cercher\u00e0 di respingerla in ogni modo, cercher\u00e0 pure di fuggire dalla fazenda ma Antenor, l'ex cacciatore di schiavi a servizio di Gumercindo, lo riporta indietro. La ragazza inventer\u00e0 una serie di bugie pur di farsi sposare. Alla fine riuscir\u00e0 nell'intento confessando a suo padre che Matteo l'ha disonorata. Ma la bugia viene presto scoperta, Gumercindo va su tutte le furie, ma il matrimonio ormai \u00e8 celebrato.\nNel frattempo Giuliana dopo il matrimonio d\u00e0 alla luce il bambino, mentre suo marito Massimiliano ed il suocero Francesco sono in viaggio d'affari, ma la perfida Jeanette, approfittando della perdita di sensi di Giuliana, ordina alla povera Mariana che dapprima si oppone ma costretta deve accettare suo malgrado, di portare il bambino in un orfanotrofio e le due fanno credere alla madre che il piccolo \u00e8 nato morto. Il bambino viene lasciato nella ruota di un convento di suore. Queste lo faranno immediatamente adottare da una coppia di spagnoli. Giuliana cade in depressione e solo grazie all'affetto di Massimiliano riuscir\u00e0 a riprendersi.\nAngelica, l'altra figlia di Gumercindo, invece, vuole farsi suora ma alla fine, convinta dalla madre e da padre Olavo, il sacerdote della parrocchia, cede e sposa il Dottor Augusto, avvocato, amico di studi di Massimiliano. Augusto, che \u00e8 figlio di un ricco fazendero, Ayrton Neves Marcondes amico di Gumercindo, ha, per\u00f2, una segreta relazione con un'italiana di origini siciliane, la sensuale Paola. Questa relazione con l'italiana, nonostante il matrimonio, assume toni grotteschi. Per poter frequentare con continuit\u00e0 Paola, Augusto le acquista una casa a San Paolo, a poca distanza da quella dove vive con la moglie Angelica e suo padre \u00e8 costretto a cedere un terzo della sua fazenda ai genitori di Paola, l'irascibile Anastasio e l'opportunista Ines, per lavare l'onta del disonore. Ayrton, padre di Augusto, inoltre, viene accidentalmente ferito alla testa da una pietra durante una sommossa popolare a San Paolo e perde momentaneamente la memoria e durante un colloquio con Gumercindo si confonde e svela il tradimento del figlio. Gumercindo si reca di corsa in visita alla figlia in citt\u00e0, s'insospettisce dei continui ritardi del genero e seguitolo di nascosto scopre la segreta relazione di costui con l'italiana e lo minaccia di far scoppiare uno scandalo se non metter\u00e0 fine al pi\u00f9 presto alla tresca. Augusto, invece, una volta partito il suocero, continuer\u00e0 a frequentare l'italiana. Ma il destino \u00e8 in agguato. Paola ed Angelica casualmente si conosceranno e diventeranno buone amiche. Paola insegner\u00e0 ad Angelica come fare la pasta al sugo, di cui Augusto \u00e8 golosissimo. Un giorno Augusto si reca a casa di Paola ma qui vi trover\u00e0 anche sua moglie e la relazione verr\u00e0 alla luce. Augusto si pente, anche perch\u00e9 Paola lo caccia, ed Angelica lo perdona.\nAnche Gumercindo, anni prima, aveva tradito sua moglie Maria con Annaclara (detta Nan\u00e0), una negra della fazenda che era schiava e da questa unione nacque un figlio, Jos\u00e8 Al\u00e7eou, cugino di Ces\u00ecu. Quest'ultimo, che lavora all'emporio della fazenda, sostiene di essere il figlio di Gumercindo (in realt\u00e0 suo padre \u00e8 Damian, il cocchiere di Francesco Magliano). Nan\u00e0, una volta liberati gli schiavi, fugge, sebbene sia incinta di Gumercindo e nonostante prometta alla moglie di lui di consegnarle il figlio non lo far\u00e0 mai.\nMatteo, venuto a sapere che Giuliana si \u00e8 sposata con Massimiliano, si rassegna a vivere con Rosana anche se il rapporto tra i due \u00e8 burrascoso. Gumercindo lo tratta come un figlio e lo mette a capo degli italiani che lavorano alla fazenda e non si oppone quando costui gli chiede di cacciare Antenor dopo che i due sono venuti alle mani. Antenor, per vendicarsi dell'italiano, si reca a San Paolo in cerca di Giuliana. Nel frattempo costei scopre dal cocchiere Damian che suo figlio non era morto ma che era stato lasciato nella sacra ruota del convento. Con l'aiuto del marito Massimiliano e del suocero Francesco cercher\u00e0 in tutti i modi di riaverlo ma le suore non rivelano loro il nome della coppia di spagnoli che l'hanno adottato. Giuliana, pazza di dolore, si scaglia come una furia su madame Janette, dalla quale viene separata solo dal marito e poi fugge dalla casa dei Magliano. Grazie al cocchiere Damian fa perdere le sue tracce e si rifugia a casa di Nan\u00e0, sorella di lui. Qui comincia a lavorare come lavandaia nella squallida periferia di San Paolo. Antenor, per\u00f2, convince Damian, dopo avergli riportato il figlio Ces\u00ecu che credeva disperso, a portarlo da Nan\u00e0, della quale \u00e8 innamorato e qui scopre il nascondiglio di Giuliana. Si reca, quindi, di corsa alla fazenda dove riveler\u00e0 a Matteo dove trovare Giuliana e gli racconta dell'abbandono di suo figlio. Costui convince il suocero a portarlo a San Paolo in viaggio d'affari e qui andr\u00e0 subito a trovare Giuliana. I due scoprono d'amarsi ancora e Matteo, una volta tornato alla fazenda, rivela al suocero il suo incontro con Giuliana e gli narra la vicenda del figlio. Gumercindo torna a San Paolo, minaccia i Magliano di portarli in tribunale se non ritrovano il figlio di Giuliana e Matteo e decide di portare Giuliana alla fazenda nonostante l'opposizione della figlia Rosana. La vita di Giuliana alla fazenda, per\u00f2, \u00e8 molto frustrante; vive nella stessa casa di Matteo aiutando la governante Leonora, moglie di Bartolomeo Migliavacca, un italiano molto amico di Matteo che sogna di produrre vino in Brasile, nelle faccende di casa ma non pu\u00f2 frequentare Matteo e viene costantemente punzecchiata dalla moglie di lui, Rosana.\nMassimiliano, nel frattempo, disperato per la fuga di Giuliana, riprende ad ubriacarsi spesso, dormendo durante il giorno. Suo padre cerca in tutti i modi il figlio di Giuliana ma senza successo finch\u00e9 le suore del convento lo mandano a chiamare dicendo che c'\u00e8 un bambino che \u00e8 stato abbandonato che ha gli stessi mesi del figlio di Giuliana. Proprio in quel mentre Giuliana si presenta a casa dei Magliano, assieme a Gumercindo, per denunciarli e portarli in tribunale, ma le viene fatto credere che quel bambino, che verr\u00e0 chiamato Franceschino, \u00e8 il suo e cos\u00ec torna a vivere col marito Massimiliano. Madame Janette, di contro, se ne va di casa e poi partir\u00e0 da sola per un lungo viaggio in Europa.\nGumercindo torna alla fazenda e riferisce a Matteo che Giuliana ha accettato quel figlio come suo e che \u00e8 tornata fra le braccia del marito. Matteo, allora, decide di dimenticare Giuliana e assieme a Rosana avr\u00e0 un figlio, Mario. Anche Giuliana avr\u00e0 una figlia con Massimiliano, Annina. Le cose paiono sistemate anche perch\u00e9 Matteo si dedica anima e corpo alla fazenda del suocero e Giuliana, dopo l'addio di Madame Janette \u00e8 ora la nuova padrona di casa Magliano.\nNel frattempo le condizioni di salute di Ayrton, padre di Augusto, peggiorano; perde definitivamente la memoria e viene rinchiuso in un ospizio dove, dopo poco tempo, morir\u00e0. Augusto si ritrova cos\u00ec a capo della fazenda, che molti anni prima suo padre aveva acquistato dai Magliano, ma non avendo esperienza di come si coltiva il caff\u00e8 chieder\u00e0 aiuto al suocero Gumercindo. Il fatto avviene proprio quando il prezzo del caff\u00e8 crolla a causa della sovraproduzione.\nMatteo viene a conoscenza da Antenor che il bambino che Giuliana sta crescendo come suo, scopre non essere suo figlio ma un piccolo orfano che il signor Francesco Magliano e Massimiliano hanno preso al convento per far rimanere la ignara Giuliana con Massimiliano(cosa che ella far\u00e0 poi per gratitudine), fugge dalla casa di Gumercindo abbandonando Rosana e suo figlio Mario per raggiungere la sua Giuliana e raccontarle tutto.\nMatteo riesce a trovare la casa dei Magliano Giuliana venuta a sapere la vera provenienza del piccolo Franceschino(nonostante abbia senso di colpa nel abbandonare quello che ha creduto suo figlio per un anno intero) segue Matteo anche se incinta dell'ancora marito Massimiliano.\nGiuliana alla fine si rifugia con Matteo in una pensioncina che si chiama Salamanca, gestita dall'arzilla Donna Dolores. Per un po' riescono a far perdere le loro tracce ma poi verranno scoperti.\nMatteo inizia a lavorare con Amedeo, un italiano conosciuto durante la traversata in nave e che per un periodo aveva lavorato alla fazenda di Gumercindo; insieme diventano soci del signor Magliano e si dedicano alla costruzione di case.\nAmedeo si innamora della figlia di Donna Dolores, Hortencia, che il marito Hernandez odia, perch\u00e9 geloso di Juanito, il figlio che hanno adottato. Juanito, in realt\u00e0, \u00e8 il figlio di Giuliana e Matteo, abbandonato da Mariana nell'orfanotrofio.\nFrancesco intanto si innamora di Paola, l'italiana che aveva ammaliato Augusto ma che poi lo aveva messo alla porta. I due vanno a vivere insieme e poi avranno una figlia, Aurora. Francesco, inoltre, realizzer\u00e0 il sogno di Paola: metter\u00e0 su un pastificio dove lei sar\u00e0 la proprietaria e socia di Francesco, presso il quale lavorer\u00e0 poi, anche Giuliana.\nMadame Jeanette imbufalita per il tradimento convince Massimiliano a riprendersi la figlia che ha avuto con Giuliana, ma dopo un po', impietositosi, gliela restituisce. Jeanette caccia Damian che nel frattempo aveva ritrovato suo figlio Ces\u00ecu. Costui \u00e8 ritenuto responsabile del fallimento del matrimonio tra Giuliana e Massimiliano poich\u00e9 aveva confessato a lei che il suo primo figlio non era morto ma era stato abbandonato alla sacra ruota dell'orfanotrofio.\nMatteo e Giuliana che si trovano alla pensione di Donna Dolores, dove Giuliana lavora come aiutante, scoprono che Juanito \u00e8 in realt\u00e0 il loro figlio che Madame Jeanette aveva sottratto per abbandonarlo all'orfanotrofio.\nPer averlo, Giuliana ha l'aiuto di Massimiliano che ingaggia un avvocato.\nHortencia rimane vedova di Hernandez, trovato morto nel suo letto con l'amante; il colpevole si dice sia il Signor Januario marito dell'amante; alla fine si scoprir\u00e0 che il colpevole \u00e8 Amedeo, che ha per\u00f2 reagito per legittima difesa.\nGiuliana ottiene Juanito e stipula un accordo con Hortencia, il bambino avr\u00e0 due madri, grazie anche alla testimonianza di Mariana che d\u00e0 la colpa di tutto a Madame Jeanette. Per questo viene licenziata ma portando con s\u00e9 Franceschino, il bambino che Francesco Magliano aveva adottato per far credere a Giuliana che quello fosse suo figlio.\nIntanto Madame Jeanette e Massimiliano vanno a casa di Gumercindo e l\u00ec Rosana e Massimiliano si innamorano. Massimiliano chiede ed ottiene il permesso dal signor Gumercindo di iniziare una vita insieme a sua figlia, anche se non possono sposarsi.\nLa storia non termina qui, Rosana va a vivere a casa di Madame Jeanette ma la sua unione con Massimiliano dura poco e la storia sprofonda nel drammatico: Matteo che poteva andare a trovare suo figlio nella casa di San Paolo di Gumercindo un giorno, spinto dalla rabbia bacia Rosana. Massimiliano viene a saperlo e caccia Rosana riportandola dal padre.\nGiuliana, venutolo a sapere anche lei, litiga con Matteo e minaccia di lasciarlo.\nIntanto inizia una grave crisi economica che colpisce l'intero Brasile e Gumercindo che \u00e8 socio bancario di Francesco Magliano \u00e8 in difficolt\u00e0 poich\u00e9 non riesce a vendere il caff\u00e8 il cui prezzo \u00e8 crollato. Lo stesso Magliano, fondatore della Banca Italo-Brasiliana \u00e8 costretto a chiudere per qualche tempo la banca perch\u00e9 \u00e8 sull'orlo del fallimento.\nJuanito ammalato di difterite muore. Giuliana e Matteo sostenendosi a vicenda supereranno il momento di crisi. Matteo, abbandona la societ\u00e0 con Amedeo e va a lavorare come operaio in un mulino. Ma a causa del suo carattere orgoglioso perde anche questo lavoro e si avvicina cos\u00ec alle idee degli anarchici, cosa che gli creer\u00e0 non pochi grattacapi.\nMadame Jeanette si innamora di Josu\u00e8 Monteiro Albes, il suo elegante cocchiere e alla fine si trasferisce con lui nella casa che Massimiliano fece preparare per lui e Giuliana.\nIl prezzo del caff\u00e8 rimane sempre basso e Gumercindo, viene salvato economicamente da Augusto, che nel frattempo \u00e8 divenuto deputato dello stato di San Paolo; questi infatti per riconoscenza nei confronti di suo suocero decide di vendere le fazenda ereditate da suo padre e consegnargli il denaro. Gumercindo pu\u00f2 cos\u00ec comprare il caff\u00e8 agli italiani che avevano fatto un contratto di mezzadria con la figlia Angelica, la quale aveva per un certo periodo amministrato entrambe le fazende.\nMassimiliano per dimenticare Giuliana che aveva vanamente cercato di riconquistare, accetta l'invito di suo padre di andare a Manaus in Amazzonia per raccogliere notizie sulle coltivazioni di caucci\u00f9 ma una volta giunto a destinazione non da pi\u00f9 sue notizie.\nFrancesco va a vivere nel frattempo di nuovo a Palazzo Magliano assieme ai suoceri e a Paola. Assume nuovamente Ces\u00ecu, Jos\u00e8 Al\u00e7eou, Damian e Nan\u00e0 mentre Antenor suo marito, ex cacciatore di schiavi, che pure vive con lei, va a servire Madame Jeanette e Josu\u00e8 che Luisa aveva scoperto essere Josu\u00e8 Medeiros II.\nMadame Jeanette scopre che tanti anni prima suo padre aveva vinto al gioco la fazenda del padre di Josu\u00e8 Medeiros, e che quest'ultimo si era suicidato dopo aver scoperto che le carte erano truccate. Per vendicarsi Josu\u00e8 II decide di farla innamorare per truffarla. Alla fine per\u00f2 i due si chiariscono e Madame Jeanette capisce che i sentimenti di Josu\u00e8 sono sinceri.\nFrancesco Magliano \u00e8 sempre pi\u00f9 in ansia per la sorte del figlio ma inaspettatamente, una notte, Massimiliano ritorna. \u00c8 decisamente cambiato e non pensa pi\u00f9 a Giuliana. Difatti riconquista Rosana, i due dimenticano i rispettivi consorti, vanno a vivere nella casa che un tempo apparteneva a Paola e, dopo qualche tempo, aspettano un figlio loro. Questo nonostante la disapprovazione di Gumercindo che finisce per ripudiare Rosana e consegnare suo figlio Mario a Matteo.\nMa il destino \u00e8 in agguato; Jos\u00e8 Al\u00e7eou scopre casualmente che Gumercindo \u00e8 il suo vero padre e comincia a frequentarlo. Fugge da casa Magliano e si reca alla fazenda e qui, assieme a Ces\u00ecu che era stato inviato per riportarlo indietro, svela a Gumercindo di essere figlio suo. Gumercindo lo riconosce come figlio e lo manda in un collegio per continuare gli studi. Tornato a San Paolo, inoltre, riabbraccia come figlia Rosana e benedice la sua relazione con Massimiliano.\nContemporaneamente Giuliana, esasperata dal fatto che Matteo non trova lavoro, anche perch\u00e9 si professa ormai un anarchico, decide di lasciarlo e riporta Mario da Rosana, ma sar\u00e0 proprio costei a farla desistere e a convincerla a tornare da lui. Matteo, pur di non perderla, rinnega il suo essere anarchico e accetta la proposta di Amedeo di riprendere a lavorare con lui. Nel frattempo Rosana rimane incinta di Massimiliano e dar\u00e0 alla luce un figlio maschio.\nPassano un paio di anni e Giuliana e Matteo, che nel frattempo hanno avuto un figlio, sono costretti a lasciare in fretta e furia la pensione Salamanca perch\u00e9 Matteo \u00e8 ricercato dalla polizia che vuole rimpatriarlo in Italia in quanto anarchico. Alla fine, grazie all'aiuto del signor Magliano, riescono a rimanere. Il Signor Francesco ha infatti intestato a Matteo e Massimiliano (e aggiunto come aiutante il padre di Paola, Anastasio) una fazenda che gestiranno insieme.\nMadame Jeanette e Josu\u00e8, su consiglio del signor Francesco, apriranno una elegante boutique, in cui venderanno articoli per signora. Si scopre alla fine che perdono il figlio che Jeanette aspettavano durante il parto.\nAl contrario Francesco Magliano e Paola avranno un secondo figlio.\nAugusto rinuncia a candidarsi a governatore dello stato di San Paolo, ma riuscir\u00e0 ugualmente a farsi eleggere senatore.\nNella versione originale trasmessa in Brasile, ma tagliata in quella italiana, nell'ultima puntata Giuliana scopre che il suo primo figlio Juanito non era morto di difterite all'ospedale, ma era sopravvissuto e curato ed allevato dalle suore del convento e da Mariana presso l'orfanotrofio dove lavora. Giuliana pu\u00f2 cos\u00ec riabbracciare il figlio che credeva perduto.\nDiffusione.\nQuesta telenovela brasiliana ha realizzato nel paese d'origine oltre il 70% di share con 35 milioni di telespettatori nazionali e 200 milioni di telespettatori mondiali.\n\u00c8 stata trasmessa in Argentina, Australia, Cile, Canada, Stati Uniti d'America, Romania, Ungheria, Russia, Grecia, Tahiti, Croazia, Per\u00f9, Ecuador, Portogallo e Spagna.\nIn Italia, trasmessa da Rete 4 in fascia preserale, \u00e8 partita con un 5% di share arrivando a raggiungere una media di 2.700.000 telespettatori ed uno share del 10,50%, e sfiorando il 13,40%. L'ufficio stampa e tutta la promozione in Italia sono stati affidati ad Andrea David Quinzi e, il 28 febbraio 2001, la serie ha toccato il suo record di ascolti con 3.823.000 telespettatori e il 13,40% di share. L'ultima puntata, trasmessa il venerd\u00ec 30 marzo 2001, \u00e8 stata seguita da 3.324.000 telespettatori con il 12,18% di share\nA partire dal 2008 \u00e8 stata riproposta due volte consecutivamente da Rai 3. \nNella primavera-estate 2012 \u00e8 stata riproposta su Rai Premium, mentre nell'Agosto 2013 torna in onda su Rai 3 alle ore 13.10.per poi passare alla fascia oraria pomeridiana delle 15.10.\nNell'estate-inverno 2014-2015 \u00e8 stata di nuovo trasmessa su Rai Premium, canale 25 del digitale terrestre, alle ore 13.10 in replica alla puntata delle 19.10 della Sera prima.\nNell'autunno- inverno del 2016 viene trasmetto su TV2000 canale 28 del digitale terrestre, dalle 13.10 circa alle 15.00.\nL'11 maggio 2000 il Presidente della Repubblica italiana Carlo Azeglio Ciampi, durante una visita in Brasile ha visitato il set della telenovela presso gli studi di Rede Globo, a Rio de Janeiro\nDoppiaggio italiano.\nL'edizione italiana \u00e8 curata da Ludovica Bonanome per Mediaset. Il doppiaggio \u00e8 stato eseguito a Torino dalla Videodelta. Quando la serie \u00e8 passata dalla Mediaset alla RAI, nei titoli di coda il credito relativo alla responsabile dell'edizione italiana non viene pi\u00f9 scritto, limitandosi a riportare la societ\u00e0 di doppiaggio.\nSeguito.\n\u00c8 stato creato e trasmesso un seguito, \"Terra nostra 2 - La speranza\", scritto sempre da Benedito Ruy Barbosa e ambientato negli anni '30, trasmesso in Italia dal 27 settembre 2002."}
{"id": "1154227", "revid": "1543377", "url": "https://it.wikipedia.org/wiki?curid=1154227", "title": "Sempre libera", "text": "Sempre libera \u00e8 il secondo album del soprano russo Anna Netrebko, pubblicato nell'agosto 2004.\nAccompagnata dalla Mahler Chamber Orchestra diretta dal Maestro Claudio Abbado, da altri solisti e dal Coro Sinfonico di Milano \"Giuseppe Verdi\", la Netrebko interpreta alcune famose arie di opere italiane.\nL'album raggiunge l'ottava posizione nella classifica Classical Albums e la decima in Germania."}
{"id": "1154230", "revid": "765341", "url": "https://it.wikipedia.org/wiki?curid=1154230", "title": "Nomascus", "text": "Nomascus () \u00e8 un genere di primati della famiglia degli Hylobatidae, le cui specie sono comunemente chiamate \"Gibboni\".\nDescrizione.\nLe specie di questo genere sono i gibboni pi\u00f9 grandi dopo il siamango: la lunghezza del corpo \u00e8 di circa 60\u00a0cm e il peso \u00e8 tra 7 e 8\u00a0kg. Hanno un marcato dimorfismo sessuale, non nelle dimensioni, che sono approssimativamente eguali per maschi e femmine, ma nel colore. I maschi sono prevalentemente neri, mentre le femmine hanno un colore bruno-giallastro con una macchia nera alla sommit\u00e0 della testa. A volte le femmine hanno nere anche le dita e il petto e qualche altra parte del loro corpo pu\u00f2 essere di colore scuro.\nBiologia.\nCome gli altri gibboni le specie di questo genere hanno attivit\u00e0 diurna e vita arboricola e vivono in gruppi familiari costituiti da coppie monogame e prole. L'estensione del territorio controllato da ciascuna famiglia \u00e8 tra 30 e 40 ettari. I vocalizzi sono relativamente semplici e omogenei rispetto a quelli delle altre specie di gibboni.\nAlimentazione.\nLa dieta consiste soprattutto di frutta ma include foglie, altri alimenti vegetali e occasionalmente insetti\nRiproduzione e sviluppo.\nLa gestazione dura circa sette mesi e si conclude con la nascita di un solo piccolo. Il colore del neonato, indipendentemente dal sesso, \u00e8 giallo oro e diviene nero dopo circa sei mesi. Quando \u00e8 raggiunta la maturit\u00e0 sessuale (tra i 5 e gli 8 anni di et\u00e0) le femmine acquistano il loro caratteristico colore chiaro, mentre i maschi rimangono neri.\nDistribuzione e habitat.\nL'areale \u00e8 a nord-est di quello degli altri gibboni e comprende zone della Cina meridionale (oggi solo lo Yunnan e l'isola di Hainan), del Vietnam, Laos e della Cambogia orientale. A parte lo Yunnan, il resto dell'areale \u00e8 limitato a ovest dal Mekong. L'abitat \u00e8 la foresta pluviale tropicale\nTassonomia.\nIl genere comprende le seguenti specie:"}
{"id": "1154233", "revid": "1543377", "url": "https://it.wikipedia.org/wiki?curid=1154233", "title": "Contea di Powder River", "text": "La contea di Powder River (in inglese Powder River County) \u00e8 una contea del Montana, negli Stati Uniti. Il suo capoluogo amministrativo \u00e8 Broadus.\nStoria.\nLa contea di Powder River venne istituita nel 1919.\nGeografia fisica.\nLa contea ha un'area di 8.542 km\u00b2 di cui lo 0,02% \u00e8 coperto d'acqua. Confina con le seguenti contee:"}
{"id": "1154237", "revid": "234493", "url": "https://it.wikipedia.org/wiki?curid=1154237", "title": "Flavio Tosi", "text": "Biografia.\nSi \u00e8 diplomato al Liceo Ginnasio Statale Scipione Maffei di Verona. Ha esercitato la professione di tecnico informatico prima di dedicarsi interamente alla politica.\nCarriera politica.\nNel 1994, a 25 anni, \u00e8 stato eletto Consigliere comunale a Verona: da allora \u00e8 sempre stato capogruppo del gruppo consiliare della Lega Nord. Dal 1997 al 2003 ha ricoperto il ruolo di Segretario provinciale della Lega Nord - Liga Veneta. Nell'aprile del 2000 \u00e8 stato eletto Consigliere regionale della Regione Veneto ricoprendo l'incarico di capogruppo della Liga Veneta dal 2000 al 2002 subentrando a Gian Paolo Gobbo ed \u00e8 stato rieletto poi alle ultime elezioni del 2005, ottenendo il record assoluto di preferenze tra tutti i candidati (28.000 preferenze).\nNel 2004 appoggiato solo dalla Lega Nord si candida a Presidente della Provincia di Verona ottenendo il 13,2%. Ha ricoperto la carica di Assessore regionale alla Sanit\u00e0 sino al 25 giugno 2007 quando si \u00e8 dimesso per assumere quella di Sindaco di Verona. Dal 2008 \u00e8 Presidente della Liga Veneta subentrando a Manuela Dal Lago sotto la segreteria di Giampaolo Gobbo.\nIl 7 maggio 2012 Tosi viene rieletto a Sindaco di Verona per un secondo mandato con il 57% dei voti, scalzando cos\u00ec il candidato di centrosinistra Michele Bertucco (22%), quello di centrodestra Luigi Castelletti (8,8%) e il candidato del Movimento 5 Stelle Gianni Benciolini (9,3%). Il 3 giugno 2012 \u00e8 eletto nuovo Segretario nazionale della Liga Veneta.\nIl 6 ottobre 2013 dal Palabam di Mantova, Flavio Tosi lancia la Fondazione \u201cRicostruiamo il Paese\u201d. L'obiettivo della Fondazione \u00e8 quello di organizzare le primarie nazionali di Centro Destra e di sostenere la candidatura di Tosi a leader della coalizione.\u00a0 La Fondazione \u00e8 presente su tutto il territorio nazionale tramite una rete di comitati provinciali: i Fari.\nNel maggio 2014 \u00e8 candidato per la Lega Nord alle Elezioni Europee nella Circoscrizione Italia Nord-Orientale, che comprende le Regioni Emilia-Romagna, Friuli-Venezia-Giulia, Trentino Alto-Adige e Veneto. Raccogliendo quasi 100.000 preferenze, Tosi \u00e8 il politico pi\u00f9 votato a Verona e provincia, e il secondo pi\u00f9 votato in Regione Veneto. Fin dall'inizio della campagna elettorale, Tosi aveva annunciato che si trattava di una candidatura di servizio, pertanto rinuncia al seggio europeo e continua la sua attivit\u00e0 da Sindaco di Verona.\nAmministrative 2007.\nDopo un lungo braccio di ferro all'interno della Casa delle Libert\u00e0 che ha portato alla possibilit\u00e0 di due candidati di centrodestra (Tosi per la Lega ed Alleanza Nazionale, Alfredo Meocci per l'UDC), la presa di posizione dei leader nazionali della Lega ha portato i vertici nazionali di Forza Italia ad appoggiare Tosi quale candidato unico (mentre Meocci si accontent\u00f2 dell'incarico di vicesindaco). Alle elezioni amministrative del 27-28 maggio 2007, Tosi ha vinto contro il sindaco uscente Paolo Zanotto con il 60,75% dei voti, dopo una campagna elettorale incentrata su problemi sociali come la sicurezza, la povert\u00e0 e il degrado urbano.\nSindaco di Verona.\nAppena eletto sindaco, ha chiuso il campo nomadi di Boscomantico, sgomberato la ex scuola materna Parini di Borgo Venezia occupata abusivamente dal centro sociale La Chimica (sgombero effettivamente compiuto poche settimane dopo; al suo posto sono iniziati nel novembre del 2008 i lavori per realizzare un centro di aggregazione sociale, intitolato al giovane Nicola Tommasoli, portato a termine nel maggio 2010) e di iniziare una serie di tagli alle spese inutili (egli stesso ha dato l'esempio rinunciando all'auto blu).\nIl suo primo atto come sindaco \u00e8 stato quello di togliere dal suo ufficio la foto ufficiale del Presidente della repubblica Giorgio Napolitano, sostituendola con quella di Sandro Pertini, in quanto ritiene Napolitano non rappresentativo della nazione Va comunque detto che l'affissione del ritratto del Presidente della Repubblica in carica negli uffici degli enti locali \u00e8 solo una consuetudine, e non \u00e8 obbligatoria per legge; inoltre, il ritratto di Napolitano \u00e8 stato ripristinato nel 2010, alcuni mesi prima della visita a Verona del Presidente Napolitano, invitato proprio da Tosi per le celebrazioni dell'Unit\u00e0 d'Italia.\nTra i provvedimenti varati dalla giunta Tosi, vi \u00e8 stata l'ordinanza anti-prostituzione, che vieta, in tutto il territorio comunale, di fermare il proprio veicolo per contrattare prestazioni sessuali; mentre per salvaguardare l'igiene pubblica \u00e8 stata emessa un'altra ordinanza, che vieta, tra le altre cose, di consumare cibo da asporto vicino all'ingresso dei monumenti cittadini, di gettare rifiuti per strada, di imbrattare gli edifici, di effettuare bisogni corporali in luoghi pubblici. Tale ordinanza ha fatto discutere quando sulla stampa \u00e8 apparsa la notizia che un bambino di quattro anni era stato multato per aver mangiato un panino davanti a Palazzo Barbieri. Tosi ha per\u00f2 chiarito che ad essere stato multato non \u00e8 certo il bambino, che come minore non \u00e8 ovviamente perseguibile, bens\u00ec i genitori, che anch'essi stavano consumando dei panini e sono stati multati solo dopo che i vigili urbani li avevano inutilmente invitati ad allontanarsi. Tosi ha inoltre vietato la consumazione di bevande alcoliche in alcuni luoghi del centro e nei vari giardini pubblici (esclusi naturalmente i plateatici concessi in uso ai pubblici esercizi).\nNel luglio 2008 la giunta Tosi ha approvato il progetto di riqualificazione della zona delle ex Cartiere Fedrigoni che prevede la demolizione delle strutture industriali abbandonate e la costruzione di un centro commerciale con parcheggio sotterraneo, un parco pubblico e due grattacieli con funzioni direzionali alte circa 100 metri. In ottobre il consiglio comunale ha approvato il progetto e sono iniziati i lavori di demolizione, terminati nel gennaio 2009. Tuttavia, a fine marzo 2011 i lavori non sono iniziati in quanto manca ancora un progetto sul sistema di viabilit\u00e0 nel quartiere.\nSul campo nomadi di Boscomantico, Tosi ha denunciato il fallimento della politica di integrazione perseguita dalla precedente giunta di centrosinistra, alla luce dei molti episodi criminosi ad esso collegati (la stessa Procura della Repubblica di Verona ha definito il campo \"una fucina di delinquenza\"), ed ha avviato contatti con l'Istituto Don Calabria ed il vescovo di Verona Zenti per trovare una nuova sistemazione per i nomadi.\nAl momento di scegliere due rappresentanti del comune per l'Istituto Veronese per la Resistenza, il consiglio comunale ha optato per Andrea Miglioranzi (detto \"Andron\" militante del Veneto Fronte Skinheads ed appartenente al gruppo musicale veronese di estrema destra Gesta Bellica), eletto nella lista di Tosi e membro del Movimento Sociale Fiamma Tricolore, e Lucia Cametti di Alleanza Nazionale. Il fatto, oltre ad aver suscitato vive polemiche, ha portato a vari articoli sui principali giornali nazionali. In seguito a queste proteste Miglioranzi si \u00e8 dimesso dalla carica; al suo posto il consiglio comunale di Verona ha nominato il consigliere Giampaolo Beschin. Tosi ha ribadito che le nomine non sono state decise da lui, ma dal consiglio comunale su indicazione dei capigruppo della maggioranza, e ha comunque difeso la scelta, affermando la necessit\u00e0 non di \"riscrivere la storia, ma di approfondirla in una visione pluralista\".\nPoliticamente Tosi, pur appartenendo ad una giunta di centrodestra, per quanto riguarda l'ordine pubblico ha fatto spesso fronte comune (oltre che con l'ex sindaco di Treviso, il leghista Gentilini) anche con alcuni sindaci di centrosinistra (tra cui il sindaco di Padova Zanonato, il vicentino Variati, il veneziano Cacciari, il salernitano De Luca, il bolognese Cofferati e il fiorentino Domenici) dichiarando che i sindaci dovrebbero avere a tal proposito maggiori poteri, e che nei problemi di ordine pubblico non \u00e8 la politica che conta, ma il buon senso.\nNel mese di gennaio 2011, il quotidiano finanziario Il Sole 24 Ore ha pubblicato i risultati di un sondaggio sull'indice di gradimento degli elettori nei confronti dei sindaci dei capoluoghi di provincia italiani nel periodo settembre-dicembre 2010. In questa classifica Tosi \u00e8 al terzo posto, ex aequo con il sindaco di Salerno Vincenzo De Luca, con un consenso stimato al 65%, in calo rispetto agli analoghi sondaggi degli anni precedenti..\nNel mese di marzo 2011, Tosi \u00e8 risultato essere con il 68,1% di consensi il sindaco pi\u00f9 amato d'Italia secondo l'indagine presentata dalla 14ma edizione di \"Monitor Citt\u00e0\", a pari merito con il collega di Firenze Matteo Renzi.\nNel mese di novembre 2010, Tosi ha revocato la carica di assessore a Mario Rossi (Udc), entrato nell'esecutivo un mese prima. Il motivo della cacciata \u00e8 stata l'affermazione di Rossi che \"il vero sindaco di Verona \u00e8 Roberto Bolis\", portavoce di Tosi e direttore dell'ufficio stampa del Comune. Mario Rossi metteva cos\u00ec l'indice sul ruolo e sulla retribuzione del portavoce del sindaco. Un anno dopo, grande scalpore ha suscitato un articolo del settimanale \"L'Espresso\", che riportava lo stipendio annuo di Roberto Bolis: 170.000 euro. L'articolo denunciava il fatto che tale compenso fosse ben maggiore di quello del direttore generale e del segretario generale del Comune di Verona, e fosse pagato con i soldi dei contribuenti veronesi.\nAmministrative 2012.\nIl 7 maggio 2012 viene rieletto per la seconda volta consecutiva Sindaco di Verona ottenendo al primo turno il 57% dei voti. Tosi era appoggiato principalmente dalla Lega Nord e poi da una serie di liste civiche ed ha avuto la meglio sul candidato di centrosinistra Michele Bertucco (22%), sul candidato di centrodestra Luigi Castelletti (8,8%) e sul candidato del Movimento 5 Stelle Gianni Benciolini (9,3%). La sua lista \"Civica per Verona Tosi Sindaco\" ha ottenuto il 37,23% dei consensi (raddoppiando il risultato del 16,4% del 2007) eleggendo ben 17 consiglieri comunali su 33 totali, mentre la lista della Lega Nord ha ottenuto il 10,72% eleggendo 5 consiglieri.\nEuropee 2014.\n\u00c8 candidato nella Circoscrizione Italia nord-orientale (che raccoglie i collegi di Emilia-Romagna, Veneto, Trentino-Alto Adige e Friuli-Venezia-Giulia) per la Lega Nord alle Elezioni europee del 2014. Con 99.567 voti \u00e8 il secondo nella Circoscrizione Nord Est dopo il Segretario Salvini (108.238 voti). L'11 luglio 2014 rassegna le dimissioni per continuare la sua attivit\u00e0 da Sindaco di Verona, al suo posto subentra Lorenzo Fontana.\nLa candidatura alla presidenza della Regione Veneto e l'espulsione dalla Lega.\nA seguito di alcuni contrasti con la dirigenza nazionale del partito sulla formazione delle liste e le alleanze per le elezioni regionali, Tosi nel febbraio 2015 ha avanzato la possibilit\u00e0 di candidarsi alla presidenza della regione Veneto. Ci\u00f2 lo ha portato fortemente in disaccordo con il segretario del partito Matteo Salvini, data la volont\u00e0 di quest'ultimo di ricandidare il governatore uscente leghista Luca Zaia.\nCome noto Tosi \u00e8 il fondatore di \"Ricostruiamo il Paese\" un movimento che \u00e8 strutturato come un vero e proprio partito politico anche se \u00e8 una fondazione. L'organizzazione politica \u00e8 presente in tutta Italia con proprie sedi chiamate \"fari\". Attualmente sono 54 le sedi presenti in Italia.\nIl 2 marzo viene nominato dal consiglio federale leghista un commissario ad acta della Liga Veneta per le elezioni regionali del 2015, nella persona di Gianpaolo Dozzo. In sostanza con tale nomina si \u00e8 commissariato Tosi, segretario della Liga. Il 6 marzo il Consiglio federale della Liga veneta, guidata da Tosi, respinge il commissariamento deciso da Salvini, ma quest'ultimo ha dichiarato che il commissariamento resta. Il 7 marzo Tosi ha dichiarato che non lascer\u00e0 la sua Fondazione che ora ha anche tre rappresentanti nel consiglio regionale in Veneto dopo la rottura con la Lega Nord.\nDal 9 marzo il tesseramento a tale fondazione, a seguito della decisione del consiglio federale leghista, sar\u00e0 incompatibile con l'appartenenza alla Lega Nord. Salvini da giorni paventava la possibilit\u00e0 di espulsione dalla Lega di Tosi, cosa che \u00e8 poi avvenuta il 10 marzo.\nIl 14 marzo annuncia la sua candidatura alla presidenza del Veneto per le elezioni del 31 maggio sostenuto da Area Popolare, Partito Pensionati e dalle liste \"Lista Tosi\", \"Il Veneto del Fare\", \"Unione Nord-Est\" e \"Veneto Stato - Razza Piave\". Il 31 maggio con l'11,86% dei voti arriva 4\u00ba alle elezioni dietro a Luca Zaia (Lega Nord), Alessandra Moretti (PD) e Jacopo Berti (M5S). Rinuncer\u00e0 al posto in consiglio regionale per rimanere sindaco.\nLa posizione sul referendum e le amministrative del 2017.\nIn vista del referendum costituzionale del 4 dicembre 2016 sostiene il S\u00cc allineandosi al Governo Renzi. Alle comunali del giugno 2017 a Verona con \"Fare!\" sostiene la compagna Patrizia Bisinella come candidata sindaco ma risulter\u00e0 sconfitta al ballottaggio dal candidato del centro-destra Federico Sboarina. Attualmente \u00e8 capogruppo della \u201cLista Tosi\u201d che aveva preso il 16% con 3 eletti.\nLe politiche del 2018 e le regionali del 2020.\nIl 19 dicembre del 2017 Tosi insieme a Enrico Zanetti (Scelta Civica), Enrico Costa e Maurizio Lupi (ex Alternativa Popolare), Saverio Romano (Cantiere Popolare) e Raffaele Fitto (Direzione Italia) d\u00e0 vita a Noi con l'Italia. Si candida per il Senato nel proporzionale di Verona, Padova e Vicenza.\nNoi con l'Italia non raggiunger\u00e0 per\u00f2 la soglia di\nsbarramento fissata al 3% e dunque Tosi non sar\u00e0 eletto.\nIn occasione delle elezioni regionali in Veneto del 2020 si accorda con Silvio Berlusconi per inserire nella lista di Forza Italia alcuni suoi fedelissimi vedi il consigliere comunale di Verona e suo ex assessore Alberto Bozza che verr\u00e0 eletto con 3602 preferenze.\nLa ricandidatura a sindaco di Verona.\nNel febbraio del 2022 viene proposto da Forza Italia come sindaco di Verona.\nAltre vicende.\nVicenda giudiziaria per violazione della legge Mancino.\nNel 2001 Flavio Tosi viene rinviato a giudizio su accusa del procuratore Guido Papalia per aver violato la legge Mancino ai danni di individui di etnia Rom e Sinti. Nell'agosto 2001 venne organizzata, dalla Lega Nord di Verona, una campagna di protesta contro un campo nomadi abusivo intitolata \"Firma anche tu per mandare via gli zingari dalla nostra citt\u00e0\". Gli organizzatori (Flavio Tosi, Barbara Tosi, Matteo Bragantini, Enrico Corsi e Maurizio Filippi) vennero accusati di avere organizzato una campagna firme razzista.\nIn primo grado, nel 2005, vennero condannati a sei mesi di reclusione e a tre anni di interdizione a partecipare ad elezioni politiche ed amministrative. A tutti gli imputati veniva riconosciuta la sospensione condizionale della pena. La sentenza condanna altres\u00ec gli imputati a rifondere le parti civili costituite del danno subito. Le motivazioni della sentenza di condanna adducono al fatto che gli imputati hanno \u00ab\"diffuso idee fondate sulla superiorit\u00e0 e sull'odio razziale ed etnico e incitato i pubblici amministratori competenti a commettere atti di discriminazione per motivi razziali ed etnici e conseguentemente creato un concreto turbamento alla coesistenza pacifica dei vari gruppi etnici nel contesto sociale al quale il messaggio era indirizzato.\"\u00bb\nIl 30 gennaio 2007 si svolgeva a Venezia il processo d'appello. Il giudice riduceva le pene, assolvendo i leghisti dall'accusa di \"istigazione alla discriminazione\" perch\u00e9 il fatto non sussiste, pur confermando la condanna per aver organizzato una propaganda di idee fondate sull'odio e sulla superiorit\u00e0 etnica e razziale.\nLa Corte, infatti, riteneva che la petizione promossa dagli imputati fosse di per s\u00e9 lecita, ma riconosceva che la campagna mediatica promossa diffondesse idee fondate sulla superiorit\u00e0 e sull'odio razziale. All'attenzione dei Giudici di secondo grado venivano, in primo luogo, i manifesti che recavano gli slogan \"firma anche tu per mandare via gli zingari\", \"no ai campi nomadi. Sabato 15 settembre firma anche tu per mandare via gli zingari\", \"via gli zingari da casa nostra\".\nI mesi di reclusione venivano, di conseguenza, ridotti da sei a due.\nIl 13 dicembre 2007 la Cassazione annullava la sentenza d'appello ritenendola carente sotto il profilo motivazionale, rinviando Tosi e gli altri imputati a nuovo giudizio.\nIl 20 ottobre 2008 la corte d'appello di Venezia ha confermato la condanna di Tosi e degli altri imputati a due mesi di reclusione, pena sospesa. La Corte si \u00e8 riservata sessanta giorni per il deposito della motivazione. Tosi ha annunciato l'intenzione di ricorrere in Cassazione.\nL'11 luglio 2009 la Cassazione ha condannato in via definitiva Flavio Tosi a due mesi di reclusione, con sospensione della pena.\nNell'ottobre 2009 Tosi \u00e8 stato condannato dalla Cassazione a 4\u00a0000 euro di multa e alla sospensione per tre anni dai pubblici comizi.\nIl caso del film \"Francesca\".\nLa versione originale del film \"Francesca\" del regista romeno Bobby Paunescu, presentato nella sezione \"Orizzonti\" della 66\u00aa Mostra internazionale d'arte cinematografica di Venezia contiene in apertura un insulto al sindaco Tosi, pronunciato dal padre della protagonista il quale vuole dissuadere la ragazza, una maestra di scuola materna, dall'emigrare in Italia, oltre ad un epiteto scurrile rivolto dal medesimo alla parlamentare del PdL Alessandra Mussolini. In commento a questo fatto, Tosi ha inviato un comunicato stampa nel quale sottolinea gli ottimi rapporti tra l'amministrazione e la comunit\u00e0 romena di Verona, evidenziati, tra l'altro, dall'apprezzamento rivolto dal console di Romania Tiberio Mugurel Dinu nei confronti del sindaco, dopo la decisione dell'amministrazione comunale di collaborare con il governo di Bucarest per realizzare in citt\u00e0 un centro culturale romeno.\nA margine del comunicato, Tosi stesso dichiara che \u00abQuesto \u00e8 il rapporto tra l'Amministrazione comunale e la laboriosa comunit\u00e0 romena residente a Verona (circa 8 mila persone, quasi il 3% della popolazione, la pi\u00f9 numerosa comunit\u00e0 straniera in citt\u00e0) con la quale esiste una collaborazione reciproca e costruttiva. Lo sanno benissimo i Romeni di Verona, non lo sa il signor Paunescu, vittima anch'esso, forse, dei pregiudizi che il suo film vorrebbe combattere\u00bb Successivamente, Tosi ha annunciato querela nei confronti del regista romeno.\nIl caso della \"promozione della moglie\".\nNel 2007 poco dopo l'elezione di Flavio Tosi a sindaco di Verona, sua moglie, Stefania Villanova, venne promossa da semplice impiegata a capo della segreteria dell'assessore alla Sanit\u00e0 della Regione Veneto (l'assessorato la cui carica politica era stata appena lasciata da Tosi), passando da uno stipendio di 25.000 euro lordi annui ad uno di 70.000 euro.\nTale promozione venne subito aspramente criticata in particolare in quanto quel ruolo viene generalmente affidato a laureati, anche se \nsu quest'ultimo punto si tratta pi\u00f9 di una questione di opportunit\u00e0 politica che di merito giuridico, in quanto \u00e8 stata proposta dalla giunta Galan e approvata dal Consiglio Regionale nel 2003, una legge regionale che contempla la possibilit\u00e0 di incarico dei capi segreteria degli Assessori senza concorso.\nIn particolare il consigliere regionale del Pd Franco Bonfante, relativamente alla promozione della Villanova da semplice impiegata a dirigente della sanit\u00e0 veneta senza averne i titoli, scrisse che essa fu dovuta a uno scambio di favori politici fra Tosi e altri leghisti.\nLo strascico giuridico per diffamazione seguito alla vicenda tra Bonfante e la Villanova, si \u00e8 concluso con la vittoria in tribunale del consigliere regionale.\nDa parte sua, Tosi replic\u00f2 a chi lo accusava di nepotismo che colei che sarebbe diventata sua moglie lavorava in Regione ormai da anni, prima ancora della sua elezione a consigliere regionale, occupando un posto di primo piano nell'assessorato.\nLe divergenze con Bossi.\nIntorno al 2011 ha assunto una linea politica all'interno della Lega Nord divergente da quella del leader Bossi. Divergenze che si sono acuite con la volont\u00e0, da parte di Tosi, di presentare una propria lista alle elezioni comunali del 2012.\nNel febbraio 2012 Tosi viene allontanato dal Parlamento Padano in cui ricopriva l'incarico di vicepresidente. La motivazione ufficiale afferma che ci\u00f2 \u00e8 avvenuto a causa delle numerose assenze del sindaco di Verona alle sedute dell'organo leghista. I mass media, invece, hanno ipotizzato che la causa di questa espulsione sia dovuta alle contrapposizioni tra Tosi e Bossi.\nAffermazioni sui gay.\nNel settembre 2013, Tosi, durante \"La Zanzara\" su Radio 24, ha affermato: \u00abPensare che i gay siano malati \u00e8 un'opinione legittima, non \u00e8 reato. Fino a qualche anno fa l'Oms, l'Organizzazione mondiale della Sanit\u00e0, metteva l'omosessualit\u00e0 nella categoria delle malattie, voi pensate che all'Oms fossero tutti omofobi? Bisogna avere rispetto di tutte le opinioni. Non sono d'accordo, ma non posso aver il diritto di impedire che uno dica che l'omosessualit\u00e0 \u00e8 una malattia\u00bb. \u00abIl Gay Pride? Chi lo organizza sbaglia perch\u00e9 \u00e8 una carnevalata. E fare una carnevalata non aiuta\u00bb.\nIl 4 febbraio 2015, in qualit\u00e0 di sindaco di Verona, Tosi ha aperto ai registri per le coppie di fatto. La citt\u00e0 di Verona rilascer\u00e0 quindi un attestato alle famiglie anagrafiche unite da vincolo affettivo, caratterizzate da una convivenza stabile e duratura, senza alcuna distinzione di sorta. La scelta del sindaco \u00e8 stata fortemente criticata dal leader del suo partito, Matteo Salvini, ed accolta tiepidamente dalle associazioni gay.\nLe divergenze con Salvini.\nLa linea politica di Tosi diverge in modo significativo da quella di Salvini. Il primo \u00e8 per un'alleanza con i moderati e una Lega non lepenista e dunque per un modello di partito non di destra ma moderato.\nIl 2 marzo 2015 Salvini lancia un aut aut a Tosi: scegliere tra la Fondazione fondata dallo stesso sindaco veronese o la Lega.\nIl 4 marzo 2015 tre consiglieri regionali vicino a Tosi (Luca Baggio, Matteo Toscano e Francesco Piccolo) fondano un nuovo gruppo nel consiglio regionale veneto sancendo cos\u00ec la rottura politica con la Lega.\nIl 7 marzo 2015 sei parlamentari della Lega di area tosiana annunciano di essere pronti ad uscire dal gruppo parlamentare del partito di Salvini nel caso in cui avvenga la rottura definitiva tra la Lega Nord e Tosi; inoltre il 10 marzo 2015 Tosi viene espulso dalla Lega Nord a seguito dello scontro con il segretario Matteo Salvini.\nIl 13 marzo tre assessori della giunta Zaia annunciano l'uscita dalla Lega Nord e la costituzione di un nuovo gruppo in seno al consiglio regionale veneto pro-Tosi. \u00c8 il secondo gruppo che sostiene Tosi in seno all'assise veneta.\nCondanna per diffamazione.\nDopo anni di polemiche e cause legali, il 30 settembre 2019 viene condannato in primo grado per aver diffamato il giornalista Sigfrido Ranucci di Report.\nL\u2019accusa di peculato.\nNel giugno 2020, in relazione a un\u2019indagine della Dda di Verona contro la \u2018ndrangheta, viene accusato di concorso in peculato poich\u00e9 l\u2019ex presidente della municipalizzata dei rifiuti, Andrea Miglioranzi (ai domiciliari), avrebbe distratto circa 5.000 euro per pagare la fattura di un\u2019agenzia di investigazioni privata su prestazioni in realt\u00e0 mai eseguite in favore dell\u2019azienda bens\u00ec per l'ex sindaco."}
{"id": "1154239", "revid": "1305772", "url": "https://it.wikipedia.org/wiki?curid=1154239", "title": "Banque Centrale de Mauritanie", "text": "La Banque Centrale de Mauritanie (BCM) \u00e8 la banca centrale della Mauritania; \u00e8 l'istituto che emette la moneta nazionale, l'ouguiya mauritana, e che, pi\u00f9 in generale, ne gestisce la politica monetaria. \nLa banca ha sede a Nouakchott e il suo attuale governatore \u00e8 Kane Ousmane.\nStoria.\nLa banca \u00e8 stata creata con tre leggi risalenti rispettivamente al 1973, 1974 e al 1975"}
{"id": "1154240", "revid": "729019", "url": "https://it.wikipedia.org/wiki?curid=1154240", "title": "Talas (fiume)", "text": "Il Talas \u00e8 un fiume del Kirghizistan e del Kazakistan.\nPercorso.\nAttraversa i territori dei due stati sopracitati; nasce dalla confluenza del \"Karakol\" e dell\"'Uchkosha\", che scendono dalla catena montuosa del \"Talas Alatau\". Scorre attraversando la citt\u00e0 di Taraz nella Regione di \u017dambyl, in Kazakistan, e si inaridisce prima di raggiungere il lago Aydn.\nStoria.\nDurante la battaglia del Talas (che prende il nome proprio dal fiume) nel 751, le forze coalizzate arabe, kirghise e nepalesi sconfissero i cinesi tang, arrestando l'espansione verso occidente della Dinastia Tang, e ."}
{"id": "1154242", "revid": "1543377", "url": "https://it.wikipedia.org/wiki?curid=1154242", "title": "Ernest Everett Just", "text": "Ernest Everett Just, \u00e8 stato un grande biologo afro-americano, pioniere nel suo campo di ricerca, accademico e scrittore di scienza. Il suo principale contributo \u00e8 il riconoscimento del ruolo fondamentale della superficie cellulare nello sviluppo degli organismi. Con il suo lavoro, nell'ambito della biologia marina, citologia e partenogenesi, ha sostenuto l'importanza dello studio delle cellule intere nel loro ambiente naturale (l'acqua di mare), anzich\u00e9 quello delle singole parti cellulari isolate in laboratorio. Inoltre, Just ha anche lasciato un'impronta profonda all'interno della comunit\u00e0 afro-americana per la sua capacit\u00e0 di conseguire un elevato livello di istruzione, nonostante gli ostacoli razziali che dovette fronteggiare nel corso della sua carriera scientifica. \nFase iniziale della vita.\nJust nacque il 14 agosto del 1883 nella Carolina del Sud da Charles Frazier Just Jr. e Mary Matthews Just. Il padre di Just e suo nonno, Charles Sr. lavoravano alla costruzione di attrezzature portuali. Suo padre ed il nonno morirono quando Ernest aveva quattro anni (il padre mor\u00ec di alcolismo) e la madre divenne per Just, per il fratello e la sorella minore, l'unico sostegno. Per sostenere la famiglia, Mary Matthews Just insegn\u00f2 in una scuola afro-americana a Charleston lavorando durante l'estate nelle miniere di fosfati di James Island. Notando che c'era molta terra libera presso l'isola, Mary convinse diverse famiglie nere a trasferirsi l\u00ec per coltivarla. Alla citt\u00e0 che fondarono, ora incorporata nella zona di West Ashley di Charleston, fu dato in suo onore il nome di Maryville. \nDa giovane Just fu per sei settimane seriamente malato di tifo. Passata la febbre ebbe notevoli difficolt\u00e0 a riprendersi, e la sua memoria fu fortemente compromessa. In precedenza aveva imparato a leggere e scrivere con grande abilit\u00e0 nonostante la sua giovane et\u00e0, ed ora doveva ricominciare tutto da capo. Sua madre era stata ben disposta a fargli da insegnante ma dopo un po' si era arresa. Poi un giorno Ernest riusc\u00ec, e gli parve un miracolo, di leggere da solo un'intera pagina, ma per un mese decise di non svelare il suo segreto alla madre, perch\u00e9 era rimasto ferito dalle sue irragionevoli aspettative.\nAll'et\u00e0 di tredici anni, sua madre, sperando che il figlio diventasse un insegnante, lo iscrisse al collegio di Orangeburg nella Carolina del Sud, collegio, che era frequentato solo da studenti di colore. Ritenendo per\u00f2 che le scuole per i neri nel Sud fossero di livello inferiore, Just e sua madre decisero che per lui sarebbe stato preferibile trasferirsi al Nord. A sedici anni, Just si iscrisse ad una scuola di preparazione all'Universit\u00e0 nel New Hamshire, la Kimball Union Academy di Meriden. Durante il secondo anno a Kimball, Just decise di tornare a casa per una visita a sua madre, ma scopr\u00ec che era stata sepolta solo un'ora prima del suo arrivo. Nonostante il trauma, Just riusc\u00ec a completare il programma quadriennale in soli tre anni ed a conseguire il diploma nel 1903 con il massimo dei voti all'interno della sua classe. Continu\u00f2 poi laureandosi con lode al Dartmouth College di Hanover, nel New Hampshire. \nJust ottenne uno speciale riconoscimento in zoologia, e si distinse anche in botanica, storia e sociologia. Fu anche premiato come uno studioso Rufus Choate per due anni, e fu eletto nella confraternita Phi Beta Kappa. Fu candidato a pronunciare il discorso di apertura alla cerimonia annuale per il conferimento delle lauree ma alla fine non fu scelto perch\u00e9 la Facolt\u00e0 \u201cdecise che sarebbe stato imbarazzante consentire all'unico nero tra gli studenti dell'ultimo anno di rivolgersi alla folla di genitori, alunni, e benefattori. La cosa avrebbe dato troppo rilievo al fatto che Just avesse vinto ogni possibile premio\".\nFondazione di Omega Psi Phi.\nIl 17 novembre 1911, Ernest aiut\u00f2 tre studenti della Howard University (Edgar Amos Amore, Oscar James Cooper, e Frank Coleman), a fondare l'Omega Psi Phi Fraternity, Inc. Love, Cooper, e Coleman si erano rivolti a Just per istituire nel campus una confraternita di colore. Inizialmente i docenti e l'amministrazione di Howard si opposero all'idea temendo che questo avrebbe potuto costituire una minaccia politica all'amministrazione bianca di Howard. Nonostante i dubbi iniziali dell'amministrazione, Just lavor\u00f2 per mediare la controversia. La confraternita Omega Psi Phi, Alpha Chapter, fu costituita il 15 dicembre 1911.\nCarriera scientifica.\nDopo la laurea a Dartmouth, Just affront\u00f2 gli stessi problemi di tutti i laureati neri del suo tempo: non importava quanto fossero brillanti o quanto alti fossero i loro voti, era quasi impossibile per i neri diventare docenti di scuole o universit\u00e0 di bianchi. Decise pertanto di scegliere quella che sembrava la migliore opzione disponibile ed ottenne un posto di insegnante presso la storicamente \u201cnera\u201d University Howard di Washington, DC. \nNel 1910, fu nominato Direttore del Dipartimento di Biologia costituito poco tempo prima da P. Wilbur Thirkield. Cominci\u00f2 il lavoro all'Universit\u00e0 Howard insegnando Retorica e Inglese nel 1907, che erano per\u00f2 campi estranei al suo settore di competenza. Continu\u00f2 nel 1909 insegnando Inglese, e Biologia e, pi\u00f9 tardi ancora, Zoologia. Nel 1912, divenne capo del Dipartimento di Zoologia, una posizione che occup\u00f2 fino alla sua morte nel 1941. Non molto tempo dopo la sua nomina a Howard, Just fu presentato al Dr. Frank R. Lillie, che era il coordinatore del Dipartimento di Biologia presso l'Universit\u00e0 di Chicago. Lillie, che era anche il direttore del Marine Biological Laboratory (MBL) a Woods Hole, Massachusetts, invit\u00f2 Just a trascorrere l'estate del 1909 come suo assistente di ricerca presso l'MBL. Nei successivi 20 anni Just trascorse ogni estate eccetto uno presso l'MBL. Il 12 giugno 1912, Ernest spos\u00f2 Ethel Highwarden, che insegnava Tedesco alla Howard University e da lei ebbe tre figli: Margaret, Highwarden, e Maribel.\nNelle quasi venti estati trascorse a Woods Hole Just impar\u00f2 a maneggiare il materiale con abilit\u00e0 e competenza, e col tempo divenne molto richiesto da coloro che cercavano consigli ed assistenza nel campo della biologia. \nNel 1915, ottenne una licenza da Howard per iscriversi ad un programma avanzato presso l'Universit\u00e0 di Chicago. In quello stesso anno, il 12 febbraio 1915, Just, che si stava guadagnando fama nazionale come giovane scienziato di capacit\u00e0 eccezionali, fu premiato con l'assegnazione della Medaglia Spingarn del NAACP per i suoi riconoscimenti scientifici e per \"il servizio reso soprattutto alla sua razza\". Aveva iniziato la sua formazione Universitaria presso l'MBL nel 1909 con un corso sugli invertebrati marini e nel 1910 in embriologia. Nel 1911-1912, in qualit\u00e0 di assistente di ricerca, aveva focalizzato i suoi esperimenti sulle uova di animali marini, sulla fecondazione e sulle abitudini di riproduzione del riccio di mare della specie \"Arbacia\". I suoi incarichi a Howard ritardarono il completamento della sua tesi di dottorato presso l'Universit\u00e0 di Chicago fino al 1916. Nel giugno del 1916 Just ottenne il dottorato di ricerca dell'Universit\u00e0 di Chicago in embriologia sperimentale, con una tesi sui meccanismi della fecondazione, diventando uno dei pochi neri a conseguire una laurea in un'importante universit\u00e0. Nel 1916, al tempo del conseguimento del dottorato di ricerca era gi\u00e0 coautore di una pubblicazione con il Dr. Lillie.\nNonostante ci\u00f2, Just divenne sempre pi\u00f9 frustrato perch\u00e9 non riusc\u00ec ad ottenere una posizione in una delle importanti universit\u00e0 americane. Desiderava una posizione che gli avrebbe procurato un reddito fisso e permesso di dedicare pi\u00f9 tempo alla ricerca. La carriera scientifica di Just fu uno sforzo costante per ottenere l'opportunit\u00e0 per fare ricerca, che era il respiro della sua vita. Fu condannato per problemi razziali a rimanere per sempre legato a Howard, un'Istituzione che non poteva per\u00f2 garantire pieno sviluppo alle sue ambizioni. Lo stesso anno, condusse esperimenti nella prestigiosa Stazione Zoologica Anton Dohrn di Napoli e nel 1930 divenne il primo Americano ad essere invitato al Kaiser Wilhelm Institute di Berlino, in Germania, dove diversi premi Nobel conducevano le loro ricerche. Dal suo primo viaggio nel 1929, Just comp\u00ec complessivamente nove visite in Europa per continuare le sue ricerche. I colleghi scienziati lo trattavano come una celebrit\u00e0 e lo incoraggiavano ad estendere la sua teoria sull'ectoplasma ad altre specie. Just fu felice di viaggiare in Europa, dove non si sentiva esposto alla discriminazione razziale cos\u00ec come negli Stati Uniti, e quando si imbatt\u00e9 in atteggiamenti razziali, questi provenivano da due americani. Nel 1933, quando i nazisti cominciarono a prendere il controllo del paese, Just smise di lavorare in Germania. Trasfer\u00ec i suoi studi di base in Europa a Parigi.\nJust ha scritto due libri, \"Basic Methods for Experiments on Eggs of Marine Mammals\" e \"The Biology of the Cell Surface\", entrambi pubblicati nel 1939, ed ha anche pubblicato almeno 70 articoli scientifici su temi di citologia, fecondazione, e sviluppo embrionale primitivo. Ha scoperto il fenomeno ora noto come blocco rapido alla polispermia (fast block to polyspermy), ed ha chiarito importanti aspetti del blocco lento (sollevamento della membrana di fecondazione) scoperto da Fol alla fine del 1800; ha dimostrato che le propriet\u00e0 adesive delle cellule dell'embrione (blastomeri) sono fenomeni squisitamente legati ai cambiamenti della superficie delle cellule durante lo sviluppo. Credeva fermamente che le condizioni sperimentali in laboratorio dovessero corrispondere a quelle naturali, ed in questo senso lo si pu\u00f2 considerare un pioniere della biologia ecologica dello sviluppo. Il suo lavoro sulla partenogenesi sperimentale ha ispirato a Johannes Holtfreter il concetto di \u201cautoinduzione\u201d che ha a sua volta influenzato la moderna biologia evolutiva dello sviluppo. I suoi studi sul movimento dell'acqua dentro e fuori la cellula uovo hanno offerto importanti indicazioni sull'organizzazione delle strutture interne alla cellula, indicazioni che sono state confermate ed estese grazie all'impiego dei potenti moderni strumenti di indagine biofisica e computazionale. Sfortunatamente, il lavoro sperimentale di Just sull'importanza della superficie cellulare nello sviluppo embrionale \u00e8 stato purtroppo in gran parte ignorato. Questo si \u00e8 verificato persino con gli scienziati che lavoravano sulla superficie delle cellule, in particolar modo gli scienziati americani. \u00c8 andata un po' meglio con gli scienziati europei.\nLa morte.\nAllo scoppio della Seconda Guerra Mondiale, Ernest Everett Just lavorava alla Station Biologique di Roscoff, in Francia, su problemi di biologia generale che sarebbero stati raccolti in Unsolved Problems of General Biology. Anche se il governo Francese aveva chiesto agli stranieri di evacuare il paese, Just rimase a Roscoff per completare il suo lavoro. Nel 1940, la Germania invase la Francia e Just fu brevemente incarcerato in un campo per prigionieri di guerra. Fu per\u00f2 liberato dal Dipartimento di Stato degli Stati Uniti e torn\u00f2 in patria nel Settembre del 1940. Purtroppo le sue condizioni fisiche - si era ammalato molti mesi prima del suo internamento - peggiorarono durante la prigionia ed il viaggio di ritorno negli Stati Uniti. Nell'autunno del 1941, gli fu diagnosticato un cancro al pancreas, e si spense poco dopo. \nL'eredit\u00e0.\nNel 1983 Just \u00e8 stato il soggetto di una biografia: \"Black Apollo of Science: The Life of Ernest Everett Just \"ad opera di Kenneth R. Manning. Il libro ha ricevuto nel 1983 il Pfizer Award e nel 1984 \u00e8 stato finalista per il Premio Pulitzer per la sezione biografia e autobiografia. Just \u00e8 stato inserito nella serie di francobolli Black Heritage che ha avuto inizio nel 1978 per onorare i grandi successi degli afro-americani. \nIl 1\u00ba febbraio 1996, la US Postal Service ha emesso il francobollo commemorativo in onore di Just.\nA partire dal 2000, la Medical University of South Carolina ha ospitato il Simposio annuale \"Ernest Everett Just\" per incoraggiare gli studenti di colore ad intraprendere la carriera nel campo delle scienze biomediche e delle professioni mediche. Nel 2008, un simposio finanziato dalla National Science Foundation per onorare Just \u00e8 stato organizzato nel campus della Howard University, della cui Facolt\u00e0 Just aveva fatto parte dal 1907 sino alla sua morte nel 1941. Molti dei relatori al simposio hanno contribuito con una pubblicazione per un numero speciale della rivista scientifica \"Molecular Reproduction and Development\" che \u00e8 stato pubblicato nel 2009. Dal 1994 l'American Society for Cell Biology attribuisce un premio in onore di Just. Due Istituzioni legate alla carriera di Just, l'University of Chicago, dove Just ha conseguito il dottorato di ricerca in zoologia nel 1916 ed il Dartmouth College, dove ottenne il diploma di laurea, hanno istituito premi o simposi in suo onore. Nel 2013, in onore di Just \u00e8 stato organizzato un Simposio Internazionale presso la Stazione Zoologica Anton Dohrn di Napoli dove aveva condotto esperimenti a partire dal 1929. \nNel 2002, Molefi Kete Asante ha incluso Just nella lista dei 100 pi\u00f9 grandi afro-americani nell'Enciclopedia Biografica. \nJust asseriva che \"la vita come evento consiste di una combinazione di sostanze chimiche con propriet\u00e0 fisiche; ed \u00e8 in questa combinazione, cio\u00e8 nel loro comportamento ed attivit\u00e0, e solo in essa, che noi possiamo cercare la vita\". Ha anche scritto che \u201c \"la vita \u00e8 una un'armoniosa organizzazione\" di \"eventi, risultanti dalla comunione di strutture e reazioni\u201d\" e che \"\u201c spesso noi (scienziati) cerchiamo di dimostrare che la vita \u00e8 interamente meccanicistica, partendo dall'ipotesi che gli organismi siano macchine! La sostanza della vita \u00e8 tale perch\u00e9 possiede questa organizzazione che \u00e8 qualcosa di pi\u00f9 della somma delle sue parti\u201d.\"\" \"Sosteneva con forza che \"l'ectoplasma\" la regione esterna del citoplasma e non il nucleo costituisse il cuore della cellula. Era convinto che la superficie dell'uovo possedesse una \u201cirritabilit\u00e0\" \"indipendente\"\u201d \"che fa s\u00ec che l'uovo (e le cellule) possano rispondere in maniera appropriata a differenti stimoli ambientali.\nBibliografia.\nByrnes, W. Malcolm (2013) The Genius of Ernest Everett Just. \"Howard University Graduate School (HUGS) Research Magazine\" 1 (002).\nByrnes, W. Malcolm (2010) Feature Story. Ernest Everett Just: Experimental Biologist Par Excellence. \"ASBMB Today\" (February issue): 22-25.\nManning, Kenneth R. (2009) Reflections on E. E. Just, \"Black Apollo of Science\", and the experiences of African American scientists. \"Molecular Reproduction and Development\" 76 (11): 897-902.\nSapp, Jan (2009) \"Just in time\": Gene theory and the biology of the cell surface. \"Molecular Reproduction and Development\" 76 (11): 903-911.\nNewman, Stuart A. (2009) E. E. Just's \"independent irritability\" revisited: The activated egg as excitable soft matter. \"Molecular Reproduction and Development\" 76 (11): 966-974.\nByrnes, W. Malcolm (2008) Just, Ernest Everett. \"The Complete Dictionary of Scientific Biography.\" Charles Scribner's Sons.\nKessler, James; Kidd, J. S.; Kidd, Renee; and Morin, Katherine A.; \"Distinguished African-American Scientists of the 20th Century\". Phoenix, AZ: Oryx Press, 1996.\nBrown, Mitchell, \u201cFaces of Science: African-American in the Sciences,\u201d 1996.\nMcKissack, Patrick and Frederick. \"African-American Scientists\". Brookfield, Connecticut: The Millbrook Press, 1994.\nYount, Lisa. \"Black Scientists\". New York: Facts on File, 1991.\nGould, S. J. (1987) Thwarted genius. In: \"An Urchin in the Storm: Essays About Books and Ideas\". New York: W. W. Norton and Co., pp. 169\u2013179.\nCohen, S S (1986). \"Balancing science and history: a problem of scientific biography. \"Black Apollo of science: the life of Ernest Everett Just.\" By Kenneth R. Manning. Essay review.\". \"History and philosophy of the life sciences\" 8 (1). pp. 121\u20138. PMID 3534923.\nGould, S. J. (1985) Just in the middle: A solution to the mechanist-vitalist controversy. In: \"The Flamingo's Smile: Reflections in Natural History.\"New York: W. W. Norton and Co., pp. 377\u2013391.\nWynes, C. E. (1984). \"Ernest Everett Just: marine biologist, man extraordinaire\". \"Southern studies\" 23 (1). pp. 60\u201370. PMID 11618159."}
{"id": "1154243", "revid": "1776051", "url": "https://it.wikipedia.org/wiki?curid=1154243", "title": "All Systems Go (Vinnie Vincent Invasion)", "text": "All Systems Go \u00e8 il secondo ed ultimo album in studio del gruppo musicale statunitense Vinnie Vincent Invasion, pubblicato il 17 maggio 1988 dalla Chrysalis Records."}
{"id": "1154245", "revid": "158286", "url": "https://it.wikipedia.org/wiki?curid=1154245", "title": "Banca centrale della Mauritania", "text": ""}
{"id": "1154246", "revid": "287204", "url": "https://it.wikipedia.org/wiki?curid=1154246", "title": "Felix Guattari", "text": ""}
{"id": "1154254", "revid": "767487", "url": "https://it.wikipedia.org/wiki?curid=1154254", "title": "Cocktail (film)", "text": "Cocktail \u00e8 un film del 1988 diretto da Roger Donaldson, con protagonisti Tom Cruise, Bryan Brown e Elisabeth Shue.\nTrama.\nBrian Flanagan, giovane e ambizioso in cerca di un impiego, dopo aver lasciato l'esercito e aver tentato la fortuna nella finanza e nella pubblicit\u00e0, accetta un lavoro come barman in un piccolo locale di New York. Iniziato al mestiere dal collega Doug, i due fanno fortuna, dopo che Brian ha inventato un nuovo cocktail, divenendo i due pi\u00f9 famosi barman acrobatici di Manhattan con la prospettiva di aprire una catena di locali con il nome \"Cocktails &amp; Dreams\". A causa di una donna i due amici prendono per\u00f2 strade diverse, e Brian decide di continuare il lavoro come barman in Giamaica, dove si innamora di Jordan, una cameriera in vacanza con amiche. Ma a causa di una scommessa con il ritrovato amico Doug, sposatosi nel frattempo con una bella bionda milionaria ed anche lui in vacanza in Giamaica, Brian viene lasciato da Jordan.\nL'uomo torner\u00e0 a New York come compagno di un'importante donna d'affari di mezza et\u00e0 nella speranza di trovare un posto come manager. Ma quello non \u00e8 il suo mondo e perci\u00f2 si mette alla ricerca di Jordan e la ritrova nel bar in cui la ragazza gli aveva confidato di lavorare. Ritrova anche il suo amico Doug che, nonostante tutto quello che gli aveva detto, \u00e8 in bancarotta ed \u00e8 stato tradito dalla moglie, che fa avances anche a Brian, motivo per cui Doug si suicider\u00e0 poco dopo lasciandogli una lettera. Finalmente Brian capisce che il suo futuro \u00e8 con Jordan, la quale si rivela essere non una semplice cameriera ma una ragazza di ricca famiglia. E che \u00e8 incinta. Cos\u00ec Brian si assume le sue responsabilit\u00e0 e decide di investire i suoi risparmi per ammodernare il bar di suo zio, che chiama \"Cocktails &amp; Dreams\".\nProduzione.\nRiprese.\nLe riprese si sono svolte tra il 26 ottobre 1987 e il 22 gennaio 1988, tra New York, Toronto e la Giamaica.\nDistribuzione.\nIl film debutt\u00f2 nelle sale statunitensi il 29 luglio 1988 mentre usc\u00ec pi\u00f9 tardi nei restanti paesi del mondo: il primo Stato ad accoglierlo fu l'Australia, nel quale usc\u00ec il 1\u00ba dicembre 1988, mentre regioni come la Svezia, il Regno Unito, la Francia e il Giappone dovettero attendere l'anno successivo. In Italia invece, il film usc\u00ec il 18 gennaio 1989.\nColonna sonora.\nLa colonna sonora del film, composta da J. Peter Robinson, contiene le seguenti canzoni:\nAltre tracce presenti nel film sono:\nAccoglienza.\nIl film sbanc\u00f2 quasi immediatamente i botteghini locali incassando gi\u00e0 nel primo weekend una cifra di 11.789.466 $. A partire dal 31 luglio segu\u00ec \"Chi ha incastrato Roger Rabbit\" in vetta alla classifica come una delle pellicole campioni d'incassi dell'anno, ruolo che mantenne fino al 7 agosto con l'uscita di \"Young Guns - Giovani pistole\". Quando venne ritirato dai cinema, aveva riscosso l'iperbolica cifra di 78.222.753 di dollari negli Usa e complessivamente 172 milioni nel resto del mondo.\nLa pellicola non venne per\u00f2 particolarmente apprezzata dalla critica, tanto da ricevere due Razzie Award come peggior film e peggior sceneggiatura."}
{"id": "1154256", "revid": "125117806", "url": "https://it.wikipedia.org/wiki?curid=1154256", "title": "Elisabetta Conci", "text": "Biografia.\nEra figlia di Enrico Conci, avvocato in seguito deputato alla Dieta di Innsbruck e al Parlamento di Vienna, e di Maria Sandri.\nNel 1915 dopo aver ottenuto il diploma liceale e in pianoforte, raggiunse la famiglia confinata a Linz. Un processo per irredentismo iniziato contro di lei fu interrotto perch\u00e9 intervenne l'amnistia per la morte di Francesco Giuseppe nel 1916.\nStudi\u00f2 filosofia all'Universit\u00e0 di Vienna fino alla fine della prima guerra mondiale, poi si spost\u00f2 all'Universit\u00e0 di Roma, dove si laure\u00f2 in lettere nel 1920.\nFece parte della Federazione Universitaria Cattolica Italiana, diventando presidente della sezione romana.\nPer 15 anni insegn\u00f2 tedesco a Trento, all'Istituto tecnico inferiore Leonardo da Vinci. Fu anche attiva nell'Azione cattolica.\nIl secondo dopoguerra.\nAl termine della seconda guerra mondiale entr\u00f2 nella Democrazia Cristiana.\nScrisse vari articoli di argomento politico e moralistico su \"Il Popolo Trentino\" (ora \"l'Adige\").\nNel 1946 fu eletta prima delegata al congresso nazionale della DC, e poi deputata all'Assemblea Costituente. Fece parte della Commissione dei 18, che aveva il compito di coordinare gli Statuti speciali con la Costituzione.\nDal 1948 al 1952 fu vice-segretaria del gruppo Democratico Cristiano della Camera, diventandone poi segretaria.\nDal 19 novembre 1959 al 15 maggio 1963 fu Segretaria della \"Commissione speciale per l'esame del disegno e delle proposte di legge concernenti provvedimenti per la citt\u00e0 di Napoli\".\nFece parte della delegazione italiana al Parlamento europeo di Strasburgo.\nNel maggio 1965 si ammal\u00f2 gravemente, e si ritir\u00f2 nella casa a Mollaro in Val di Non. In settembre papa Paolo VI le assegn\u00f2 la croce \"Pro Pontifice et Ecclesia\". Mor\u00ec il 1\u00ba novembre 1965."}
{"id": "1154257", "revid": "1543377", "url": "https://it.wikipedia.org/wiki?curid=1154257", "title": "Hurt (Christina Aguilera)", "text": "Hurt \u00e8 il secondo singolo estratto dall'album \"Back to Basics\" della cantante statunitense Christina Aguilera. La canzone \u00e8 stata cantata in anteprima dall'Aguilera agli MTV Video Music Awards (VMA's) del 2006.\nLa canzone \u00e8 una ballata intensa scritta da Christina Aguilera, Linda Perry e Mark Ronson.\nLa canzone \u00e8 interamente dedicata al padre di Linda Perry. Ella \u00e8 pentita di non aver goduto della presenza del padre in vita, ma di averlo rifiutato ed essersene andata via. Ora che \u00e8 morto, \u00e8 distrutta dall'idea di averlo perso per sempre, vorrebbe avere una seconda occasione per poterlo riabbracciare ma sa che non ci potr\u00e0 mai essere.\nVideo musicale.\nIl video musicale, diretto da Floria Sigismondi (che aveva gi\u00e0 diretto per l'Aguilera il video di \"Fighter\"), \u00e8 ambientato in un circo.\nChristina interpreta una giovane circense che, avendo ottenuto il successo e la fama tanto desiderata, si \u00e8 dimenticata dell'importanza di avere una famiglia. Si scorda del padre che le aveva fatto scoprire il mondo dello spettacolo da bambina. Un giorno, proprio mentre sta per iniziare l'esibizione, la ragazza riceve un telegramma che avvisa ella della morte del genitore. Distrutta, ha perfino una sua visione. L'atmosfera del video \u00e8 malinconica e nostalgica."}
{"id": "1154258", "revid": "71155", "url": "https://it.wikipedia.org/wiki?curid=1154258", "title": "Elsa Conci", "text": ""}
{"id": "1154262", "revid": "1733383", "url": "https://it.wikipedia.org/wiki?curid=1154262", "title": "Sabato, domenica e luned\u00ec", "text": "Sabato, domenica e luned\u00ec \u00e8 una commedia in tre atti scritta e interpretata da Eduardo De Filippo nel 1959, inserita dallo stesso autore nel gruppo di opere che ha chiamato \"Cantata dei giorni dispari\".\nTrama.\nSembra un fine settimana come gli altri in casa Priore: nella giornata del sabato Rosa \u00e8 tutta affaccendata nella preparazione del suo famoso rag\u00f9, ma nelle sue movenze s'indovina un certo nervosismo, accentuato da quello del marito Peppino che la rimprovera per ogni minima cosa e che se la prende con chiunque gli capiti a tiro: con il figlio che si confida con il nonno invece che seguire i suoi consigli, con la figlia Giulianella che litiga con il fidanzato, con la zia Mem\u00e8 che tormenta il figlio con inutili cure mediche... Insomma il clima familiare si sta surriscaldando al punto che \u00e8 inevitabile l'esplosione che avverr\u00e0 il giorno dopo soprattutto nei confronti di un estraneo alla famiglia, il ragioniere Luigi Ianniello (nella versione Radiofonica per la Rai Ragioniere Imparato), loro vicino di casa, che con la moglie \u00e8 stato invitato per il pranzo domenicale. Il ragioniere, senza secondi fini ma proprio per il suo naturale carattere espansivo e amichevole, frequenta casa Priore con una certa invadenza ma mostrandosi sempre amico di Peppino e particolarmente affabile verso la padrona di casa. Ed \u00e8 proprio il ragioniere la causa dell'improvvisa e imprevista scenata che mette in opera Peppino sconvolgendo e mandando all'aria il pranzo della domenica. La moglie sconvolta dalla scenata di gelosia, che \u00e8 rivolta soprattutto a lei e che \u00e8 il risultato delle incomprensioni che si sono accumulate e che hanno minato il rapporto della coppia, viene colta da un leggero malore. Assistita dalle cure premurose dei familiari passa il resto della domenica nella mestizia, mentre Peppino, sconsolato e addolorato per aver causato il malessere della moglie, si sente incompreso da tutti. Arriva finalmente il luned\u00ec: la famiglia Priore con animo pi\u00f9 tranquillo riflette su quanto \u00e8 accaduto il giorno prima e capisce che in fondo il motivo che ha fatto nascere il litigio della coppia \u00e8 l'amore che ancora li unisce. Marito e moglie alla fine si dicono quello che finora hanno tenuto nascosto nei loro animi e dal chiarimento rinasce il ricordo del loro amore che ancora li terr\u00e0 uniti.\nAnalisi della commedia.\nAncora una volta la famiglia \u00e8 la vera protagonista della commedia o forse bisognerebbe dire della tragicommedia poich\u00e9 tutto nasce da una ridicola incomprensione tra coniugi che per\u00f2 maschera la crisi del loro matrimonio. Quattro anni dopo \"Mia famiglia\", l'opera in cui Eduardo, anticipando i tempi, rappresentava i primi sintomi della disgregazione della famiglia patriarcale \u2013 che sarebbe giunta al culmine con la rivoluzione culturale del 1968 \u2013 in questa sua commedia l'autore considera quella che ancora negli anni sessanta poteva essere vista come una grande famiglia napoletana dove tre generazioni, nonni, figli, nipoti e in pi\u00f9 fidanzati, zie e zii, domestici affezionati e vicini di casa quasi di famiglia \u2013 pi\u00f9 di dieci persone, a contare bene\u00a0\u2013 vivono cordialmente assieme, apparentemente senza contrasti nel grande appartamento di Peppino Priore, benestante commerciante di tessuti che fra poco godr\u00e0 anche lui del boom economico degli anni '60 in Italia. Una famiglia ancora all'antica quindi, dove per\u00f2 non mancano i segni della crisi, manifesta soprattutto nella coppia protagonista della commedia.\nEduardo, nonostante l'opera sia inclusa nella \"Cantata dei giorni dispari\", dove prevale una visione amara dell'esistenza, qui appare invece ancora ottimista riguardo alla sopravvivenza della famiglia. O forse la famiglia Priore non si sgretola proprio perch\u00e9 \u00e8 ancora una grande famiglia napoletana dove non mancano la solidariet\u00e0 e l'affetto parentale. Come dice lo stesso autore, per risolvere le crisi familiari spesso basta parlarsi, chiarirsi per far rinascere il collante dell'amore.\nPermane per\u00f2 la sfiducia di Eduardo nei confronti del matrimonio, di cui lui stesso ha fatto tristi esperienze, e dei figli ormai lontani, nel loro naturale egoismo, dai problemi dei loro genitori.\nIl successo di pubblico che la commedia ha avuto e che continua ad avere ancora oggi, sono forse il segno di una certa facilit\u00e0 del tema trattato che vuole essere partecipato bonariamente al pubblico e dove non manca il classico \"lieto fine\". Ben diverso lo spessore ideale che separa quest'opera dalla commedia \"Gli esami non finiscono mai\", dove si evidenzia il dramma di un uomo distrutto proprio dai rapporti familiari."}
{"id": "1154266", "revid": "121958084", "url": "https://it.wikipedia.org/wiki?curid=1154266", "title": "Marcello Mugnaini", "text": "Professionista dal 1964 al 1969, conta due vittorie di tappa al Giro d'Italia e una al Tour de France.\nCarriera.\nDopo una brillante carriera tra i dilettanti - Vincitore, tra l'altro,di un Giro del Lazio, un Giro dell'Umbria, un secondo posto al giro della Valle d'Aosta nel 1962, prese parte ad Un Tour de l'Avenir con la Nazionale dilettanti classificandosi al quarto posto nella classifica generale e vincendo ad Aurillac per distacco una delle tappe pi\u00f9 importanti. Pass\u00f2 al professionismo nel 1964, e al suo debutto nel \n Giro d'Italia, vinto da Jacques Anquetil, ottenne il settimo posto e una vittoria nella tappa da Lavarone a Pedavena. L'anno seguente fin\u00ec il Giro al quarto posto nella classifica finale. Sempre nel 1965 vinse una tappa al Tour de Suisse, la Bellinzona-Ch\u00e2teau-d'\u0152x di 303 chilometri, concludendo la classifica finale al terzo posto.\nNel 1966 partecip\u00f2 al Tour de France vincendo una tappa, la Pau-Luchon, e concludendolo al quinto posto nella graduatoria finale, primo degli italiani. Nel 1967 vinse un'altra tappa al Giro d'Italia, la Trento-Tirano.\nLa sua carriera, piena di piazzamenti anche nelle gare in linea, si concluse praticamente al Tour de France 1967, che abbandon\u00f2 alla tredicesima tappa per una rovinosa caduta che gli procur\u00f2 numerose fratture. Prov\u00f2 ancora a correre per altri due anni senza tuttavia conseguire ulteriori risultati."}
{"id": "1154268", "revid": "121570294", "url": "https://it.wikipedia.org/wiki?curid=1154268", "title": "Naryn (fiume)", "text": "Il Naryn (in russo: \u041d\u0430\u0440\u044b\u043d) \u00e8 un fiume che sorge dalle montagne del Tien Shan in Kirghizistan, in Asia centrale, e scorrendo verso ovest, tramite la valle di Fergana, entra nell'Uzbekistan. Qui si unisce con il Kara Darya (ad una coordinata di 40,9\u00b0 N e 71,75\u00b0 E) per formare il Syr Darya. \u00c8 lungo 807\u00a0km ed ha una portata annuale di 13,7\u00a0km cubi. Il fiume contiene molti bacini, importanti per la generazione idroelettrica. Il pi\u00f9 grande di questi \u00e8 il bacino di Toktogul, contenente 19,9 chilometri cubi di acqua.\nComuni che si affacciano sulle rive del fiume.\nSulle rive del fiume si trovano citt\u00e0 e villaggi, ecco i pi\u00f9 importanti:\noltre alle regioni di Naryn e di \u017dalalabad"}
{"id": "1154275", "revid": "287204", "url": "https://it.wikipedia.org/wiki?curid=1154275", "title": "Gaspar Melchor de Jovellanos", "text": "Fu una figura preminente dell'Illuminismo spagnolo e una delle figure preminenti delle \"Cortes\" di Cadice.\nBiografia.\nNato nella citt\u00e0 asturiana di Gij\u00f3n, di una delle molte famiglie nobili ma di scarse sostanze che popolavano il Regno. Nel 1757 inizi\u00f2 gli studi di filosofia all'Universit\u00e0 di Oviedo. Nel 1760, avendo ottenuto la protezione del vescovo locale, pass\u00f2 agli studi ecclesiastici presso l'universit\u00e0 di Avila, studi che complet\u00f2 nel 1761 a Osma (nella Provincia di Soria), ci\u00f2 che gli consent\u00ec di ottenere il titolo di diritto canonico dall'universit\u00e0 di Avila.\nDi seguito, nel 1764, venne ammesso a proseguire gli studi di diritto canonico presso il Collegio Maggiore di Sant'Ildefonso all'Universit\u00e0 di Alcal\u00e1. L\u00ec conobbe il Cadalso e il Campomanes.\nUna brillante carriera nell'antico regime.\nSiviglia.\nGli studi gli consentirono di acquisire un incarico di giudice penale alla Udienza Reale (il tribunale) di Siviglia, nel 1767. Nel 1774 vi divenne uditore. Nel 1775 fu tra i promotori della Societ\u00e0 Patriottica Sivigliana, della quale fu segretario. \nMadrid.\nPer interessamento del Duca di Alba (da lui conosciuto in Siviglia), nel 1778 venne nominato giudice alla Udienza Reale della capitale, assegnato alla sezione fiscale del Consiglio di Castiglia. Qui mostr\u00f2 integrit\u00e0 e abilit\u00e0 nell'amministrazione finanziaria. \nQuesto gli consent\u00ec di compiere un ulteriore passo, divenendo, nel 1780, membro del Consiglio degli Ordini Militari e poi, nel 1782, membro della commissione di gestione del Banco di San Carlo, fondato da Carlo III il 2 luglio di quell'anno. Alla carica aggiunse quella di membro del consiglio della Societ\u00e0 Economica di Madrid, della quale divenne direttore nel dicembre 1784. \nSi costru\u00ec una solida reputazione intellettuale, come dimostra la sua ammissione all'Accademia Reale di Storia (1779), all'Accademia Reale di San Fernando (1780) e all'Accademia Reale Spagnola (1781). \nA quel periodo risalgono innumerevoli studi sulla economia spagnola, fra i quali spicca la sua opera maggiore, \"Informe en el expediente de ley agraria\", del 1787, nella quale peror\u00f2 la causa della liberalizzazione della propriet\u00e0 terriera: proposta poi bocciata dal Consiglio di Castiglia. \nAllontanamento dalla politica nazionale.\nRivoluzione francese.\nLo scoppio della Rivoluzione francese ebbe importanti conseguenze sulla vita politica e culturale iberica, spingendo il sovrano Carlo IV ad allontanare dalla vita pubblica nazionale gli esponenti del pensiero \"illuminato\". Particolarmente significativo fu l'allontanamento di Fran\u00e7ois Cabarrus, cui lo Jovellanos era molto vicino, ci\u00f2 che lo costrinse a una sorta di esilio interno nella citt\u00e0 natale di Gij\u00f3n, durato dal 1790 al 97. \nProfitt\u00f2 per completare la stesura finale del \"Informe\", nel 1794, pubblicato l'anno successivo, che seguiva un \"Informe sobre espect\u00e1culos\", pubblicato nel 1790 e affidatogli dall'Accademia Reale di Storia.\nIncarichi pubblici nelle province.\nEgli non cess\u00f2 mai, tuttavia, di svolgere funzioni pubbliche, anche rilevanti, sebbene non pi\u00f9 a livello nazionale: cominci\u00f2 nel 1790, con un viaggio per le Asturie, la Cantabria e il Paese Basco, ove studi\u00f2 la produzione di carbone e i possibili utilizzi. Ne nacque la proposta di favorire l'aumento della produzione attraverso la liberalizzazione dello sfruttamento minerario, ottenendo un parziale successo con i provvedimenti adottati dal governo nel 1793.\nNel 1790-91 si rec\u00f2 diverse volte a Salamanca, incaricato della riforma dei Collegi degli Ordini Militari. Nel 1792 venne nominato sotto-delegato alle strade per le Asturie, tentando di accelerare la costruzione della strada che collegava Gij\u00f3n alla Castiglia: un'opera avviata sin dal 1771, ma che Jovellanos non pot\u00e9 portare a conclusione, stante una cronica carenza di fondi. \nNel 1794 tradusse le sue nuove competenze facendosi principale promotore della fondazione di un Istituto Asturiano di Nautica e Mineralogia, che aveva per missione la cura della diffusione dell'istruzione tecnica e cui non manc\u00f2 di dedicarsi sino alla morte. \nRitorno al governo.\nAlleanza con la Francia.\nNel frattempo a Madrid Carlo IV aveva affidato la carica di primo ministro al discusso Manuel Godoy sin dal novembre 1792. Questi, a seguito della decapitazione di Luigi XVI, aveva coinvolto la Spagna nella cosiddetta guerra del Rossiglione, iniziata il 7 marzo 1793 e conclusa con la pace di Basilea dell'estate 1795, stipulata senza informare l'alleato inglese. Alla pace segu\u00ec il primo trattato di Sant'Idelfonso del 18 agosto 1796, che inaugur\u00f2 una inedita alleanza militare.\nMinistro della giustizia.\nIl riavvicinamento alla Francia indusse Carlo IV a richiamare il Jovellanos. Questi rifiut\u00f2 l'incarico di ambasciatore in Russia, ma, il 10 novembre 1797, accett\u00f2 quello di ministro di Grazia e Giustizia. \nNel frattempo l'alleanza con la Francia costrinse il regno a una sfortunata campagna contro la potente Inghilterra, segnata dal disastro di Cabo San Vicente (14 febbraio 1797), dalla perdita di Trinidad e dai tentativi inglesi su Cadice, Porto Rico e Tenerife. In generale, la politica estera del Godoy appariva fallimentare. E Carlo IV ne trasse le dovute conseguenze, destituendolo il 28 marzo 1798. \nUn ruolo nella caduta del Godoy.\nJovellanos fu tra i fautori della destituzione del Godoy. Ma di l\u00ec a poco cadde, a sua volta, per le sue iniziative di politica interna: egli aveva, infatti, profittato del mutato clima per tentare alcune riforme, specie con riguardo alla riduzione del potere della Santa Inquisizione. Ma le reazioni furono tali da costringerlo a nuove dimissioni, il 16 agosto 1798.\nCarcere.\nBreve ritorno in provincia.\nRientr\u00f2, quindi, a Gij\u00f3n, ove fond\u00f2 una seconda accademia, l'Accademia Asturiana, questa volta dedicata allo studio della storia e della lingua locale. \nSeguirono due anni dominati dall'Urquijo, un ex-diplomatico divenuto, il 22 febbraio 1799, Segretario di Stato (ministro degli esteri). Sinch\u00e9 questi venne dimesso, il 13 dicembre 1800 e Carlo IV richiam\u00f2 il Godoy. \nPrigioniero a Maiorca.\nUno dei primi atti di Godoy fu di ordinare l'arresto del Jovellanos (13 marzo 1801) e la sua deportazione a Maiorca, prima in un monastero, poi nelle prigioni del castello di Bellver. Venne liberato solo il 6 aprile 1808, a seguito dei cosiddetti moti di Aranjuez: una rivolta iniziata il 17 marzo nelle strade dell'omonimo quartiere madrilenio, aizzato da partigiano del figlio del re, l'erede al trono, il futuro Ferdinando VII, mirato contro il Godoy e la sua politica estera, che era costato alla Spagna il disastro di Trafalgar e, soprattutto, gi\u00e0 aveva permesso l'ingresso in Spagna di circa 65.000 soldati francesi.\nLiberazione dopo la caduta del Godoy.\nI moti portarono all'arresto del Godoy e all'abdicazione di Carlo IV a favore del figlio. \nCi\u00f2 scaten\u00f2 l'iniziativa dell'Imperatore dei Francesi, il quale mand\u00f2 Murat a occupare Madrid, ove questi represse nel sangue l'insurrezione del 2 maggio. Mentre Napoleone invitava in Francia e li prendeva prigionieri Ferdinando VII e Carlo IV, con l'intera famiglia reale.\nL\u00ec Ferdinando VII venne costretto ad abdicare in favore del padre, questi in favore di Napoleone, il quale, a sua volta, il 7 luglio 1808, abdic\u00f2 in favore del proprio fratello maggiore, Giuseppe Buonaparte, dal 1806 re di Napoli.\nGuerra d'indipendenza spagnola.\nAutorevole membro della Giunta legittimista.\nNel frattempo, Jovellanos era tornato sul continente, ma, qui giunto, rifiut\u00f2 di far parte del governo del nuovo sovrano Giuseppe I. Anzi, rappresent\u00f2 le Asturie nella Giunta Centrale Suprema: il nuovo governo centrale, costituito, in assenza del sovrano, il 25 settembre nella solita Aranjuez. Poi trasferito a Siviglia e, quindi, a San Fernando, appena fuori la grande citt\u00e0 portuale di Cadice, sotto la protezione della flotta inglese. \nIn questo breve ma decisivo periodo, Jovellanos fu al centro del vivace dibattito politico che divideva il fronte legittimista, favorevole a Ferdinando VII. Tanto da dare il proprio nome ad uno dei tre \"partiti\" in cui, schematicamente, si divideva il paese: accanto ai conservatori (favorevoli al mantenimento della monarchia assoluta) e ai liberali (favorevoli a rispondere alla Costituzione di Bayonne con una nuova carta legittimista ma liberale), erano forti i cosiddetti \"Jovellanisti\", favorevoli alle riforme ma ostili alle tendenze rivoluzionarie.\nTeorico delle Cortes.\nAl colmo dell'aspro dibattito, il 6 marzo 1810, Jovellanos si trasfer\u00ec a Muros, ove, nel corso di un soggiorno durato vari mesi, redasse una \"Memoria en defensa de lana Junta Central\", poi edita a La Coru\u00f1a: un'appassionata difesa dell'azione del governo provvisorio e della guerra d'indipendenza.\nRitorno a Gij\u00f3n e morte.\nIl 27 luglio 1811 torn\u00f2 a Gij\u00f3n, da dove dovette fuggire a causa di una ennesima avanzata francese. Colpito da una polmonite, mor\u00ec a Puerto de Vega, presso Navia, il 27 novembre 1811. \u00c8 sepolto in Gij\u00f3n, nella cappella del palazzo avito."}
{"id": "1154284", "revid": "256896", "url": "https://it.wikipedia.org/wiki?curid=1154284", "title": "Associazione Nazionale Piloti Aviazione Commerciale", "text": ""}
{"id": "1154288", "revid": "77358", "url": "https://it.wikipedia.org/wiki?curid=1154288", "title": "The history boys", "text": ""}
{"id": "1154293", "revid": "77358", "url": "https://it.wikipedia.org/wiki?curid=1154293", "title": "History boys", "text": ""}
{"id": "1154298", "revid": "1318658", "url": "https://it.wikipedia.org/wiki?curid=1154298", "title": "Orbitali di frontiera", "text": "Con il termine orbitali di frontiera (FMO, \"frontier molecular orbitals\") ci si riferisce a due differenti tipi di orbitali definiti HOMO (\"highest occupied molecular orbital\", orbitale molecolare a pi\u00f9 alta energia occupato) e LUMO (\"lowest unoccupied molecular orbital\", orbitale molecolare a pi\u00f9 bassa energia non occupato). Spesso capita anche di utilizzare il termine SOMO (\"singly occupied molecular orbital\", orbitale molecolare singolarmente occupato) in relazione alla descrizione della struttura elettronica di una specie radicalica.\nGli orbitali HOMO/LUMO sono importanti sia per l'instaurarsi del legame chimico sia nell'ambito della spettroscopia. In particolare, un legame chimico si stabilisce quando un orbitale HOMO di una molecola interagisce con l'orbitale LUMO di un'altra molecola reagente, originando una nuova configurazione stabilizzata. Nell'ambito spettroscopico, la natura e la differenza di energia degli orbitali HOMO/LUMO \u00e8 in grado di fornire informazioni fondamentali quali la stabilit\u00e0 e reattivit\u00e0 della molecola, oltre alla sua caratterizzazione analitica e strutturale.\nNell'ambito dei semiconduttori organici, l'HOMO rappresenta l'analogo della \"banda di valenza\" dei conduttori inorganici, mentre il LUMO presenta analogia con la \"banda di conduzione\". La differenza di energia HOMO/LUMO rappresenta il \"band gap\".\nQuando una molecola forma un dimero o un aggregato polimerico, l'interazione tra gli orbitali delle differenti molecole provoca una separazione dei livelli energetici HOMO/LUMO. Questa separazione genera dei sottolivelli vibrazionali caratterizzati da un proprio valore di energia, leggermente differente l'uno dall'altro. Il numero di sottolivelli vibrazionali \u00e8 legato al numero totale di orbitali molecolari che interagiscono. Quando abbastanza molecole si influenzano l'un l'altra, esistono cos\u00ec tanti sottolivelli vibrazionali da formare in pratica un continuum energetico: in questo caso si otterranno le cosiddette \"bande energetiche\".\nAlcune considerazioni generali possono aiutare a stabilire quali siano gli HOMO e i LUMO di una molecola. In genere, l'HOMO \u00e8 costituito da doppietti elettronici su atomi quali l'ossigeno o l'azoto che sono molto alti in energia e dunque facilmente utilizzabili in un attacco nucleofilo. Il LUMO \u00e8 paragonabile a un elettrofilo, come nel caso del legame carbonilico: un'area della molecola dove vi \u00e8 una mancanza di elettroni. \nL'HOMO e il LUMO tendono ad essere orbitali \u03c0 o p (d nei metalli di transizione) dato che essi sono rispettivamente i pi\u00f9 alti in energia se occupati, ma anche i pi\u00f9 bassi se vuoti. Orbitali \u03c3 o s tendono a formare legami molto pi\u00f9 forti e quindi lontani energeticamente dal livello dei FMO.\nLa forma dei FMO nello spazio determina anche l'angolo e la traiettoria tramite le quali le reazioni avverranno. Per un legame carbonilico ad esempio nel LUMO il coefficiente maggiore si trova sull'atomo di carbonio (poich\u00e9 l'ossigeno attrae verso di s\u00e9 gli elettroni del legame), e quindi l'attacco nucleofilo avviene sul carbonio (angolo di B\u00fcrgi-Dunitz)."}
{"id": "1154300", "revid": "1305772", "url": "https://it.wikipedia.org/wiki?curid=1154300", "title": "Bound", "text": ""}
{"id": "1154307", "revid": "78975168", "url": "https://it.wikipedia.org/wiki?curid=1154307", "title": "Unified shader model", "text": "Unified shader model (\"Modello a shader unificati\"), conosciuto anche con il nome Shader model 4.0, indica un modello di shader che utilizza uno stesso instruction set per gestire tutte e tre le tipologie di shader: vertex shader, geometry shader e pixel shader. \nIntrodotto nelle librerie grafiche DirectX 10, presenti nel sistema operativo Microsoft Windows Vista, presenta diversi vantaggi, in particolare:\nLe prime generazioni di GPU che supportano questo modello di shader sono la GeForce serie 8 di nVidia e la Radeon HD 2xxx di ATI Technologies."}
{"id": "1154308", "revid": "1543377", "url": "https://it.wikipedia.org/wiki?curid=1154308", "title": "Coppa del mondo per club FIFA 2007", "text": "La Coppa del Mondo per club FIFA 2007 (in giapponese: 2007FIFA\u30af\u30e9\u30d6\u30ef\u30fc\u30eb\u30c9\u30ab\u30c3\u30d7, 2007 FIFA kurabuw\u0101rudokappu, in inglese: 2007 FIFA Club World Cup), fu il 4\u00ba campionato mondiale di calcio per club organizzato dalla FIFA.\nSi tenne dal 7 al 16 dicembre 2007, come le due precedenti edizioni, in Giappone.\nPer la prima volta dalla presa in carico della FIFA, la competizione fu vinta da un club europeo, il , vittorioso in finale 4-2 sugli argentini del .\nPer il Milan si tratt\u00f2 complessivamente del quarto titolo mondiale di club, considerando le tre Coppe Intercontinentali del 1969, 1989 e 1990.\nIn questa edizione della Coppa del mondo per club sono state introdotte delle sperimentazioni che riguardavano arbitri e pallone. Come annunciato dalla FIFA il 9 ottobre 2007, alla normale terna arbitrale sono stati aggiunti altri due arbitri, posizionati uno alle spalle di ogni porta. Inoltre nella Coppa del mondo per club 2007 \u00e8 continuata la sperimentazione con i cosiddetti \"palloni intelligenti\", contenenti un microchip per stabilire con chiarezza se la palla sia entrata in porta. Questi palloni erano stati testati anche in occasione del Campionato mondiale di calcio Under-17 svoltosi in Per\u00f9 nel 2005.\nFormula.\nLa formula \u00e8 stata leggermente modificata rispetto alle due precedenti edizioni. Alle sei vincitrici delle rispettive competizioni continentali si \u00e8 aggiunta la squadra campione nazionale del paese ospitante, cio\u00e8 la vincitrice della J. League giapponese. Il regolamento prevede per\u00f2 che possa partecipare solo una squadra per ogni nazione, quindi se una squadra del paese ospitante vince il proprio trofeo continentale, al posto dei campioni nazionali partecipa la finalista della competizione internazionale. Questa evenienza si \u00e8 verificata nella presente edizione: a vincere la AFC Champions League 2007 \u00e8 stata la compagine giapponese dell'Urawa Red Diamonds, perci\u00f2 allo spareggio preliminare con la vincitrice della OFC Champions League hanno avuto accesso gli iraniani del Sepahan, anzich\u00e9 la squadra Campione del Giappone, ossia i Kashima Antlers.\nVisto l'aumento del numero di partecipanti, da quest'anno si disputa un turno preliminare, in cui i finalisti perdenti della Champions asiatica devono sfidare i rappresentanti dell'Oceania. La vincente si aggrega alle detentrici dei titoli di Africa, Asia e Centro-Nord America. Le vincenti di questi scontri sfidano in semifinale le vincitrici della UEFA Champions League e della Coppa Libertadores. Oltre la finale per il titolo si disputa un incontro per il terzo posto. In questa edizione non si \u00e8 disputato l'incontro per il quinto posto.\nLa Coppa del Mondo per club FIFA 2007 ha avuto un montepremi di 16 milioni di dollari. La squadra vincitrice del torneo ne ha ricevuti 5 milioni, la seconda classificata 4 milioni, mentre la terza 2,5 milioni. Il restante montepremi \u00e8 stato distribuito tra gli altri club seguendo un ordine di classifica. Inoltre, un'automobile Toyota \u00e8 stata assegnata come premio al miglior giocatore in campo.\nStadi.\nIl Nissan Stadium di Yokohama, durante lo svolgimento della Coppa del mondo per club, torna ad assumere il precedente nome di International Stadium. Ci\u00f2 a causa di una norma della FIFA che vieta di sponsorizzare i nomi degli stadi utilizzati durante le proprie competizioni.\nArbitri.\nLa FIFA ha selezionato un esponente per ogni singola confederazione, pi\u00f9 uno di riserva.\nAFC\nCAF\nCONCACAF\nCONMEBOL\nOFC\nUEFA"}
{"id": "1154310", "revid": "287204", "url": "https://it.wikipedia.org/wiki?curid=1154310", "title": "Kresimir Cosic", "text": ""}
{"id": "1154311", "revid": "81195", "url": "https://it.wikipedia.org/wiki?curid=1154311", "title": "Orbitale di frontiera", "text": ""}
