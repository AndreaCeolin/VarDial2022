{"id": "1161128", "revid": "767487", "url": "https://it.wikipedia.org/wiki?curid=1161128", "title": "Colle Fauniera", "text": "Il Colle di Fauniera 2.481\u00a0.m.s.l \u00e8 un valico alpino situato nelle Alpi Cozie italiane in Piemonte, collega la valle Stura di Demonte attraverso il laterale Vallone dell'Arma con la Valle Grana (quest'ultima famosa per la presenza del Santuario di San Magno e del rinomato \"Formaggio Castelmagno D.O.P.\"), entrambe in Provincia di Cuneo.\nDescrizione.\nSalendo dal versante di Castelmagno, a circa un km dalla vetta, si incontra il Colle d'Esischie, da l\u00ec \u00e8 possibile scendere nella confinante \"Valle Maira\". Sulla destra orografica del colle, sono presenti la Cima Fauniera e la Punta Fauniera, mentre su quella di sinistra \u00e8 ben visibile la \"Cappelletta dell'Assunta\", fatta erigere nel 1954 da Don Giulio Bruno, rettore per lunghissimo tempo del Santuario di San Magno. Poco sotto il colle, nei pressi del \"Rifugio Fauniera\" vi \u00e8 la Fonte Nera (\"Font Ni\u00e9ra\" nella locale lingua occitana), da essa nasce il torrente Grana.\nPoco oltre il colle vi \u00e8 il \"Vallone dei Morti,\" Il suo nome \u00e8 dovuto ai moltissimi soldati caduti in una sanguinosa battaglia della guerra di successione austriaca, quando nel 1744, i franco-spagnoli, passando attraverso i piani della Bandia, oltrepassarono il Colle Valcavera per dirigersi inutilmente ad assediare la citt\u00e0 Cuneo. Nel 2014, i tratti di strada che collegano al colle partendo da S.Giacomo di Demonte (Valle Stura) e dal Santuario di Castelmagno (Valle Grana), cessano di essere di servit\u00f9 militare attraverso l\"Atto Ufficiale di Acquisizione\" dall'Esercito Italiano da parte dei Comuni di Demonte e Castelmagno.\nCiclismo.\n\u00c8 stato scalato una sola volta al Giro d'Italia, esattamente nel 1999 (con successiva discesa verso Demonte) nella tappa Bra - Borgo San Dalmazzo vinta dal bergamasco Paolo Savoldelli. In quell'occasione Marco Pantani scatt\u00f2 in salita, conquistando al termine della tappa la Maglia rosa, fino a quel giorno sulle spalle di Laurent Jalabert.\nAl Giro 2001 doveva essere scalato durante la tappa Imperia - Santuario di Sant'Anna di Vinadio in cui sarebbe stato anche Cima Coppi, ma i ciclisti scioperarono dopo le perquisizioni antidoping della sera prima e la corsa fu annullata. Tuttavia alcuni anni dopo, nel 2003, la salita venne effettuata nella sua quasi totalit\u00e0 dagli atleti che a 1,5\u00a0km dallo scollinamento deviarono il loro percorso sul vicino Colle d'Esischie.\nSulla sommit\u00e0 del Colle di Fauniera \u00e8 stato posizionato un monumento in ricordo di Marco Pantani che nel Giro del 1999 fu autore di una memorabile tappa che lo port\u00f2 a conquistare la maglia rosa a Borgo San Dalmazzo. \u00c8 presente anche una cappella dedicata alla Vergine Maria su un'altura nei pressi del colle.\nCaratteristiche.\n\u00c8 classificabile come una salita alpina lunga e impegnativa, dall'importante dislivello e dall'elevata quota altimetrica raggiunta, con pendenze che a tratti superano il 10%. La discesa del Fauniera \u00e8 considerata invece una delle pi\u00f9 tecniche delle Alpi, dove lo stesso Savoldelli costru\u00ec buona parte del suo successo di tappa nel 1999."}
{"id": "1161130", "revid": "125445151", "url": "https://it.wikipedia.org/wiki?curid=1161130", "title": "Corpo del genio della Marina", "text": "Il Corpo del Genio della Marina, abbreviato GM, \u00e8 uno dei sei corpi della Marina Militare i cui pi\u00f9 noti esponenti sono stati Benedetto Brin, Vittorio Cuniberti, Raffaele Rossetti, Angelo Scribanti, Teseo Tesei.\nCos\u00ec come tutti i corpi della Marina, salvo il Corpo degli Equipaggi Militari Marittimi (CEMM), esso \u00e8 costituito unicamente da ufficiali, provenienti, per la maggior parte, dai Corsi normali dell'Accademia Navale di Livorno oppure, in alcuni casi, selezionati da concorsi. La laurea prevista per gli ufficiali dei ruoli normali in Accademia \u00e8 quella in ingegneria navale (3+2). Il Corpo del Genio della Marina \u00e8 retto da un ammiraglio ispettore capo.\nCompiti.\nIl Genio navale \u00e8 preposto al mantenimento e allo sviluppo del materiale navale della Marina Militare. A tal fine gli ufficiali del Genio navale prestano servizio sia in qualit\u00e0 di ufficiali di macchina imbarcati sulle unit\u00e0 navali, sia nel personale dirigenziale degli enti tecnici della Marina, in special modo gli arsenali navali. A bordo l'ufficiale svolge compiti di responsabilit\u00e0 riguardanti la propulsione, la generazione di energia elettrica, lo scafo, la sicurezza e tutti gli impianti non elettronici di bordo. A terra si hanno invece compiti di supporto negli arsenali per le navi ai lavori, di aiuto alla progettazione di nuove unit\u00e0 e di responsabilit\u00e0 in ambiente tecnico.\nIl corpo del genio navale \u00e8 famoso per i mezzi da incursione, subacquei e non, inventati dagli stessi ufficiali (SLC o \"maiali\", \"grilli\", MAS, ...). A partire dal 1\u00ba gennaio 2017 in seguito all'unificazione del Corpo delle armi navali con il Corpo del genio navale le armi navali costituiscono una specialit\u00e0 del Genio navale, che si articola pertanto nelle seguenti specialit\u00e0:\nStoria.\nLa storia del Corpo del genio navale \u00e8 iniziata subito dopo la proclamazione del Regno d'Italia, quando con la nascita della Regia Marina, l'allora ministro della Marina Cavour, istitu\u00ec il corpo del Genio navale, potenziando il gi\u00e0 esistente \"Corpo degli Ingegneri costruttori navali della Real Marina\". Al corpo del Genio navale vennero assegnati con R.D. 1 Aprile 1861 \"compiti di studio e progettazione di macchine e scafi\". Il corpo, con R.D. 9 dicembre 1866 n. 3486 assunse lo status militare. La condotta delle macchine veniva affidata ad un \"Corpo di ufficiali macchinisti\", provenienti dai sottufficiali, iscritti in un ruolo aggregato al corpo di Stato Maggiore. La funzione di raddobbo e riparazione degli scafi e degli apparati motori veniva invece affidata agli \"ufficiali di arsenale\", inquadrati in un ruolo a parte, anch'esso aggregato al corpo di Stato Maggiore.\nCon l'\"Ordinamento Brin\" (legge 3 dicembre 1878, n. 4610) il Corpo dei macchinisti veniva aggregato, con ruolo a parte, al corpo del Genio navale, mentre gli ufficiali di arsenale venivano trasferiti in un \"Corpo civile tecnico\". Nel 1913 venne ripristinata la situazione organica precedente, aggregando nuovamente gli ufficiali macchinisti al corpo di Stato Maggiore. Nel 1924 con l'Ordinamento \"Tahon di Revel\"), gli Ufficiali Macchinisti vennero staccati dallo Stato Maggiore e costituirono il \"Corpo degli ufficiali per la direzione di macchine\". Nel 1926, infine, con l'Ordinamento \"Mussolini\" in seguito alla legge 8 luglio 1926 n. 1178, il corpo degli ufficiali per la Direzione di macchine venne sciolto e, previa l'acquisizione della laurea in ingegneria navale e meccanica, veniva fuso nel corpo del Genio navale, che veniva pertanto ad accentrare, le funzioni di progettazione e di condotta degli apparati motori e ausiliari a bordo delle navi. Tale ordinamento, con le opportune e necessarie varianti che hanno tenuto conto dei cambi organizzativi della Marina, \u00e8 tuttora in vigore e fissa, all'art. 27, i compiti assegnati al Corpo.\nIl Corpo del genio navale ha avuto una rilevante importanza nello sviluppo sociale, industriale e tecnologico dell'Italia, l'ideazione e la progettazione di navi da guerra di varie categorie e dimensioni, ovunque apprezzate e gi\u00e0 nel 1890, la flotta della Regia Marina era la terza del mondo, con un fiorire di idee e progetti che hanno favorito innovazioni rivoluzionarie nel settore delle costruzioni navali militari, nella dottrina navale e nel concetto stesso di potere marittimo, quali la costruzione della vasca navale di La Spezia, il progetto delle corazzate monocalibro e delle prime unit\u00e0 subacquee, l'invenzione dello snorkel e le prime esperienze in campo aeronautico.\nSpecialit\u00e0 genio navale.\nGli ufficiali della specialit\u00e0 Genio navale si occupano i servizi tecnici delle unit\u00e0 navali e dei sommergibili, arrivando a dirigere i sistemi di propulsione, gli impianti di piattaforma e i servizi elettrici e gestiscono gli impianti di sicurezza della piattaforma, oppure operano nel settore delle infrastrutture sia nel campo della progettazione che in quello della gestione tecnica e amministrativa.\nGli ufficiali frequentano il Corso di laurea in Ingegneria navale e dall'anno accademico 2011-12 per un numero limitato di 2/3 degli ufficiali del corso, in Ingegneria civile e ambientale dopo aver frequentato un corso di quattro anni presso l\u2019Accademia Navale terminano la loro formazione universitaria, conseguendo la Laurea magistrale, presso gli atenei convenzionati di Genova, Napoli o di Trieste.\nUlteriori abilitazioni o specializzazioni che possono essere conseguite dagli ufficiali del genio navale sono quella di ufficiale del genio navale sommergibilista e ufficiale del genio navale tecnico di aeromobili, specialit\u00e0 alle quali, su richiesta degli interessati, gli ufficiali possono essere assegnati, previa verifica del possesso di particolari requisiti psico-fisici.\nUfficiale del genio navale sommergibilista.\nGli ufficiali del genio navale sommergibilisti svolgono tutti gli incarichi connessi alla manutenzione e alla condotta degli impianti di bordo delle Unit\u00e0 Subacquee con responsabilit\u00e0 crescenti sino all\u2019incarico di Direttore di macchina. Ultimati gli incarichi nella componente subacquea, gli ufficiali possono proseguire il loro iter professionale nel settore, presso i competenti Comandi/Reparti, o armonizzarsi con quello dei colleghi di estrazione navale svolgendo funzioni sia nel campo specialistico di appartenenza che in altri settori della Forza Armata.\nUfficiale del genio navale tecnico di aeromobili.\nGli ufficiali del genio navale tecnici di aeromobili svolgono tutti gli incarichi connessi alla manutenzione e all\u2019impiego degli aeromobili della Marina Militare, delle relative armi e delle apparecchiature con responsabilit\u00e0 crescenti fino all\u2019incarico di Capo Servizio Tecnico. Ultimati gli incarichi nella Componente Aeromobili, gli ufficiali possono proseguire il loro iter professionale nel settore, presso i competenti Comandi/Reparti, o armonizzarsi con quello dei colleghi di estrazione navale svolgendo funzioni sia nel campo specialistico di appartenenza che in altri settori della Forza Armata.\nSpecialit\u00e0 genio infrastrutture.\nGli ufficiali della specialit\u00e0 Genio infrastrutture, caratterizzati da un impiego formativo iniziale puramente navale, svolgono tutti gli incarichi connessi alla progettazione e alla manutenzione delle infrastrutture della Marina Militare con responsabilit\u00e0 crescenti fino a ricoprire l\u2019incarico di direttore di un ufficio del Genio Militare Marittimo o altre cariche di vertice presso il Segretario generale, presso l'Ispettorato per il supporto logistico e dei fari, presso la Direzione degli armamenti navali, presso la Direzione generale del Genio militare o presso Centri tecnici di specializzazione sia della Forza armata sia a livello interforze.\nLa loro formazione universitaria prevede la laurea in Ingegneria civile e ambientale, con un'aliquota degli ufficiali, selezionata sulla base delle capacit\u00e0 individuali e del merito, destinata ad una formazione tecnica avanzata con il conseguimento della specializzazione a livello di Master universitario di II livello per il consolidamento delle competenze in ambito progettuale, gestionale e per lo sviluppo di nuove soluzioni tecniche e tecnologiche in ambito Ingegneristico.\nGli ufficiali della specialit\u00e0 Infrastrutture, dopo un periodo formativo iniziale di carattere navale, svolgono incarichi connessi alla progettazione e manutenzione degli immobili e delle infrastrutture della Marina, e nel proseguimento della loro carriera professionale possono poi proseguire presso gli Alti comandi e presso i reparti dello stato maggiore della forza armata o Interforze.\nGli ufficiali della specialit\u00e0 Infrastrutture, dopo un periodo formativo iniziale di carattere navale, svolgono incarichi connessi alla progettazione e manutenzione degli immobili e delle infrastrutture della Marina, fino a ricoprire gli incarichi apicali di settore in ambito Forza armata ed interforze. Seguono un iter formativo incentrato sul corso di laurea in Ingegneria civile e ambientale.\nSpecialit\u00e0 armi navali.\nLe armi navali costituisono una specialit\u00e0 Corpo del genio della Marina (GM) a partire dal 1\u00ba gennaio 2017 in seguito all'unificazione del Corpo della armi navali con il Corpo del genio navale.\nGli ufficiali della specialit\u00e0 delle armi navali dopo aver frequentato il corso di laurea in ingegneria delle telecomunicazioni, in convenzione con l'Universit\u00e0 di Pisa conseguono la relativa Laurea magistrale, perfezionando le loro conoscenze professionali con l'acquisizione di una specializzazione attraverso il conseguimento di un Master di II livello, tra le aree della guerra elettronica, sensori e sistemi d'arma, fotonica ed optoelettronica, telecomunicazioni, elettroacustica subacquea, comunicazioni satellitari e piattaforme orbitanti, munizionamento avanzato, logistica integrata, systems engineering &amp; Project Management, in convenzione con le Universit\u00e0 di Genova, Pisa e Roma.\nNel corso della loro carriera possono ricoprire incarichi di vertice presso il Segretario generale della difesa, il Comando logistico della Marina Militare, gli Arsenali militari marittimi e vari Centri di sperimentazione e ricerca della Marina Militare e Interforze.\nLa loro formazione consente di assolvere a molteplici funzioni di carattere tecnico/operativo, tecnico/amministrativo e ingegneristico, con un impiego o a bordo delle unit\u00e0 della squadra navale, come elementi di staff del Comando di bordo per gli aspetti tecnico-ingegneristici del sistema di combattimento, o presso lo Stato Maggiore della Marina fino ad assumere incarichi direttivi e gestionali di programmi di sviluppo e potenziamento della Forza armata, in ambito nazionale ed internazionale, o presso gli arsenali e gli enti operativi per il mantenimento in efficienza dei mezzi navali, aerei e subacquei della Marina Militare ed il supporto alle operazioni navali, o presso il Segretario generale della difesa e le dipendenti Direzioni fino ad assumere incarichi direttivi e gestionali per gli aspetti di verifica, validazione e collaudo.\nGradi.\nDopo la riforma delle denominazioni dei gradi della Marina Militare introdotta nel 1973, gli ufficiali del Genio navale portano gli stessi gradi degli altri ufficiali della Marina Militare, con l'aggiunta del suffisso (GN). Rimangono diverse le denominazioni dei gradi di ammiraglio ispettore, equivalente ad ammiraglio di divisione, ed ammiraglio ispettore capo, equivalente ad ammiraglio di squadra. Fino alla riforma del 1973 i gradi degli ufficiali (GN) avevano le stesse denominazioni in uso nell'Esercito Italiano. Quindi il tenente di vascello (GN) si chiamava capitano (GN), e cos\u00ec via per gli altri gradi. Per gli ufficiali generali fino al 1973 la denominazione dei gradi era maggior generale rinominato contrammiraglio, tenente generale, rinominato ammiraglio ispettore e generale ispettore, rinominato ammiraglio ispettore capo.\nPer quanto riguarda la foggia dei gradi, con l'eccezione di quella degli ammiragli che \u00e8 unica per tutti i corpi, l'unica differenza \u00e8 il panno color amaranto posto sotto le strisce dorate ed i giri di bitta sovrastanti."}
{"id": "1161134", "revid": "767487", "url": "https://it.wikipedia.org/wiki?curid=1161134", "title": "Senesino", "text": "Biografia.\nGiovinezza e carriera.\nFrancesco Bernardi era il figlio di un barbiere di Siena (da cui il suo nome d'arte). \nEntr\u00f2 nel coro della cattedrale nel 1695 e venne castrato all'et\u00e0 relativamente tarda di 13 anni. Il suo debutto ebbe luogo a Venezia nel 1707 e nel 1708 al Teatro San Cassiano canta nella prima assoluta di \"Astarto\" di Tomaso Albinoni con Giovanna Albertini \"la Reggiana\" e Domenico Cecchi \"Cortona\".\nNel decennio successivo conquist\u00f2 la fama a livello europeo e, al momento in cui cant\u00f2 a Dresda nel \"Giove in Argo\" di Antonio Lotti nel 1717, guadagnava un salario considerevole.\nLa sua recitazione non era eccellente, ma le sue doti vocali erano generalmente lodate; nel 1719 il compositore Johann Joachim Quantz lo ascolt\u00f2 nella prima assoluta di \"Teofane\" di Lotti con Margherita Durastanti, Vittoria Tesi e Giuseppe Maria Boschi a Dresda per le nozze di Augusto III di Polonia con Maria Giuseppa d'Austria nel 1719 ed afferm\u00f2: \"Aveva una potente, chiara, uniforme e dolce voce di contralto, con un'intonazione perfetta e un vibrato eccellente. Il suo modo di cantare era ammirevole e la sua elocuzione impareggiabile. Cantava gli \"allegro\" con grande fuoco e faceva rapidi gorgheggi di petto con una tecnica articolata e piacevole. Il suo contegno era adatto al palcoscenico, e la sua azione naturale e nobile. A queste qualit\u00e0 egli univa una figura imponente e maestosa; ma il suo aspetto e portamento lo rendevano pi\u00f9 adatto alla parte dell'eroe che a quella dell'innamorato\".\nSenesino e H\u00e4ndel.\nA seguito di una disputa con il compositore della corte sassone Heinichen nel 1720, che port\u00f2 alle sue dimissioni, Senesino venne scritturato da H\u00e4ndel come \"primo uomo\" della sua compagnia, la Royal Academy of Music. \nFece la sua prima apparizione a Londra il 19 novembre nell\"'Astarto\" di Bononcini al Her Majesty's Theatre seguita da una ripresa del \"Radamisto\" il 28 dicembre, e il suo compenso nelle fonti oscilla fra le 2000 e le 3000 ghinee, entrambe somme ingenti. \nSenesino rimase nella capitale inglese per la maggior parte dei successivi sedici anni, strinse rapporti di amicizia con vari esponenti dell'alta societ\u00e0, come il duca di Chandos, Lord Burlington e il pittore William Kent e si dedic\u00f2 a collezionare dipinti, libri rari, strumenti scientifici e altri tesori.\nAncora a Londra nel 1721 \u00e8 il protagonista della prima assoluta di \"Il Floridante\" di Handel, nel 1722 il protagonista in \"Crispo\" di Giovanni Bononcini, canta nella prima assoluta di \"Griselda\" di Bononcini, nel 1723 il protagonista nelle prime assolute di \"Ottone, re di Germania\" di Handel con Francesca Cuzzoni e Gaetano Berenstadt e di Flavio (opera) e nel 1724 canta nella prima assoluta di \"Vespasiano\" di Attilio Ariosti.\nSebbene sia stato il protagonista in 17 opere di H\u00e4ndel (tra cui il protagonista della prima assoluta di \"Giulio Cesare\" nel 1724, \"Orlando\" nel 1733 e Bertarido nella prima assoluta di \"Rodelinda\" nel 1725), il suo rapporto con il compositore fu spesso burrascoso, come riporta il primo biografo del sassone, Mainwaring. \nAncora nel 1724 canta nella premi\u00e8re di \"Tamerlano\" di Handel, nel 1726 di \"Scipione\" di Handel ed il protagonista nella prima assoluta di Alessandro (opera), nel 1727 di Admeto (H\u00e4ndel) e \"Riccardo Primo, Re d'Inghilterra\" di Handel con Faustina Bordoni e nel 1728 Siroe e Tolomeo (opera).\nDopo lo scioglimento della Royal Academy di H\u00e4ndel nel 1728, Senesino cant\u00f2 a Parigi (1728) e Venezia (1729), ma fu di nuovo scritturato da H\u00e4ndel nel 1730, cant\u00f2 in quattro nuove opere come \"Partenope\" con Anna Maria Strada, Antonio Maria Bernacchi ed Annibale Pio Fabri, Poro, re delle Indie e Rinaldo (opera) nel 1731 ed Ezio (H\u00e4ndel) e \"Sosarme, re di Media\" nel 1732 e negli oratori \"Esther\", \"Deborah\" nel 1733 e nella versione bilingue, \"Acis and Galatea\" nel 1732. \nLa sua antipatia per H\u00e4ndel arriv\u00f2 al punto che, nel 1733, Senesino si un\u00ec alla rivale Opera della Nobilt\u00e0 per l'inaugurazione nel dicembre al Lincoln's Inn Fields con la prima di \"Arianna in Nasso\" di Nicola Porpora. \nIn questo modo pot\u00e9 cantare a fianco del grande soprano Farinelli, e il loro incontro sul palcoscenico (nel pasticcio \"Artaserse\") origin\u00f2 il famoso episodio narrato dal musicologo Charles Burney: \"Senesino aveva la parte di un crudele tiranno, e Farinelli quella di uno sfortunato eroe in catene; ma, nel corso della prima aria, il prigioniero intener\u00ec a tal punto il cuore del tiranno con il suo canto, che Senesino, dimentico del suo personaggio, corse verso Farinelli e lo abbracci\u00f2\".\nNell'aprile 1736 canta \"Sing unto God, ye kingdoms of the earth\" per le nozze di Federico, principe del Galles con Augusta di Sassonia-Gotha-Altenburg nella Cappella Reale in St. James's Palace ed in maggio la prima di \"La festa d'Imeneo\" di Porpora.\nRitorno in Italia e ritiro.\nSenesino lasci\u00f2 l'Inghilterra nel 1736 e comparve in alcune altre produzioni in Italia: cant\u00f2 nel Teatro Regio di Torino il 26 dicembre 1736 nella prima assoluta di \"Demetrio\" di Geminiano Giacomelli e nel gennaio 1737 nella prima di \"Eumene\" di Giovanni Antonio Giaj, a Firenze dal 1737 al 1739, quindi al Teatro San Carlo di Napoli quando nel dicembre 1738 canta nella prima di \"Le nozze di Teti e Peleo\" di Domenico Sarro con la Tesi, nel 1739 \"La Partenope\" di Sarro con Angelo Amorevoli ed \"Adriano in Siria\" di Giovanni Alberto Ristori e rimane fino al 1740, e il suo ultimo ruolo fu ne \"Il trionfo di Camilla\" di Nicola Porpora al Teatro San Carlo. A quest'epoca, la grande stagione dei castrati stava volgendo al termine e il suo stile di canto veniva considerato dal pubblico piuttosto antiquato.\nSi ritir\u00f2 dalle scene e and\u00f2 a vivere nella sua citt\u00e0 natale, in una lussuosa casa di campagna arredata in stile inglese, dove aveva un servitore nero, una scimmietta e un pappagallo. Aveva una personalit\u00e0 eccentrica e non facile, e gli ultimi anni della sua vita furono tormentati da dispute con gli altri membri della sua famiglia, in particolare con il nipote ed erede, Giuseppe."}
{"id": "1161135", "revid": "35813", "url": "https://it.wikipedia.org/wiki?curid=1161135", "title": "Francesco Bernardi", "text": ""}
{"id": "1161136", "revid": "767487", "url": "https://it.wikipedia.org/wiki?curid=1161136", "title": "You Are What You Is", "text": "You Are What You Is \u00e8 un album di Frank Zappa, pubblicato nel 1981.\nIl disco.\nIl lavoro fu registrato tra il luglio e il settembre del 1980.\nFu originalmente distribuito in formato doppio vinile nel 1981 e pi\u00f9 tardi come un CD da venti tracce da parte dell'etichetta Rykodisc. L'album si affida ad un pesante uso della sovraincisione. Quest'album fu il primo ad includere il materiale registrato da Zappa nel suo studio casalingo il Utility Muffin Research Kitchen. Molto simile ad un concept album, alcune delle tracce sono legate tra loro, nonostante l'album manchi di una trama complessiva."}
{"id": "1161137", "revid": "152416", "url": "https://it.wikipedia.org/wiki?curid=1161137", "title": "Lago Brugneto", "text": ""}
{"id": "1161138", "revid": "152416", "url": "https://it.wikipedia.org/wiki?curid=1161138", "title": "Lago brugneto", "text": ""}
{"id": "1161140", "revid": "1702319", "url": "https://it.wikipedia.org/wiki?curid=1161140", "title": "Chiesa di San Luca Evangelista", "text": ""}
{"id": "1161146", "revid": "74801", "url": "https://it.wikipedia.org/wiki?curid=1161146", "title": "Johannes Aavik", "text": "Biografia.\nNato a Randvere, un villaggio nell'isola di Saaremaa si diplom\u00f2 al liceo ginnasio di Kuressaare nel 1902 e poi segu\u00ec gli studi di filologia all'Universit\u00e0 di Tartu (dal 1902-1903). In seguito studi\u00f2 all'Istituto di storia e filologia di Ni\u017eyn, nell'attuale Ucraina (dal 1903 al 1905) e all'Universit\u00e0 di Helsinki (dal 1906 al 1910).\nLavor\u00f2 quindi come insegnante di lingua francese e di lingua estone al ginnasio e all'Universit\u00e0 di Tartu, per diventare poi consigliere e capo ispettore al ministero dell'Educazione. La parte maggiore della sua vita fu spesa nel tentativo di riformare e rinnovare la lingua estone.\nLe riforme.\nDurante il periodo di pi\u00f9 intenso lavoro, dal 1912 al 1926, Aavik cerc\u00f2 di modificare la struttura della lingua estone e di arricchirne il vocabolario. A questo scopo introdusse molte parole artificiali e neologismi basati sulla lingua estone, aggiunse molte parole provenienti dal dizionario finlandese, senza tralasciare di attingere dai dialetti estoni."}
{"id": "1161149", "revid": "109518680", "url": "https://it.wikipedia.org/wiki?curid=1161149", "title": "Maine de Biran", "text": "Il pensiero.\nMaine di Biran ader\u00ec inizialmente al sensismo, come Condillac e Locke, fu vicino alle tematiche degli ideologi e successivamente divenne un esponente dello Spiritualismo. Approd\u00f2 infine a un misticismo teosofico.\nNei suoi primi scritti \u00e8 evidente l'influenza di Locke e Condillac, ma essi gi\u00e0 presentano alcuni elementi che preannunciano i suoi interessi futuri. L\"'Essai sur les fondements de la psychologie\" (\"Studio sui fondamenti della Psicologia\") \u00e8 rappresentativo della seconda fase del suo pensiero, mentre alcuni di essi e del \"Nouveaux essais d'anthropologie\" (\"Nuovi Studi di Antropologia\"), sono rappresentativi della terza fase.\nNel 1802 pubblica \u00abInfluenza dell'abitudine sulla facolt\u00e0 di pensare\u00bb. Analizzando l'abitudine Maine de Biran rileva che essa pu\u00f2 avere esiti diversi sulle nostre facolt\u00e0: pu\u00f2 infatti attenuarle (ad esempio nella percezione del dolore) oppure migliorarle facendole diventare pi\u00f9 rapide e precise nel caso di operazioni volontarie(com'\u00e8 nel caso dei gesti).\nEsistono quindi abitudini attive e passive. Se quelle passive si possono spiegare tramite la mera sensazione, cos\u00ec non \u00e8 per quelle attive; poich\u00e9 una sensazione lasciata a se stessa, resta tale.\nPer\u00f2 occorre riconoscere l'esistenza di uno scarto tra il \"semplice sentire\" e il \"sentire che io sento\", in cui vi \u00e8 coscienza poich\u00e9 l'io \u00e8 qualcosa di attivo.\nEsiste perci\u00f2, oltre alla sensazione, un fatto primitivo e originario capace di modificare l'io: lo sforzo motore volontario.\nSu questa base, Maine de Biran eresse la sua metafisica, che interpreta i concetti di forza, di sostanza, di causa ecc. in termini d'attivit\u00e0 della volont\u00e0 sperimentata direttamente. Questo sistema di psicologia e di metafisica - che venne conosciuto come \"Spiritualismo \"- esercit\u00f2 notevole influenza su Cousin, F\u00e9lix Ravaisson e Charles Renouvier.\nNelle pagine del suo \"diario Intimo\" (1792-1824) si manifestano tematiche tipicamente romantiche come il bisogno di scendere alle radici della propria interiorit\u00e0, di definire i rapporti fra le passioni dell'animo e la morale. Nel libro traspare una diffidenza verso Napoleone e la Rivoluzione e la necessit\u00e0, con l'avvento della Restaurazione, che un governo di persone sagge riesca a conciliare il bene dei cittadini con un governo legittimo e stabile.\nMassone, fu membro della loggia di Bergerac del Grande Oriente di Francia."}
{"id": "1161151", "revid": "767487", "url": "https://it.wikipedia.org/wiki?curid=1161151", "title": "Chemiluminescenza", "text": "La chemiluminescenza, talvolta chiamata chemioluminescenza, \u00e8 l'emissione di radiazione elettromagnetica, in particolare nel visibile e nel vicino infrarosso, che pu\u00f2 accompagnare una reazione chimica.\nConsiderando una reazione tra i reagenti A e B a dare il prodotto P:\nIn pratica la reazione porta al prodotto P in uno stato eccitato ed il decadimento allo stato fondamentale non porta alla formazione di calore, ma di un fotone (\"h\u03bd\"). \u00c8 quindi necessario che i meccanismi di decadimento radiativo siano pi\u00f9 competitivi rispetto a quelli non radiativi. Non si confonda il concetto di radiante/non radiante con il concetto di radioattivo, cio\u00e8 di emissione di radiazione ionizzante.\nUn esempio di reazione che porta a chemiluminescenza \u00e8 quella del luminolo con il perossido di idrogeno ed un catalizzatore metallico.\nQuando il fenomeno si verifica in sistemi biologici, per esempio nelle lucciole, si parla di bioluminescenza. In questi casi le reazioni sono catalizzate da enzimi.\nApplicazioni analitiche.\nSono poche le reazioni chimiche che producono chemiluminescenza, ma alcune sono molto importanti da un punto di vista ambientale; questo unito alla selettivit\u00e0 e alla sensibilit\u00e0 del metodo rende le tecniche basate su questo fenomeno utili in chimica analitica.\nUn esempio pu\u00f2 essere l'analisi del monossido di azoto presente nell'aria, analisi che si basa sulla reazione di questo con ozono:\nUn esperimento basato sulla chemiluminescenza si basa sulla misurazione della variazioni di intensit\u00e0 dell'emissione luminosa nel tempo. Vari ioni metallici catalizzano la reazione del luminolo con perossido di idrogeno facendo variare il picco di intensit\u00e0, \u00e8 cos\u00ec possibile rivelare vari ioni presenti in soluzione. \nSfruttando questa attivit\u00e0 catalitica, \u00e8 possibile rivelare tracce di sangue in quanto anche il ferro contenuto nell'emoglobina catalizza la reazione del luminolo.\nAnche varie specie organiche catalizzano o inibiscono la reazione del luminolo con perossido di idrogeno ed \u00e8 cos\u00ec possibile rivelare tracce di gas nervini, insetticidi o altri composti."}
{"id": "1161153", "revid": "123204067", "url": "https://it.wikipedia.org/wiki?curid=1161153", "title": "Applicazione multilineare", "text": "In algebra lineare, una applicazione multilineare \u00e8 una funzione che generalizza il concetto di applicazione lineare a pi\u00f9 variabili. Esempi classici di applicazioni multilineari sono:\nLe applicazioni multilineari sono anche alla base della definizione di tensore e forma differenziale, e sono quindi molto usate in topologia differenziale nello studio delle variet\u00e0 differenziabili. Hanno in particolare importanti applicazioni in fisica, specialmente in relativit\u00e0 generale.\nSono sinonimi i termini funzione e mappa multilineare.\nDefinizione e notazioni.\nDati formula_1 spazi vettoriali formula_2 e formula_3 sullo stesso campo formula_4, una applicazione multilineare \u00e8 una funzione\nche associa a formula_6 vettori formula_7 rispettivamente di formula_2 un vettore formula_9 che sia lineare in ogni componente. Deve cio\u00e8 valere la relazione\nper ogni componente formula_11, per ogni n-pla di vettori formula_12, per ogni formula_13, e per ogni coppia di scalari formula_14. In altre parole, tenendo fisse tutte le variabili tranne la formula_15-esima si ottiene una applicazione lineare.\nSe \u00e8 necessario evidenziare il valore formula_16, si parla di applicazioni formula_6-lineari.\nSe lo spazio formula_3 \u00e8 il campo base formula_4, allora l'applicazione si dice forma multilineare.\nSe gli spazi vettoriali formula_2 sono tutti uguali fra loro, cio\u00e8:\nil loro prodotto cartesiano si indica anche con formula_22.\nL'insieme delle applicazioni formula_6-lineari da formula_24 a formula_4 si indica con formula_26 e si dimostra essere uno spazio vettoriale.\nEsempi.\nUna applicazione multilineare \n\u00e8 una applicazione lineare se formula_28 e una forma bilineare se formula_29.\nIl determinante di una matrice quadrata formula_30 a elementi in formula_31 \u00e8 una applicazione multilineare \nche associa agli formula_6 vettori colonna della matrice uno scalare. Anche la traccia \u00e8 un'applicazione multilineare di questo tipo.\nForme multilineari antisimmetriche.\nUna applicazione multilineare \u00e8 alternante se si annulla quando un vettore viene ripetuto:\nAd esempio, formula_35 quando i vettori formula_36 non sono tutti distinti. \nIn generale, formula_35 ogni volta che i formula_38 sono linearmente dipendenti.\nUna applicazione multilineare \u00e8 antisimmetrica se lo scambio di due vettori ha come effetto un cambiamento di segno:\nSe formula_31 \u00e8 un campo di caratteristica diversa da due (ad esempio, se \u00e8 il campo dei numeri reali o complessi), i due concetti coincidono: una forma \u00e8 alternante se e solo se \u00e8 antisimmetrica.\nIl determinante \u00e8 una funzione multilineare antisimmetrica. Si tratta di un esempio fondamentale: se formula_41, il determinante \u00e8 l\"'unica\" forma multilineare antisimmetrica\nche vale formula_43 sulla base canonica di formula_44.\nRiduzione della multilinearit\u00e0 alla linearit\u00e0.\nL'insieme formula_26 delle applicazioni n-lineari da formula_24 a formula_4 \u00e8 uno spazio vettoriale, poich\u00e9 la somma e il prodotto in formula_4 inducono in esso una somma e un prodotto per scalari. Tuttavia, lo spazio vettoriale formula_26 non pu\u00f2 essere considerato, in generale, il duale di uno spazio vettoriale.\nD'altra parte poter ricondurre una applicazione multilineare ad una applicazione lineare consentirebbe di utilizzare anche per le applicazioni multilineari tutta l'algebra degli spazi duali, che costituisce un'importante struttura algebrica. Per ottenere questo scopo occorre definire uno spazio vettoriale formula_3 nel quale si possa \"immergere\" l'insieme formula_24, e tale che ogni applicazione formula_6-lineare da formula_53 a formula_4 induca un'unica applicazione lineare da formula_3 a formula_4.\nUn tale spazio formula_3 si pu\u00f2 costruire introducendo il concetto di prodotto tensoriale fra spazi vettoriali e fra vettori, dopodich\u00e9 lo spazio vettoriale formula_3 cercato risulta essere il prodotto tensoriale degli spazi, cio\u00e8 formula_59."}
{"id": "1161154", "revid": "21079", "url": "https://it.wikipedia.org/wiki?curid=1161154", "title": "Funzione multilineare", "text": ""}
{"id": "1161155", "revid": "21079", "url": "https://it.wikipedia.org/wiki?curid=1161155", "title": "Forma multilineare", "text": ""}
{"id": "1161156", "revid": "21079", "url": "https://it.wikipedia.org/wiki?curid=1161156", "title": "Mappa multilineare", "text": ""}
{"id": "1161157", "revid": "1005847", "url": "https://it.wikipedia.org/wiki?curid=1161157", "title": "Ritratto di Victor Chocquet", "text": "Ritratto di Victor Chocquet \u00e8 un dipinto a olio su tela (46x38 cm) realizzato nel 1877 dal pittore francese Paul C\u00e9zanne.\n\u00c8 conservato nel Columbus Museum of Art di Columbus, capitale dello stato dell'Ohio.\nIl soggetto del dipinto \u00e8 Victor Chocquet, impiegato del Ministero delle finanze francese e collezionista di opere d'arte, grande estimatore e acquirente delle tele di C\u00e9zanne. Il loro incontro avvenne grazie alla comune conoscenza di Renoir.\nL'interno della raffigurazione \u00e8 borghese, e rappresenta Choquet seduto su una poltrona in un momento di relax casalingo: ha infatti le pantofole ai piedi. Alle sue spalle, si intravede la sua collezione personale di opere d'arte."}
{"id": "1161160", "revid": "110157", "url": "https://it.wikipedia.org/wiki?curid=1161160", "title": "Baby Snakes", "text": "Baby Snakes \u00e8 un album di Frank Zappa, pubblicato nel 1983. \u00c8 la colonna sonora dell'omonimo film di Zappa."}
{"id": "1161163", "revid": "110157", "url": "https://it.wikipedia.org/wiki?curid=1161163", "title": "Circondario di Heilbronn", "text": "Il circondario di Heilbronn \u00e8 uno dei circondari dello stato tedesco del Baden-W\u00fcrttemberg.\nFa parte del distretto governativo di Stoccarda."}
{"id": "1161165", "revid": "108744603", "url": "https://it.wikipedia.org/wiki?curid=1161165", "title": "Giulio Giannelli", "text": "Biografia.\nCarriera accademica.\nNegli anni 1924 e 1925 fu libero docente di Antichit\u00e0 classiche nell'Universit\u00e0 di Firenze. Nel 1928 fu nominato ordinario.\nInsegn\u00f2 storia greca e romana nel 1945 - 1946 nell'Ateneo fiorentino di cui fu preside dal 1\u00ba novembre 1955 al 31 ottobre 1958.\nDal 1960 al 1964 fu Direttore della Scuola Normale Superiore di Pisa.\nNegli anni 1971-1972 (come gi\u00e0 in precedenza) fu preside del Conservatorio delle Mantellate a Firenze.\nConsigliere comunale.\nIl 10 novembre 1946 Giulio Giannelli fu eletto consigliere comunale a Firenze nelle liste della Democrazia Cristiana (\"Giannelli Giulio, prof. universitario\")"}
{"id": "1161169", "revid": "298055", "url": "https://it.wikipedia.org/wiki?curid=1161169", "title": "Dawn Summers", "text": ""}
{"id": "1161174", "revid": "486946", "url": "https://it.wikipedia.org/wiki?curid=1161174", "title": "Marsala Sport Club", "text": ""}
{"id": "1161176", "revid": "110157", "url": "https://it.wikipedia.org/wiki?curid=1161176", "title": "Circondario di Schw\u00e4bisch Hall", "text": "Il circondario di Schw\u00e4bisch Hall \u00e8 uno dei circondari dello stato tedesco del Baden-W\u00fcrttemberg.\nFa parte del distretto governativo di Stoccarda."}
{"id": "1161178", "revid": "125602496", "url": "https://it.wikipedia.org/wiki?curid=1161178", "title": "Suspect - Presunto colpevole", "text": "Suspect - Presunto colpevole (\"Suspect\") \u00e8 un thriller, legal-movie, del 1987, diretto da Peter Yates.\nTrama.\nL'avvocato Kathleen Riley \u00e8 chiamata a difendere d'ufficio Carl Wayne Anderson, un reduce della guerra del Vietnam accusato di aver ucciso una donna, Elizabeth Quinn, il cui cadavere \u00e8 stato ritrovato sulla sponda del fiume Potomac, con la gola tagliata da sinistra verso destra (taglio destrorso). I suoi effetti personali, la sua borsa, il suo portamonete, contenente la modesta cifra di nove dollari, vengono rinvenuti nel nascondiglio di Anderson dalla polizia di Washington D.C. assieme a un coltello, possibile arma del delitto. Pochi giorni prima, un giudice della Corte Suprema, per la quale Quinn lavorava come segretaria, era stato rinvenuto suicida per arma da fuoco.\nAnderson viene trattato con durezza dopo il suo arresto, e ferito dai poliziotti, ma Riley capisce ben presto che Anderson non \u00e8 un minorato mentale, ma solo un sordomuto con shock post-traumatico dovuto agli orrori della guerra. Comunica con lui scrivendo su fogli di carta, trattandolo con gentilezza. Anderson aveva contratto la meningite che l'aveva reso sordo, e il mutismo era derivato dalle turbe mentali.\nDurante l'esame della giuria, Riley incontra un giurato particolarmente acuto, Eddie Sanger, un ottimo osservatore, che difatti lavora come mediatore e \"portaborse\" al Congresso. Sanger spera di essere scartato per poter tornare al suo lavoro, ma viene accolto in giuria. Nel frattempo il giudice Helms chiede a un collega di poter supervisionare il caso, sostenendo che il giudizio sarebbe stato breve e lui sarebbe stato cos\u00ec libero di potersi dedicare alla sua auspicata nomina alla Corte Suprema. Helms non d\u00e0 un attimo di tregua a Riley, che pur tenendo in aula comportamenti poco ligi al regolamento, tenta in ogni modo di dimostrare l'innocenza del suo cliente, come il fargli afferrare al volo un oggetto, cosa che Anderson fa con la mano sinistra, dimostrando di essere mancino, e che quindi non poteva aver inflitto un taglio destrorso.\nSanger prende in simpatia l'avvocato Riley e la causa di Anderson, e tenta in ogni modo di aiutarla, fino a sconfinare nell'illegalit\u00e0, avendo continui colloqui, telefonate e perfino effusioni con lei. Sospettando, ma non potendo dimostrare nulla, il giudice Helms riunisce la giuria in un albergo, in modo che non abbia rapporti con l'esterno. Avvocato e giurato battono diverse piste, una delle quali \u00e8 l'auto di Quinn, ancora nel parcheggio, nella cui autoradio Riley trova una cassetta con una dichiarazione del giudice suicidatosi il quale ammette di essere stato corrotto anni addietro in un importante processo a un personaggio politico. Il procuratore in quel processo era proprio il giudice Helms.\nEddie Sanger ricorda poi che la targa dell'auto di Helms fa parte della nota del parcheggio dove era ancora rimasta l'auto di Elizabeth Quinn. Comprende subito che il giudice Helms \u00e8 coinvolto e vuole avvisare Kathleen Riley, e per uscire dall'albergo fa scattare l'allarme antincendio. Eddie salva Kathleen da un aggressore, che si scoprir\u00e0 essere il giudice Helms, il quale viene ferito alla mano destra. Durante la sessione successiva Riley convoca il procuratore Gray e come testimone il giudice Helms, palesemente contro ogni regola. Durante una stringente e incalzante accusa, Riley dimostra che Helms ha ucciso Elizabeth Rose Quinn perch\u00e9 in possesso dell'audiocassetta che ne rivelava la compromissione. Il procuratore Gray assiste e sar\u00e0 suo compito prendere provvedimenti. Il giudice Helms china il capo di fronte alle accuse ammettendo implicitamente la sua colpa.\nFinito il processo Riley viene lodata dai colleghi per la sua audacia e - non pi\u00f9 vincolata dalle regole legali - pu\u00f2 dimostrare a Sanger il suo interesse."}
{"id": "1161185", "revid": "1855146", "url": "https://it.wikipedia.org/wiki?curid=1161185", "title": "Gaio Giulio Erucio Claro Vibiano", "text": "Vibiano era originario dell'Italia, o comunque delle province occidentali, ed era figlio di Gaio Erucio Claro, console del 170.\nNel 193 fu elevato al consolato, come \"consul posterior\" di Quinto Pompeio Sosio Falcone. Venne giustiziato nel 197, dopo la sconfitta di Clodio Albino e la sua esecuzione da parte di Settimio Severo, in quanto era stato sostenitore di Albino."}
{"id": "1161191", "revid": "15756", "url": "https://it.wikipedia.org/wiki?curid=1161191", "title": "Pieve di San Giusto in Salcio", "text": "La pieve di San Giusto in Salcio \u00e8 un edificio sacro situato nel comune di Gaiole in Chianti, in provincia di Siena.\nStoria.\nL'edificio \u00e8 citato pi\u00f9 volte nella carte dell'abbazia di Coltibuono risalenti all'XI secolo. In seguito viene citata in una bolla di Pasquale II indirizzata al vescovo Giovanni da Fiesole e datata11 marzo 1103 con la quale questa pieve venne confermata al vescovo la pertinenza.\nLa chiesa ebbe un patrimonio ricco tanto che spesso venne data in commenda ad importanti personaggi quali un arcivescovo di Pisa e a vari canonici delle famiglie dei Buondelmonti e degli Alamanni.\nTutto il complesso \u00e8 stato oggetto di un radicale restauro effettuato tra il 1926 e il 1929.\nDescrizione.\nLa chiesa ha un impianto basilicale a tre navate terminanti in altrettante absidi ed \u00e8 coperta mediante capriate a vista. All'interno la divisione spaziale delle navate \u00e8 effettuata con pilastri quadrangolari conclusi da una semplice mensola sulla quale si appoggia l'archeggiatura. L'illuminazione dell'interno \u00e8 affidata a tutta una serie di finestrelle strombate poste nelle pareti laterali, nel cleristorio, nelle absidi e anche dall'oculo in facciata.\nSul retro della chiesa si trova la torre campanaria, isolata dal resto dell'edificio. Si tratta di una poderosa torre a pianta quadrata la cui parte superiore \u00e8 frutto di restauro.\nCi\u00f2 che resta delle sue strutture murarie originali, si configura in alcuni elementi dell'abside e della facciata, per il resto la pieve \u00e8 stata ricostruita."}
{"id": "1161193", "revid": "1048993", "url": "https://it.wikipedia.org/wiki?curid=1161193", "title": "Antonio Lubrano", "text": "Carriera.\nProfessionista dal 1955, lavora per diversi quotidiani e settimanali come \"Il Giornale\", \"Il Giornale d'Italia\", \"Oggi\", \"Radiocorriere TV\", \"TV Sorrisi e Canzoni\", testata, quest'ultima, di cui \u00e8 direttore da giugno a settembre del 1967.\nDopo aver curato, su incarico di Luciano Rispoli, la rubrica Il Prisma a Radio Rai, dal 1987 cura la rubrica del TG2 intitolata \"Diogene\". Dal 1989 al 1996 conduce la trasmissione di Rai 3 \"Mi manda Lubrano,\" il cui nome muter\u00e0 in \"Mi manda Raitre\" dopo che Lubrano ne avr\u00e0 lasciato la conduzione. Il programma, che diventer\u00e0 una trasmissione storica di Rai 3, \u00e8 dedicato a truffe e raggiri di cui alcuni cittadini italiani sono stati oggetto. \u00c8 direttore dal 1997 al 1999 di TMC News. Dal 2000 in poi \u00e8 tra gli autori e presentatori di \"Mattina in famiglia\", trasmesso su Rai 2. Per Rai 1 conduce il programma di musica lirica \"All'Opera!\", scritto con Pietro Acquafredda, con la regia di Toni Verit\u00e0. Nel 2004 vince il Premio Cimitile con l'opera \"Pomeriggio di luglio\".\nNel 2007 pubblica un libro dedicato alle fiabe per adulti. Nel marzo dello stesso anno Lubrano approda nella blogosfera con \"Lubrano Risponde\", blog con il quale contribuisce a sciogliere dubbi in materia di problemi amministrativi, truffe e diritti negati. Da parecchi anni ha una rubrica il venerd\u00ec mattina, all'interno della trasmissione \"I fatti vostri\", in cui risponde a domande poste dai telespettatori riguardo alla pubblica amministrazione e ai diritti dei cittadini. Nella stagione televisiva 2008-2009 la sua rubrica era contenuta nel programma \"Insieme sul Due\", anch'esso in onda su Rai 2.\nInfluenza culturale.\nLa parlata, l'accento e la gestualit\u00e0 di Lubrano sono stati oggetto di una imitazione da parte di Gabriele Marconi fra il 1990 e il 1991, in particolare nella trasmissione di Rai 2 \"Ricomincio da due\"."}
{"id": "1161195", "revid": "9087669", "url": "https://it.wikipedia.org/wiki?curid=1161195", "title": "Passariano di Codroipo", "text": ""}
{"id": "1161196", "revid": "48344", "url": "https://it.wikipedia.org/wiki?curid=1161196", "title": "Veritas The Quest", "text": ""}
{"id": "1161199", "revid": "1904508", "url": "https://it.wikipedia.org/wiki?curid=1161199", "title": "Scipione Borghese (principe)", "text": "Biografia.\nInfanzia ed educazione.\nLuigi Marcantonio Francesco Rodolfo Scipione Borghese, X principe di Sulmona, nacque l'11 febbraio 1871 a Castello di Migliarino da Paolo Borghese, IX principe di Sulmona (1845-1920) e da sua moglie, la contessa ungherese Ilona Apponyi (1848-1914). Terminati gli studi in scienze fisiche e matematiche a Roma, usc\u00ec dall'Accademia militare di Torino col grado di sottotenente di artiglieria nel 1892. \nPrincipe di Sulmona.\nSubentrato al padre nella conduzione degli affari di famiglia, contribu\u00ec alla creazione del Consorzio agrario cooperativo della riviera bresciana del lago di Garda, dove la famiglia possedeva una tenuta, e invest\u00ec nel rinnovamento del porto di Genova. Fu anche consigliere della Societ\u00e0 per gli studi della malaria, fondata nel 1898, e promotore delle bonifiche nell'Agro romano (la famiglia possedeva un'altra tenuta nei pressi del Lago Albano).\nPrese parte alla vita politica del suo tempo, con l'elezione a deputato per il collegio di Albano Laziale nella XXII e XXIII legislatura, dal 1904 al 1913, per il Partito Radicale. Inoltre, fond\u00f2 insieme a Errico De Marinis la rivista \"Lo Spettatore\" (1905-1908). \nPrimo matrimonio.\nIn prime nozze si spos\u00f2 a Genova il 23 maggio 1895 con la duchessa Anna Maria De Ferrari (1874-1924), figlia del duca Gaetano De Ferrari e di sua moglie, Maria Annenkov. Da questo matrimonio nacquero due figlie.\nViaggi in Oriente.\nInstancabile e curioso viaggiatore, esploratore ed alpinista, nel 1900 aveva compiuto un viaggio in Asia dal Golfo Persico al Pacifico, visitando Siria, Mesopotamia e Persia. Successivamente comp\u00ec anche un viaggio in cui attravers\u00f2 la Cina. L'impresa per cui pass\u00f2 alla storia fu la vittoriosa partecipazione al raid Pechino-Parigi del 1907 insieme al suo \"chauffeur\" e meccanico di fiducia Ettore Guizzardi e al celebre giornalista Luigi Barzini senior, inviato del \"Corriere della Sera\", a bordo di un'automobile Itala. \nIl raid Pechino-Parigi.\nNel 1907 il giornale francese \"Le Matin\" indisse la gara automobilistica Pechino-Parigi con lo scopo di dimostrare la validit\u00e0 dell'automobile quale mezzo di spostamento anche per le grandi distanze, capace di fare concorrenza a treno e transatlantico. Il principe Scipione Borghese fu l'unico partecipante italiano, iscrivendosi con una vettura \"Itala\" Itala 35/45 HP, condotta da Ettore Guizzardi, suo autista di fiducia. Il \"Corriere della Sera\" concord\u00f2 col principe che Luigi Barzini (1874-1947), all'epoca gi\u00e0 noto inviato di guerra, si unisse all'equipaggio per testimoniare gli avvenimenti coi suoi reportage. La partenza venne fissata per il 10 giugno alle ore 8. Dei numerosi iscritti alla gara solo cinque vetture si presentarono effettivamente a Pechino per prendere parte all'evento e fin dal primo giorno l'equipaggio italiano si distinse per la superiorit\u00e0 tecnica e organizzativa.\nForte dell'esperienza maturata nei suoi recenti viaggi in Asia, il principe Borghese fu meticoloso nella preparazione della spedizione: la puntuale distribuzione di rifornimenti di benzina e olio che egli organizz\u00f2 lungo tutto il percorso fu uno dei punti forza del vittorioso equipaggio italiano. Altre sue intuizioni - ad esempio sostituire i parafanghi della vettura con assi da utilizzare come rampe in caso di fango e ostacoli, o montare, a differenza delle auto di quell'epoca, pneumatici anteriori e posteriori delle medesime dimensioni, cos\u00ec da renderli intercambiabili e quindi ridurre le scorte - fecero la differenza rispetto agli altri concorrenti.\nL\u2019Itala attravers\u00f2 aspre e sperdute regioni di Cina, Mongolia, Siberia e Russia, dove le popolazioni locali non avevano mai visto un'automobile prima di allora, superando insabbiamenti e guadi, rotture e uscite di strada. Spesso si rese necessaria la perizia di Ettore Guizzardi e la manodopera dei contadini del luogo che guardavano incuriositi i tre italiani e il loro singolare veicolo, del quale cercavano dove si nascondesse il cavallo. Luigi Barzini riusc\u00ec a inviare i propri pezzi quando trovava una stazione telegrafica e gli articoli cos\u00ec pubblicati sui quotidiani \"Corriere della Sera\" e \"The Daily Telegraph\" creavano grande attesa nel pubblico dei lettori europei, ansioso di apprendere come i concorrenti procedevano e soprattutto come riuscivano a risolvere i loro quotidiani problemi, dando quindi grande notoriet\u00e0 all'evento.\nL'arrivo a Parigi fu un vero trionfo. Al rientro in Italia, Barzini scrisse il celebre racconto \"La met\u00e0 del mondo vista da un automobile. Da Pechino a Parigi in sessanta giorni\", pubblicato nel 1908 contemporaneamente in undici lingue dall'editore Ulrico Hoepli. Nella prefazione del libro Scipione Borghese elogia il fido Guizzardi come l'elemento pi\u00f9 importante all'interno del team, in quanto senza le sue approfondite competenze tecniche e la sua grande capacit\u00e0 d'improvvisazione davanti alle diverse rotture meccaniche, l\u2019Itala verosimilmente non sarebbe mai arrivata al traguardo.\nSecondo matrimonio.\nAlla morte della prima moglie, annegata tragicamente nel Lago di Garda nel 1924, Scipione si rispos\u00f2 ormai in et\u00e0 avanzata a Firenze l'8 agosto 1926 con Teodora Martini, vedova Chilesotti, ma da questo matrimonio non nacquero eredi.\nUltimi anni e morte.\nNel 1912 prese parte alla guerra di Libia e nella Prima guerra mondiale si arruol\u00f2 volontario arrivando al grado di tenente colonnello e ricevendo una medaglia di argento e una di bronzo al valor militare e due croci di guerra. Il principe Scipione Borghese mor\u00ec il 15 marzo 1927 a Firenze.\nEssendo defunto senza eredi maschi, alla sua morte i titoli della sua famiglia passarono a suo fratello minore Livio.\nDiscendenza.\nScipione Borghese e la sua prima moglie, la duchessa Anna Maria De Ferrari, ebbero due figlie:"}
{"id": "1161201", "revid": "599013", "url": "https://it.wikipedia.org/wiki?curid=1161201", "title": "Gianbattista Gilli", "text": "Professionista negli anni 1920, non ottenne nessuna vittoria importante ma solo piazzamenti. Fin\u00ec per tre volte nei primi dieci al Giro d'Italia: sesto nel 1924, ottavo nel 1925 e settimo nel 1926. Fu terzo nella Coppa Placci del 1925."}
{"id": "1161208", "revid": "486946", "url": "https://it.wikipedia.org/wiki?curid=1161208", "title": "Sciovie", "text": ""}
{"id": "1161209", "revid": "465169", "url": "https://it.wikipedia.org/wiki?curid=1161209", "title": "Economia della Germania", "text": "L'economia della Germania \u00e8 una delle pi\u00f9 sviluppate del mondo. Terza per volume di scambi in dollari e prodotto interno lordo, \u00e8 la quinta per potere d'acquisto e la prima d'Europa. Dal 1999 la Germania adotta come propria moneta l'euro e ha delegato le decisioni di politica monetaria alla Banca centrale europea.\nStruttura economica.\nCome nella maggior parte dei Paesi industrializzati, anche in Germania il settore economico prevalente \u00e8 quello dei servizi (terziario), comprendente turismo, commercio, banche, assicurazioni, media, che contribuisce a circa il 72% del PIL.\nL'industria produce il 27,2% del settore secondario LETERINCO, ed \u00e8 dominata dai settori automobilistico (oltre un quinto delle esportazioni), siderurgico, chimico, elettronico e dei macchinari. Il Paese \u00e8 anche un buon produttore di carbone e gas naturale. All'interno delle 500 imprese con maggior fatturato a livello globale, 28 hanno sede in Germania. Le dieci pi\u00f9 grandi sono Daimler, Volkswagen, Allianz, Siemens, Deutsche Bank, E.ON, Deutsche Post, Deutsche Telekom, Metro AG e BASF. \nTra le imprese con pi\u00f9 forza lavoro vi sono Deutsche Post, Robert Bosch GmbH ed Edeka. Marchi noti a livello mondiale sono Mercedes-Benz, SAP AG, BMW, Adidas, Puma, Audi, Porsche, Volkswagen, Infineon, Henkel e Nivea.\nInfine il settore agricolo ha invece un'influenza molto pi\u00f9 limitata, tranne che in comparti come la zootecnia e la produzione di patate e cereali, e costituisce solo lo 0,9% del PIL.\nAgricoltura e allevamento.\nL'agricoltura non \u00e8 molto ricca, neanche con l'uso di macchine e di tecniche modernissime, perch\u00e9 clima e suolo non le sono favorevoli. Molte zone, specialmente le coste dell'Est, sono sabbiose o paludose. I terreni fertili sono ai piedi delle alture centrali e nelle valli dei fiumi, dove per\u00f2 molte aree sono occupate da strutture industriali, viarie e ferroviarie. Da tenere presente, inoltre, che la Germania \u00e8 il primo paese in Unione Europea per deficit di suolo agricolo, il quale ammonta a quasi 90 milioni di ettari, e ci\u00f2 contribuisce all'insufficiente produzione agricola del paese. Nel 2016, ad esempio, la Germania ha prodotto 1,3 milioni di tonnellate di frutta fresca e 3,2 milioni di tonnellate di ortaggi, ha importato 2 milioni di tonnellate di frutta fresca e 4 milioni di tonnellate di verdure, infine ha esportato circa 200.000 tonnellate di frutta fresca e 378.400 tonnellate di ortaggi. Nel 2017, il principale fornitore di ortaggi e frutta \u00e8 risultata l'Italia.\nLa Germania ha il primato nella produzione di patate, prodotto tipico di terre \"povere\" e cibo nazionale tedesco. Sono alte anche le produzioni di barbabietole da zucchero, di luppolo (pianta usata per aromatizzare la birra), di alcune piante da olio come la colza e il girasole che sono usate anche dalle industrie. Fra le altre colture si trovano i cereali, il lino e alcuni ortaggi resistenti al freddo: cavoli e cavolfiori, cipolle, carote.\nPi\u00f9 importanti sono gli allevamenti, con 26 milioni di suini e 14 milioni di bovini (specialmente nella regione alpina della Baviera), che forniscono 400 tipi diversi di insaccati, latte, burro e formaggi in quantit\u00e0.\nEstese foreste collinari e montane alimentano le industrie della cellulosa e della carta, ma il patrimonio boschivo \u00e8 molto danneggiato dalle piogge acide. Il consumo della carta \u00e8 molto alto perch\u00e9 il Paese ha una forte editoria: pubblica 78.000 titoli l'anno e 10.500 quotidiani e riviste.\nRisorse minerarie.\nLa principale produzione mineraria \u00e8 quella del carbone. Tuttavia la Germania, bench\u00e9 ne sia uno dei maggiori fornitori mondiali, tende di pi\u00f9 ad importarlo per non esaurire le risorse interne. Insieme al ferro e in generale ai metalli grezzi, il carbone ha contribuito ai primi sviluppi dell'industria dello stato, specie nelle regioni metallurgiche della Ruhr (Renania Settentrionale-Vestfalia) e lungo i porti sul Baltico (Amburgo); sono stati scoperti giacimenti di gas naturale. Sono stati ritrovati anche giacimenti di ferro e di uranio.\nIndustria.\nGi\u00e0 da due secoli la prosperit\u00e0 germanica si fonda sull'industria pesante. Nei bacini della Ruhr e della Saar, la presenza di ricchi giacimenti di carbone fece sorgere le acciaierie e le industrie chimiche accanto alle miniere, e le industrie meccaniche accanto alle acciaierie, creando i Konzerne. Si tratta di enormi complessi che curano ogni fase di lavorazione, dalla materia prima ai prodotti finiti. Si sono sviluppate anche industrie leggere, nei \"L\u00e4nder\" meridionali (Baviera, Baden-W\u00fcrttemberg) ed orientali (Sassonia, Turingia). L'industria tedesca, che vede la compresenza di grandi multinazionali come di piccole e medie imprese (comunemente indicate col termine \"Mittelstand\"), ha saputo rinnovarsi ed \u00e8 ancora ai primi posti nel mondo in numerosi settori.\nLa metallurgia tedesca \u00e8 la pi\u00f9 importante d'Europa (ferro, acciaio, alluminio, prevalentemente nel Nord-Ovest), ma non meno rilevanti sono le produzioni di automobili (Volkswagen-Audi, BMW, Daimler AG-Mercedes, Porsche), motociclette, materiale ferroviario ed aeronautico, elettrodomestici (BSH Bosch und Siemens Hausger\u00e4te, Braun, Krups, Miele), elettronica strumentale (Siemens), microelettronica (Infineon). In varie citt\u00e0 si fabbricano strumenti musicali, specialmente pianoforti, e nell'Est orologi (Turingia) e materiale ottico. Norimberga \u00e8 sede principale della produzione di giocattoli. In Germania \u00e8 presente anche l'elettronica di consumo (Loewe, Metz, TechniSat).\nL'industria chimica tedesca, nata nella seconda met\u00e0 del XIX sec., grazie ai proficui scambi tra scienza e industria, continua ad essere tra le pi\u00f9 avanzate del mondo. Per esigenze di guerra riusc\u00ec ad estrarre un carburante liquido dal carbone e a fabbricare gomma sintetica. Le miniere di sali potassici forniscono la materia prima per i concimi. La produzione degli acidi solforico, cloridrico e nitrico e della soda caustica \u00e8 alla base di altri processi chimici e industriali. Nel settore della chimica fine spiccano il materiale fotografico, i medicinali ed anche prodotti di largo consumo come saponi, cosmetici e detersivi (Bayer, Sanofi Aventis, BASF, Beiersdorf, Henkel): fu l'invenzione della semplice aspirina a fornire i capitali per impiantare grandi laboratori di ricerca farmaceutica e fabbricare altri ritrovati; in Germania ha avuto anche origine la produzione sintetica di ammoniaca. Molto sviluppata \u00e8 l'industria alimentare, specie nella produzione di carne (w\u00fcrstel), prodotti caseari, zucchero, birra, biscotti (Bahlsen), cioccolato (Ritter Sport), caff\u00e8 (Hag). Sono presenti anche i settori tessile, dell'abbigliamento, del mobile e delle macchine utensili.\nIn Germania \u00e8 molto forte la produzione idroelettrica, grazie ai molti fiumi, e si ricorre anche a quella nucleare. Inoltre il Paese produce energia da fonti rinnovabili, con centrali eoliche e solari soprattutto nel Nord-Ovest. La zona orientale ha usato finora le maggiori miniere di lignite d'Europa, ma \u00e8 un materiale poco calorifico e molto inquinante. Con nuove perforazioni nel bassopiano settentrionale si estraggono petrolio e metano; il fabbisogno nazionale \u00e8 coperto da importazioni, grazie a una rete di metanodotti e oleodotti che provengono soprattutto dall'Est Europa e dai paesi mediterranei.\nCommercio internazionale.\nLa Germania \u00e8 uno dei primi Paesi al mondo sia per import che per export. Tradizionalmente, ha fatto registrare forti avanzi del conto corrente, con l'eccezione degli anni immediatamente successivi alla Riunificazione (1991-2000) nei quali era necessario importare i capitali necessari alla riunificazione. A partire dal 2001, tuttavia, la Germania \u00e8 tornata a far registrare un attivo nei conti con l'estero per valori anche molto elevati (in media oltre il 6% del PIL nel quinquennio 2005-2009).\nPer quanto riguarda le esportazioni, esse riguardano prevalentemente macchinari, autoveicoli, prodotti chimici, metalli, prodotti alimentari e tessili e si dirigono principalmente verso Francia (10,2%), Stati Uniti (6,7%), Paesi Bassi (6,7%), Regno Unito (6,6%) e Italia (6,3%).\nLe importazioni, provenienti soprattutto da Paesi Bassi (8,5%), Cina (8,2%), Francia (8,2%), Regno Unito (6,6%) e Italia (6,3%), si concentrano sui settori della meccanica, degli autoveicoli, della metallurgia e dei prodotti chimici, tessili e alimentari.\nCrescita economica ed inflazione.\nDopo l'accelerazione dei tassi di crescita nel periodo 1988-1991, la recessione del 1993 ha dato inizio ad una fase di bassa crescita del PIL, portando ad un sostanziale ristagno nei primi anni 2000. Anche la Germania ha risentito negativamente della crisi economica mondiale registrando nel 2009 una contrazione del Prodotto interno lordo pari al 4,97%.\nL'economia tedesca \u00e8 tuttavia alle prese con una forte riorganizzazione strutturale. Sono state gi\u00e0 avviate riforme sul piano fiscale e su quello delle pensioni, e le esportazioni stanno riprendendo ad aumentare. Rimangono per\u00f2 forti differenze di sviluppo, tra le regioni depresse della Germania Est postcomunista e quelle ricche occidentali (Renania Settentrionale-Vestfalia, Baviera, Baden-W\u00fcrttemberg, Bassa Sassonia, la citt\u00e0 stato di Amburgo). La modernizzazione orientale continua ad essere un processo a lungo termine, con trasferimenti annuali da ovest a est, 2005 e ha raggiunto il livello pi\u00f9 basso degli ultimi 15 anni nel giugno 2008 con il 7,5%..\nLa Germania \u00e8 storicamente, dal dopoguerra, una delle Nazioni europee con la dinamica dell'inflazione pi\u00f9 contenuta. In particolare, negli ultimi quindici anni il tasso annuo medio di inflazione \u00e8 stato dell'1,6%.\nCrescita del PIL dal 1992 al 2009.\nLa seguente tabella elenca la crescita del PIL dal 1992 al 2009.\nIl mercato immobiliare tedesco.\nNegli 82 mercati immobiliari delle citt\u00e0 tedesche pi\u00f9 densamente abitate sono stati fatturati nel 2012 ben 22,1 miliardi di euro, ci\u00f2 equivale a un incremento del 4,2 % rispetto all'anno precedente. Nel complesso nell'anno passato sono stati venduti 130.327 immobili, 1,1% in meno rispetto all'annata record del 2011.\nEconomia regionale.\nIn Regno Unito, Francia e Giappone le capitali politiche dominano anche le economie nazionali, a differenza degli Stati Uniti (New York), dell'Italia (Milano) e appunto della Germania, che invece ha pi\u00f9 di una capitale economica. Solo 3 delle 100 pi\u00f9 grandi societ\u00e0 tedesche hanno sede nella capitale Berlino, mentre la borsa si trova a Francoforte sul Meno, la pi\u00f9 grande societ\u00e0 di Media (Bertelsmann AG) ha sede a G\u00fctersloh, e i costruttori automobilistici pi\u00f9 importanti sono a Wolfsburg, Stoccarda e Monaco di Baviera.\nVecchi Bundesl\u00e4nder.\nUna delle regioni pi\u00f9 forti della Germania \u00e8 l'area della Ruhr, nel Nord-Ovest, tra Bonn e Dortmund. Infatti, 27 delle 100 pi\u00f9 grandi aziende tedesche si trovano l\u00ec. La regione ha anche uno dei pi\u00f9 alti PIL pro capite in Germania. Negli ultimi anni, tuttavia, l'area, la cui economia si basa sulle risorse naturali e l'industria pesante, ha visto un aumento sostanziale della disoccupazione. L'economia della Baviera, lo stato con il minor numero di disoccupati, invece, si basa su prodotti di elevato valore. Settori importanti sono l'elettronica, l'aerospaziale e la biomedicina. Il motivo del basso tasso di disoccupazione della Baviera \u00e8 dovuto al fatto che la sua ascesa economica \u00e8 avvenuta dopo la Seconda guerra mondiale in settori non tradizionali, che non sono in difficolt\u00e0 a causa della concorrenza di paesi come Cina e India.\nNuovi Bundesl\u00e4nder.\nCon l'unificazione, il 3 ottobre 1990, la Germania cominci\u00f2 un processo di conciliazione dei sistemi economici delle due ex repubbliche.\nCi\u00f2 \u00e8 stato difficile a causa del conseguente smantellamento del sistema di welfare della Repubblica democratica tedesca, che provoc\u00f2 un calo temporaneo ma significativo del tenore di vita dei suoi cittadini; lo scopo della programmazione economica fu quello di garantire un rapido ritorno del welfare fino al livello della Germania occidentale. Dopo la riunificazione, centinaia di migliaia di ex tedeschi dell'est emigrarono in Germania occidentale per trovare lavoro. I drastici cambiamenti socio-economici causati dalla riunificazione hanno dato luogo a preoccupanti problemi sociali.\nForza lavoro.\nA fronte di una popolazione attiva di oltre 41 milioni di persone (su 82 milioni di abitanti), gli occupati erano nel 2009 quasi 39 milioni con un tasso di occupazione del 70,9%, sensibilmente in aumento rispetto al 63,9% del 2008 e di gran lunga superiore alla media europea (64,6%).\nA partire dal 2000, quando era al 7,5%, ben al di sotto della media europea, la disoccupazione in Germania \u00e8 cresciuta rapidamente toccando quasi l'11% nel 2005, per poi calare costantemente negli anni successivi ed attestarsi nuovamente al 7,5% nel 2009, nonostante la crisi economica e nel mese di settembre 2010 scendere al 6,7%. Da notare la disoccupazione giovanile, che ha seguito all'incirca lo stesso andamento, sia quasi la met\u00e0 della media europea (il 10,7% contro il 19,6%). Inoltre, la disoccupazione femminile, al contrario che negli altri grandi Paesi europei (Francia, Italia e Regno Unito), \u00e8 minore di quella maschile.\nFinanza pubblica.\nNegli anni immediatamente successivi alla Riunificazione tedesca, in particolare fino al 1995, le spese resesi necessarie portarono il bilancio statale in forte deficit. Tuttavia, negli anni successivi furono adottate politiche pi\u00f9 rigorose che portarono ad un pareggio di bilancio nel biennio 2007-2008. Nel 2009, in concomitanza con la grave crisi mondiale che ha comportato per gli Stati un forte aumento del deficit, sia per maggiori spese (per gli ammortizzatori sociali, per il salvataggio delle banche in difficolt\u00e0 e per l'adozione di politiche di spesa anticicliche) sia per minori redditi (a causa della diminuzione delle entrate fiscali), la Germania ha registrato un rapporto deficit/PIL del 3,3%, molto minore della media europea (6,8%).\nIn parallelo, negli ultimi 15 anni si \u00e8 assistito ad un aumento del debito pubblico, passato dal 55,6% del 1995 al 73,2% del 2009, in linea con la media europea (73,8%). Fra il 2008 e il 2013 la Germania ha erogato 144 miliardi di euro di aiuti di Stato alle sue banche pubbliche, anche in virt\u00f9 di un rapporto deficit/PIL pi\u00f9 favorevole rispetto ai vincoli di bilancio europei, ed ulteriori garanzie pubbliche fino a 400 miliardi (facendo leva su uno stanziamento e una disponibilit\u00e0 liquida di 20).\nLa pressione fiscale \u00e8 rimasta stabile negli anni intorno al 40-41% del PIL, mentre si \u00e8 puntato su una riduzione della spesa delle amministrazioni pubbliche, che \u00e8 infatti scesa dal 54,8% del PIL nel 1995 al 43,7% del 2008."}
{"id": "1161210", "revid": "287204", "url": "https://it.wikipedia.org/wiki?curid=1161210", "title": "Reute", "text": ""}
{"id": "1161211", "revid": "4106", "url": "https://it.wikipedia.org/wiki?curid=1161211", "title": "Gino Vignali", "text": ""}
{"id": "1161214", "revid": "212348", "url": "https://it.wikipedia.org/wiki?curid=1161214", "title": "Nuoto ai Giochi della XXVIII Olimpiade - 200 metri dorso femminili", "text": "Record.\nPrima di questa competizione, il record del mondo (WR) e il record olimpico (OR) erano i seguenti.\nDurante l'evento non \u00e8 stato migliorato nessun record.\nBatterie.\nSi sono svolte 5 batterie di qualificazione. Le prime 16 atlete si sono qualificati per le semifinali."}
{"id": "1161215", "revid": "104458", "url": "https://it.wikipedia.org/wiki?curid=1161215", "title": "Rheinau", "text": ""}
{"id": "1161216", "revid": "70935", "url": "https://it.wikipedia.org/wiki?curid=1161216", "title": "Bartali", "text": ""}
{"id": "1161218", "revid": "2051852", "url": "https://it.wikipedia.org/wiki?curid=1161218", "title": "Sanja Jovanovi\u0107", "text": "Specializzata nel dorso ha partecipato alle Olimpiadi di , e ."}
{"id": "1161224", "revid": "599013", "url": "https://it.wikipedia.org/wiki?curid=1161224", "title": "Vitaliano Lugli", "text": "Professionista negli anni 1920, vinse il Giro di Campania 1922 ed ottenne alcuni piazzamenti di prestigio. Partecip\u00f2 al Giro d'Italia, concludendo al settimo posto nel 1924, con un secondo posto nella tappa Foggia &gt; L'Aquila."}
{"id": "1161225", "revid": "74801", "url": "https://it.wikipedia.org/wiki?curid=1161225", "title": "Circondario di Heidenheim", "text": "Il circondario di Heidenheim \u00e8 uno dei circondari dello stato tedesco del Baden-W\u00fcrttemberg.\nFa parte del distretto governativo di Stoccarda."}
{"id": "1161229", "revid": "4106", "url": "https://it.wikipedia.org/wiki?curid=1161229", "title": "Italiano Lugli", "text": ""}
{"id": "1161230", "revid": "4106", "url": "https://it.wikipedia.org/wiki?curid=1161230", "title": "Italo Lugli", "text": ""}
{"id": "1161232", "revid": "486946", "url": "https://it.wikipedia.org/wiki?curid=1161232", "title": "Stadio Meazza di Milano", "text": ""}
{"id": "1161234", "revid": "125637565", "url": "https://it.wikipedia.org/wiki?curid=1161234", "title": "Fonologia della lingua italiana", "text": "La fonologia della lingua italiana riguarda l'inventario dei fonemi, degli allofoni, delle varianti libere della lingua italiana e delle regole che permettono di usarli e combinarli per formare parole e frasi. Il sistema di riferimento \u00e8 quello dell'italiano standard.\nFonemi.\nL'italiano (nella sua forma neutra) prevede i seguenti fonemi.\nVocali.\nIl sistema vocalico della lingua italiana standard comprende sette fonemi . Questi sette fonemi vocalici si trovano in sillaba accentata, mentre in sillaba non accentata si riducono a cinque (in atonia, l'opposizione di apertura vocalica \u00e8 neutralizzata nelle vocali medie).\nLe vocali poste in sillaba accentata aperta (cio\u00e8 non seguite da consonante appartenente alla stessa sillaba) sono sempre lunghe, a meno che non si trovino in fine di parola (\"sciame\" ).\nProsodia.\nIn italiano l'accento \u00e8 mobile. Le parole sono divise in quattro gruppi a seconda della sillaba su cui cade l'accento.\nFonemi non esistenti nella lingua italiana provenienti da lingue straniere.\nQuesti fonemi non presenti possono essere regolarmente pronunciati nel parlato in parole provenienti da lingue straniere\nConfluenza delle vocali straniere in italiano.\nPoich\u00e9 in italiano esistono solo sette vocali (/a/, /e/, /\u025b/, /i/, /o/, /\u0254/, /u/), numero nettamente inferiore a quello di altre lingue come inglese e francese, . Ecco l'area di confluenza delle principali vocali dell'alfabeto fonetico internazionale nelle sette italiane:\nRaddoppiamento fonosintattico.\nIl raddoppiamento fonosintattico pu\u00f2 essere definito come il raddoppiamento (o geminazione) di una consonante all'inizio di una parola; la presenza del raddoppiamento fonosintattico dipende solo dalla parola precedente. Nell'italiano standard, i casi in cui vi \u00e8 raddoppiamento fonosintattico sono grossomodo raggruppabili nei due seguenti casi (a parte qualche rara eccezione):\nA titolo di esempio, si noti la differenza tra le seguenti frasi:\nVarianti libere e variet\u00e0 locali.\nAbbiamo introdotto il concetto di variante: si dice variante combinatoria una variante che \u00e8 determinata da un dato contesto, mentre la variante libera non lo \u00e8. In italiano le varianti libere possono essere variazioni individuali, come quella detta della \"erre moscia\", nella quale il fonema pu\u00f2 essere realizzato mediante diversi foni detti allofoni (vedi sotto la relativa voce). Esistono inoltre numerosi foni che non fanno parte dell'italiano modello, ma che vengono usati nelle variet\u00e0 regionali dell'italiano e che corrispondono a pronunce che divergono da quella modello: esempi di variazioni regionali sono le consonanti retroflesse usate per esempio in Sicilia e Sardegna, oppure la vocale centrale medio-alta, anche detta atona, , che si sente a Napoli in fine di parola (per esempio ). Non si confondano le variet\u00e0 regionali dell'italiano con i diversi dialetti parlati nella penisola."}
{"id": "1161239", "revid": "110157", "url": "https://it.wikipedia.org/wiki?curid=1161239", "title": "Alenka Kej\u017ear", "text": "Specializzata nel dorso e nei misti ha partecipato a tre edizioni olimpiche, fino ad Atene 2004, in seguito alle quali ha concluso la carriera."}
{"id": "1161240", "revid": "287204", "url": "https://it.wikipedia.org/wiki?curid=1161240", "title": "Joseph Lelyveld", "text": "\u00c8 figlio del \"leader\" ebreo Arthur Lelyveld.\nPer la testata newyorkese lavor\u00f2 complessivamente per circa 40 anni, cominciando nel 1960 come semplice giornalista e diventando poi corrispondente dopo tre anni. Dopo il suo ritiro dal giornalismo, il suo posto venne preso da Howell Raines, che si sarebbe dimesso dopo solo due anni per via dello scandalo legato a Jayson Blair. Dopo le dimissioni di Raines, Lelyveld torn\u00f2 provvisoriamente al suo vecchio ruolo per permettere agli editori di trovare un nuovo sostituto, che sar\u00e0 poi individuato in Bill Keller.\nQuando era \"reporter\" del \"New York Times\", nel 1971, ricevette il George Polk Award per i suoi servizi sull'istruzione (1971) e sugli esteri (1983. \nA proposito delle sue collaborazioni dall'estero, Lelyveld scrisse un libro, \"Move your shadow\" (Muovi la tua ombra) testimoniando della sua esperienza a Johannesburg, in Sudafrica, tra gli anni '60 e '80. Come corrispondente estero, ha scritto anche per il \"Times\".\nNel 1986 ottenne il Premio Pulitzer per la saggistica per il suo libro \"Move Your Shadow.\"\nPer la sua attivit\u00e0 ha avuto la Laurea \"honoris causa\" in Lettere presso il CUNY Graduate center nel 2007.\nIl suo libro \"Great Soul: Mahatma Gandhi and His Struggle with India\", una biografia del Mahatma Gandhi, fu bandito dall'Assemblea legislativa dello stato indiano del Gujarat, con la motivazione che vi si adombrava una tendenza omosessuale del \"Mahatma\"."}
{"id": "1161241", "revid": "773636", "url": "https://it.wikipedia.org/wiki?curid=1161241", "title": "Pieve di Santa Maria Novella (Radda in Chianti)", "text": "La pieve di Santa Maria Novella \u00e8 un edificio religioso che si trova nel comune di Radda in Chianti. Anche se semisconosciuta, per i suoi caratteri \u00e8 da considerasi uno dei pi\u00f9 notevoli esempi di architettura romanica del territorio del contado fiorentino. In essa sono concentrati tutti i caratteri che formano il linguaggio espressivo, strutturale e formale dell'arte romanica del XII secolo.\nStoria.\nIl territorio in cui sorge la chiesa e che \u00e8 compreso nel suo piviere presenta dei toponimi sia di chiara origine romana (Bugialla, Bracciano, Lusignano e Urliano) che di epoca longobarda (Monte Rinaldi e Campor\u00e8mpoli derivati da nomi germanici quali Rinaldo e Rimpulo) e dimostrano una antichissima organizzazione del territorio. Nei pressi di quello che era il maggior centro dell'epoca Castelvecchi venne fondata la nostra pieve anche se, come sempre in Toscana, la pieve sorse in posizione decentrata rispetto al centro abitato.\nLa chiesa eretta probabilmente nel X secolo \u00e8 documentata per la prima volta in una pergamena del 1010 conservata nell'Abbazia di San Lorenzo a Coltibuono, in quel documento viene chiamata \"plebes Sanctae Mariae quae dicitur Novella\". Col il termine \"novella\" nel medioevo veniva indicato un nuovo terreno messo a coltura.\nSulla pieve ebbero il loro patronato i signori del Castello di Monterinaldi, una famiglia imparentata con gli Ubaldini del Mugello. Il loro controllo sulla pieve \u00e8 attestato da un documento risalente al 1043 col quale Landolfo, conte di Piancaldoli, con un dono mattutino (\"morgincap\") regala alla sua sposa Aldina, figlia di Adoaldo degli Ubaldini, la quarta parte dei suoi beni tra cui era compressa la pieve di santa Maria Novella.In seguito il patronato della chiesa pass\u00f2 ad altre famiglie forse anche come conseguenza degli scontri che ci furono tra i nobili di Monterinaldi e gli abitanti di santa Maria Novella. Il piviere di Santa Maria Novella era molto esteso e occupava l'area tra la chiesa di Casole in Val di Greve includendo al suo interno diverse chiese suffraganee poste all'interno di centri fortificati come lo stesso Monterinaldi ma anche Volpaia, Albola, Lamole fino alla chiesa di Collepetroso in Val d'Arbia; il piviere era talmente ampio che andava a interessare ben tre valli e va ricordato che nel medioevo oltre alle funzioni religiose una pieve doveva svolgere anche funzioni per cos\u00ec dire laiche come la manutenzione delle strade pubbliche, compiti che in seguito passeranno alle Leghe territoriali che la Repubblica di Firenze cre\u00f2 per amministrare il suo territorio a partire dal XIII secolo.\nTra le varie strade da lei curate c'era un diverticolo della \"via Cassia adrianea\" che dal Valdarno percorreva i fianchi orientali dei Monti del Chianti per terminare a Firenze. Questo diverticolo entrava in territorio fiorentino a Figline Valdarno poi passando per Dudda proseguiva per Ottavo, Lucolena, Dimezzano e una volta valicato il Monte San Michele proseguiva per Casole poi Lamole entrando cos\u00ec o in Val di Greve oppure svoltando per Volpaia entrava in Val di Pesa. Una volta entrata nella valle della Pesa toccava Bracciano, Castelvecchi, Santa Maria Novella e giungeva a San Cassiano dove trovava un guado, in seguito sostituito da un ponte. Da San Cassiano il percorso toccava V\u00e8cine e in seguito toccava Collepetroso per proseguire per la Valdelsa toccando prima il castello del Trebbio e poi Fonterutoli fino a scendere sul fondovalle dell'Elsa dove passava la via Francigena. Questo percorso altro non era che l'antichissimo tracciato della via etrusca che partendo da Volterra portava ai principali centri dell Val d'Elsa e del Chianti per terminare a Fiesole; di tale strada \u00e8 attestata l'esistenza fin dal VII secolo a.C..\nLa chiesa era molto ricca gi\u00e0 nel XII secolo quando disponeva di ingenti propriet\u00e0 fondiarie e verso la fine del XIII secolo il pievano Lotteringo e il pievano Ottaviano furono nominati dalla Santa Sede quali \"collectores decimarum\", esattori delle decime, per la diocesi di Fiesole rispettivamente nel 1276-77 il primo e tra il 1295 e il 1304 il secondo, che divise il compito con Ruggero Buondelmonti abate di Badia a Passignano. La ricchezza della pieve attir\u00f2 l'attenzione di molti potenti prelati interessati a divenire pievani commendatari; tra i pievani sono da ricordare Jacopo di Pazzino de' Pazzi e il cardinale Giovanni Colonna, amico e protettore di Francesco Petrarca.\nNei secolo seguenti la ricchezza e di conseguenza il ruolo della pieve andarono diminuendo di importanza; nel XIV secolo venne inserita nel Terziere di Radda, uno dei tre terzieri che formavano la Lega del Chianti e tale situazione continu\u00f2 fino al XVIII secolo quando a seguito delle riforme del granduca Pietro Leopoldo le leghe vennero sciolte e nacquero le moderne comunit\u00e0.\nLa chiesa \u00e8 stata restaurata completamente tra il 2008 e il 2009.\nDescrizione.\nLa pieve di santa Maria Novella in Chianti consiste in una basilica a tre navate terminanti in altrettante absidi, divise da archi in successione, poggianti su pilastri rettangolari, alternati a colonne e a pilastri compositi.\nEsterno.\nLa chiesa si presenta secondo l'aspetto conferitole dai restauri ottocenteschi, restauri che erano in corso quando Emanuele Repetti inizi\u00f2 il suo dizionario nel 1833 e a tal proposito scrive I restauri hanno pesantemente alterato la strutture romaniche tanto che la chiesa, ad eccezione di colonne, archi, e capitelli \u00e8 stata praticamente ricostruita ma sono presenti ancora elementi di notevole interesse.\nEsternamente la pieve presenta un aspetto estremamente sobrio di stampo vagamente neoclassico. Sulle fiancate si aprono due finestre a campana per ciascun lato; n\u00e9 la facciata, n\u00e9 la tribuna presentano alcuna apertura. Nella tribuna sono visibili i volumi delle tre absidi; la centrale \u00e8 quasi interamente frutto del rimontaggio ottocentesco mentre le due laterali sono state costruite ex novo in quella stessa occasione. Il campanile, posto sul fianco sinistro, \u00e8 anch'esso un rifacimento ottocentesco anche se la base \u00e8 di epoca romanica.\nInterno.\nAll'interno la chiesa venne dotata di volte a vela affrescate cos\u00ec come furono affrescate le pareti laterali con motivi e disegni giudicati di pessimo gusto e di mediocre fattura.\nBen diverso \u00e8 il caso della divisione spaziale dell'interno effettuata con l'alternarsi di pilastri, colonne e pilastri con semicolonne. Notevoli i capitelli che presentano tutti l'abaco e un ridotto pulvino oltre ad una grande variet\u00e0 di forme. Partendo dal lato destro la prima colonna ha un capitello molto schiacciato e decorato con figure di oranti dall'aspetto mostruoso i quali come dei telamoni reggono l'abaco sovrastante e su ogni faccia sono rappresentati, anche se in maniera molto rozza, i simboli evangelici: toro, leone, Angelo ma il quarto, l'aquila, \u00e8 stata sostituita da un quadrupede. Le successive colonne hanno tutte dei capitelli abbastanza schiacciati in altezza e presentano decorazioni con foglie acquatiche e stellette.\nI quattro capitelli delle semicolonne addossate ai pilastri centrali sono di qualit\u00e0 maggiore e sono opera di un maestro pi\u00f9 valente. Su tre di esse vi sono raffigurate due aquile ben modellate con in mezzo una palmetta stilizzata mentre nel quarto capitello vi sono due coppie di leoni ammusati. Nei pilastri il capitello manca ed \u00e8 stato sostituito da una cornice smussata sormontata dall'abaco.\nI capitelli di santa Maria Novella sono stati realizzati da maestri dotati di notevole fantasia anche se non dotati di grande tecnica. Tali capitelli ripetono i motivi tipici delle pievi romaniche del Valdarno superiore e del Casentino, motivi che sono foglie acquatiche, palme, figure bestiali e oranti. Lo stile appare da mettere in relazione con i maestri che lavorarono nella pieve di Gropina, nella pieve di Romena, nella pieve di Cascia, nella chiesa di Montemignaio e in quella di San Martino a Vado a Strada in Casentino, tutti lavori realizzati nella seconda meta del XII secolo. I maestri che qui lavorarono sono originari del Valdarno e si saranno formati con quei mastri che discesero in Toscana diffondendo le forme lombarde. Fu grazie alla notevole ricchezza di questa pieve, unita al fatto di essere in una zona rimasta in seguito ai margini delle principali vie di comunicazione, se questa \u00e8 l'unica pieve del Chianti ad avere conservato i capitelli. \nOpere d'arte.\nAll'interno della pieve si conservano una croce astile in rame dorato, databile al XII secolo, dall'espressivit\u00e0 romanica peculiare delle oreficerie renane; due terrecotte invetriate della bottega di Santi Buglioni: la \"Madonna col Bambino tra i Santi Pietro, Lorenzo, Stefano e Paolo\" posta nel vano dell'abside centrale, con i protagonisti, raffigurati a figure bianche su fondo azzurro, inseriti in un frontone architettonico cinquecentesco sorretto da due colonne decorate con motivi di frutta multicolore; e il \"fonte battesimale\" di forma esagonale a formelle rettangolari. Cinque delle sei formelle sono originali e in esse i personaggi sono raffigurati con figure bianche e paesaggio di due colori. Ogni formella \u00e8 divisa da lesene angolari e le scene rappresentate sono: \"San Giovanni nel deserto\", \"San Giovanni in ginocchio di fronte alla Vergine\", \"San Giovanni che battezza il popolo\", il \"Battesimo di Ges\u00f9\" e \"Ges\u00f9 che battezza le genti\".\nOltre a queste opere la pieve conserva due tabernacoli rinascimentali in pietra serena collocati in corrispondenza del fonte battesimale e dell'altare maggiore. Nel primo lo sportello \u00e8 inserito in una elaborata prospettiva architettonica con ai lati le figure di due profeti; nell'altro lo sportello \u00e8 inserito in un ambito architettonico pi\u00f9 semplice ma sempre di tipo classico. Sotto \u00e8 la scritta \"S. Oleum Infirmorum\"."}
{"id": "1161242", "revid": "125059756", "url": "https://it.wikipedia.org/wiki?curid=1161242", "title": "Pago (citt\u00e0)", "text": "Pago (in croato Pag) \u00e8 una citt\u00e0 della Croazia, capoluogo dell'isola omonima con circa 3.850 abitanti.\n\u00c8 situata sul versante meridionale della profonda e protetta baia omonima, su una lingua di terra che separa il mare dall'area delle saline.\nStoria.\nAnticamente abitata dai Liburni, fu conquistata dai romani che le diedero nome \"Pagus\" (\"villaggio\"), la citt\u00e0 venne attestata nelle fonti per la prima volta nel 1070. Dopo una prima sottomissione a Venezia, nel 1244 il re ungherese B\u00e9la IV la eresse a libera citt\u00e0 reale e nel 1376 Luigi I d'Ungheria le concesse l'autonomia.\nDopo oltre due secoli di dominio alternato tra veneziani ed ungheresi e di periodi di autonomia comunale intervallati dalle forti ingerenze della vicina e pi\u00f9 potente citt\u00e0 di Zara, nel 1409 Pago, assieme all'intera isola, pass\u00f2 stabilmente alla Repubblica di Venezia ed ebbe riconfermate le proprie autonomie comunali garantite da un \"consiglio\" civico di 50 famiglie aristocratiche locali (costituitosi nel 1451). Pochi decenni dopo i paghesani chiesero alla Serenissima di poter ricostruire il loro paese in una posizione pi\u00f9 favorevole, poco pi\u00f9 a nord dell'ubicazione originaria, e fu cos\u00ec che il 18 maggio 1443, su consenso del Doge di Venezia, il conte della citt\u00e0 Pietro Faliero diede avvio all'edificazione di Pago Nuova, secondo uno schema urbanistico rinascimentale progettato e diretto dall'architetto dalmata Giorgio Orsini, che prevedeva una citt\u00e0 murata a forma pentagonale con una rete di vie rettilinee ortogonali, di cui le due principali incrociano nella piazza centrale. Da questo schema ne nasce una citt\u00e0 quadripartita nei rioni di: \"Santa Maria\", \"San Giacomo\", \"Sant'Antonio\" e \"San Giorgio\". A tale epoca risalgono le opere civili e religiose pi\u00f9 importanti della citt\u00e0: il Duomo di Santa Maria, il Palazzo del Conte o del Rettore, la Torre dell'Orologio, il Monastero di Santa Margherita e la cinta muraria con le 4 Porte e le 8 Torri di guardia, oggi in gran parte demolita (ne sopravvivono solo brevi tratti ed una Torre), che cingeva il fitto tessuto urbano del XVI-XVII secolo, conservatosi ancora intatto.\nDella \"Citt\u00e0 vecchia\", detta anche \"Pagovecchia\" o \"Terravecchia\" (in croato \"Stari grad\"), rimangono numerosi resti dei muri e fondazioni delle antiche abitazioni, in parte semi-sommersi presso la riva delle saline, e la chiesa di San Giorgio, da cui parte una processione il 15 agosto di ogni anno che trasporta la statua della Vergine fino alla basilica di Santa Maria, nella citt\u00e0 nuova. In adiacenza alla vecchia chiesa, ancora oggi utilizzata, vi sono i resti del monastero francescano costruito nel 1589.\nSulla strada vecchia che porta in citt\u00e0 un cippo di marmo circondato da un muretto indica il passaggio del 15\u00ba meridiano est.\nSociet\u00e0.\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Pago \u00e8 drasticamente diminuita in seguito agli esodi che hanno seguito la prima e la seconda guerra mondiale.\nA testimonianza di ci\u00f2, oltre ai censimenti austroungarici del XIX secolo, vi sono i registri parrocchiali che attestano la presenza di vari cognomi italiani come Buglietta, Grasso, Babelli, Busca, Faccini ed altri. Nel 1905 inizi\u00f2 il fenomeno dell'emigrazione negli Stati Uniti, in Canada ed Australia. La comunit\u00e0 italiana cittadina, un tempo numerosa, dopo una continua riduzione iniziata gi\u00e0 verso la fine del XIX secolo, fu molto ridotta al termine della seconda guerra mondiale. Oggi a Pago sono rimasti pochissimi italiani, lo 0,13% della popolazione, secondo il censimento croato del 2011.\nCultura.\nPago \u00e8 famosa per l'antico e raffinato artigianato del \"merletto\", per il caratteristico carnevale in cui spiccano soprattutto i tradizionali costumi femminili e, insieme a tutto il suo territorio, per la produzione secolare di formaggi pecorini di qualit\u00e0, conosciuti ed apprezzati anche al di fuori della regione.\nLocalit\u00e0.\nIl comune di Pago \u00e8 diviso in 11 insediamenti, di seguito elencati. Tra parentesi il nome in lingua italiana, spesso desueto.\nInoltre appartengono a questo comune le seguenti isole minori, non abitate stabilmente (o disabitate):"}
{"id": "1161244", "revid": "767487", "url": "https://it.wikipedia.org/wiki?curid=1161244", "title": "Malavoglia", "text": "Malavoglia \u00e8 un film del 2010 diretto da Pasquale Scimeca, liberamente tratto da \"I Malavoglia\" di Giovanni Verga.\nTrama.\nUn giorno di un anno qualsiasi, agli albori del terzo millennio: \u2018Ntoni Malavoglia assiste a uno sbarco di clandestini. Sulla nave c\u2019\u00e8 Alef, che approfittando della confusione riesce a scappare. \u2018Ntoni l\u2019aiuta; gli trova un lavoro nelle serre e una casa nel vicolo dove abita con la sua famiglia. I Malavoglia sono pescatori. Possiedono una barca, la Provvidenza, e una casa, che tutti chiamano \u201cLa casa del Nespolo\u201d. La famiglia \u00e8 composta dal nonno Padron \u2018Ntoni, da Bastianazzo, dalla moglie Maruzza e dai figli \u2018Ntoni, Mena, Alessi e Lia. \u2018Ntoni ha vent\u2019anni e gli altri sono tutti pi\u00f9 piccoli. Sono ragazzi poveri, che a malapena hanno finito le scuole dell\u2019obbligo. Una notte la Provvidenza fa naufragio e Bastianazzo muore. La famiglia inizia cos\u00ec a disgregarsi...\nDistribuzione.\nIl film \u00e8 stato presentato alla 67\u00aa Mostra internazionale d'arte cinematografica di Venezia e al Toronto International Film Festival 2010."}
{"id": "1161249", "revid": "697352", "url": "https://it.wikipedia.org/wiki?curid=1161249", "title": "Backdraft", "text": "La fiammata di ritorno \u00e8 un fenomeno della combustione. Durante un incendio in un luogo chiuso \u00e8 possibile che si raggiunga una marcata carenza d'ossigeno e ci\u00f2 comporta la formazione di grosse quantit\u00e0 di composti volatili incombusti (fumi d'incendio), talora anche a temperature superiori a quelle di autoaccensione. Quando l'ossigeno \u00e8 reintrodotto nel locale, per esempio aprendo una porta o una finestra, la combustione riprende con un effetto esplosivo, il che prende il nome di fiammata di ritorno.\nL'incendio si origina e sviluppa in quattro fasi: \nIl backdraft si verifica quando nell'ambiente si raggiungono le condizioni di un flashover ma questo non pu\u00f2 avvenire per carenza di comburente (ossigeno). Si \u00e8 in presenza quindi di una combustione definita \"asfittica\"."}
{"id": "1161251", "revid": "78273", "url": "https://it.wikipedia.org/wiki?curid=1161251", "title": "Museo di Villa Croce", "text": ""}
{"id": "1161253", "revid": "175733", "url": "https://it.wikipedia.org/wiki?curid=1161253", "title": "Usta\u0161e", "text": ""}
{"id": "1161261", "revid": "1745361", "url": "https://it.wikipedia.org/wiki?curid=1161261", "title": "Maffia", "text": "Maffia o mafia \u2013 tipologia di organizzazione criminale"}
{"id": "1161263", "revid": "70217", "url": "https://it.wikipedia.org/wiki?curid=1161263", "title": "Yu Gi Oh", "text": ""}
{"id": "1161266", "revid": "123706193", "url": "https://it.wikipedia.org/wiki?curid=1161266", "title": "Margherita da Cortona", "text": "Biografia.\nDi umili origini, venne battezzata presso l'antica pieve di Pozzuolo Umbro, dove attualmente sorge la chiesa dei Santi Pietro e Paolo: rimase presto orfana di madre e dall'et\u00e0 di diciassette anni visse more uxorio con un ricco mercante di Montepulciano, Arsenio (identificato con Raniero Del Pecora, dei signori di Valiano), dal quale ebbe anche un figlio.\nLa coppia risedeva a lungo in un castello di caccia nelle colline al confine tra Umbria e Toscana, appartenente alla Del Pecora. Attualmente vi si trova una cappella a lei dedicata ricavata dall'antica entrata.\nNel 1273 Arsenio, durante una battuta di caccia in una delle sue propriet\u00e0 di Petrignano del Lago, venne aggredito e assassinato, vittima dell'allora faida guelfo-ghibelline. Margherita, secondo la tradizione, segu\u00ec a piedi il cane di Arsenio dalla sua residenza presso Valiano fino in localit\u00e0 Giorgi, presso un piccolo boschetto, dove lo trov\u00f2 esanime.\nScacciata col figlio dai famigliari di Arsenio, ripudiata da suo padre e dalla sua nuova moglie, opt\u00f2 per l'ordinamento. Si avvicin\u00f2 ai francescani di Cortona, in particolare ai frati Giovanni da Castiglione e Giunta Bevegnati, suoi direttori spirituali e poi biografi: affid\u00f2 la cura del figlio ai frati minori di Arezzo, e nel 1277 divenne terziaria francescana, dedicandosi esclusivamente alla preghiera e alle opere di carit\u00e0.\nLa sua spiritualit\u00e0 poneva attenzione particolare alla Passione di Cristo, in linea con quanto vissero Francesco d'Assisi, Angela da Foligno e pi\u00f9 tardi Camilla da Varano. Si narra che Margherita visse numerose crisi mistiche e visioni. \nDiede vita ad una congregazione di terziarie, dette le Poverelle; fond\u00f2 nel 1278 un ospedale presso la chiesa di San Basilio e form\u00f2 la Confraternita di Santa Maria della Misericordia, per le dame che intendevano assistere i poveri ed i malati.\nDonna mistica, ma anche di azione, coraggiosa, ricercata per consiglio, fu attenta alla vita pubblica e, nelle contese tra guelfi e ghibellini, fu operatrice di pace presso i feudi di Montepulciano.\nIl culto.\nOnorata come beata sin dalla morte, Innocenzo X ne approv\u00f2 il culto il 17 marzo 1653, ma fu canonizzata soltanto il 16 maggio 1728 da Benedetto XIII con l'appellativo di \"Nova Magdalena\".\nIl \"Martirologio Romano\" fissa per la sua memoria liturgica la data del 22 febbraio. I francescani la ricordano il 16 maggio, giorno della sua canonizzazione. \nLa biografia redatta dal suo confessore fr\u00e0 Giunta Bevegnati (in \"AA. SS., mense Februarii, die 22\"), con i racconti delle numerose estasi e visioni di Margherita, ha contribuito a renderla una delle sante pi\u00f9 popolari dell'Italia centrale.\nIl suo corpo \u00e8 conservato a Cortona, nella basilica a lei dedicata, in un'urna collocata sopra l'altare maggiore, bordata da una cornice in pasta vitrea e lamina d'argento sbalzato e cesellato.\nNell'estate 1972, per il settimo centenario dell'evento vi furono grandi celebrazioni nel Castiglionese con ostensione delle sue spoglie.&lt;br&gt;&lt;br&gt;\nPresso la frazione Giorgi di Petrignano, nel luogo dell'assassinio di Arsenio e decisione di conversione (il cosiddetto \"Pentimento\") vi \u00e8 una pieve e la Quercia plurisecolare ai cui piedi ella preg\u00f2, considerata sacra ed intangibile. Essa tuttavia fu abbattuta da una tromba d'aria il 31 Ottobre del 2018.\nIconografia nei media.\nNell'arte, \u00e8 spesso raffigurata col saio francescano ed il velo bianco, in compagnia di un angelo consolatore (Traversi) o in estasi davanti al Cristo (Lanfranco): \u00e8 sempre accompagnata dal cane che le fece rinvenire il cadavere di Arsenio (Benefial).\nAlla figura di Margherita da Cortona \u00e8 ispirato il film storico del 1950 che porta appunto il suo nome, \"Margherita da Cortona\", diretto da Mario Bonnard.\nIl religioso e compositore di musica sacra Licinio Refice le dedic\u00f2 un'opera lirica in un prologo e tre atti intitolata anch'essa \"Margherita da Cortona\"."}
{"id": "1161267", "revid": "486946", "url": "https://it.wikipedia.org/wiki?curid=1161267", "title": "Casa di F\u00ebanor", "text": ""}
{"id": "1161275", "revid": "198277", "url": "https://it.wikipedia.org/wiki?curid=1161275", "title": "Diane Neal", "text": "\u00c8 nota per la partecipazione alla serie televisiva \"Law &amp; Order - Unit\u00e0 vittime speciali\", in cui ha interpretato il ruolo di Casey Novak, sostituto procuratore distrettuale.\nBiografia.\nDiane Neal \u00e8 la pi\u00f9 giovane di tre sorelle. La famiglia di Diane si spost\u00f2 nel Colorado quand'ancora lei era giovane. Dopo il liceo frequent\u00f2 una scuola da infermiera, ma la abbandon\u00f2 per intraprendere una carriera di attrice e modella. Diane ha studiato archeologia in Israele e in Egitto, \u00e8 stata pattinatrice sul ghiaccio. Il 9 luglio 2005 ha sposato Marcus Fitzgerald, con cui era fidanzata da 7 anni.\nNel 1999 debutta in televisione con un episodio di \"Law &amp; Order - Unit\u00e0 vittime speciali\" e, in seguito, diventa parte fissa del cast dal 2001 al 2012 nel ruolo della procuratrice Casey Novak, grazie al quale fa il suo successo. Continua poi, nel 2003 con il film dell'orrore \".\nDoppiatrici italiane.\nNelle versioni in italiano dei suoi film, Diane Neal \u00e8 stata doppiata da:"}
{"id": "1161277", "revid": "729019", "url": "https://it.wikipedia.org/wiki?curid=1161277", "title": "Ulbo", "text": "Ulbo (in croato Olib) \u00e8 un'isola della Croazia situata tra Selve e Pago.\nAmministrativamente appartiene alla citt\u00e0 di Zara, nella regione zaratina e fa parte delle Isole Liburniche meridionali.\nGeografia fisica.\nUlbo \u00e8 situata nella parte centrale dell'arcipelago delle isole Liburniche meridionali; \u00e8 bagnata a ovest dal canale di Ulbo (\"Olipski kanal\") che la separa da Selve, a nord dal canale del Quarnarolo (\"Kvarneri\u010dka vrata\"), a est dal canale di Puschina (\"Pohlipski kanal\") e a sud dal mare di Puntadura (\"Virsko more\"). L'isola dista 11,5\u00a0km da Pago e 1,77\u00a0km da Selve. Nel punto pi\u00f9 ravvicinato, punta Jurisnizza (\"rt Juri\u0161nica\") lungo la costa dalmata, dista dalla terraferma 23,1\u00a0km.\nUlbo \u00e8 un'isola dalla forma allungata e irregolare, orientata in direzione nord-sud e con una parte centrale pi\u00f9 stretta. Misura 9,1\u00a0km di lunghezza da punta Garmina a punta Zubinin e 9,5\u00a0km da punta Sib a punta Plocce, e 6,5\u00a0km di larghezza massima nella parte meridionale da punta Tale a \"rt Kvo\u0161ko\". Ha una superficie di 26,142\u00a0km\u00b2 e uno sviluppo costiero di 33,340\u00a0km. Al centro della parte meridionale, sul monte Calla (\"Kalac\"), raggiunge un'elevazione massima di 73,5\u00a0m s.l.m..\nLe estremit\u00e0 dell'isola sono: punta Garmina (\"rt Garmina\") a nord, \"rt Kvo\u0161ko\" a est, punta Zubinin (\"rt Zubinin\") a sud e punta (\"rt Tale\") o capo Tale a ovest.\nCoste.\nLe coste di Ulbo sono prevalentemente basse, tranne nella zona di \"Vele Stene\" (a nordest di punta Tale) dove le scogliere raggiungono i 2\u20133\u00a0m. Il coefficiente d'indentazione \u00e8 di 1,84 che si traduce in una costa particolarmente indentata sul versante sudoccidentale, dove si susseguono numerose piccole rientranze protette, mentre insenature pi\u00f9 ampie si aprono sia a est che ad ovest della parte centrale e a nord e nordest.\nLa fascia costiera \u00e8 soggetta a erosione anche se il suo impatto non \u00e8 particolarmente accentuato, come si pu\u00f2 verificare dalla bassa quantit\u00e0 di sedimenti clastici osservabili. La costa \u00e8 soggetta anche a biocorrosione, soprattutto nelle zone tidali e intertidali.\nTra i promontori, oltre alle gi\u00e0 citate estremit\u00e0, sono degni di nota:\nLe insenature principali sono invece:\nGeologia e orografia.\nUlbo appartiene all'unit\u00e0 tettonica delle isole zaratine. A strutture verticali si alternano pieghe anticlinali che hanno come risultato numerose faglie lungo tutta l'isola, tra le quali una faglia inversa particolarmente pronunciata nella parte centrale. Gli strati sono mediamente inclinati tra i 10\u00b0 e i 35\u00b0, e solo a nord di valle Slatina raggiungono i 60\u00b0. Al centro della parte meridionale gli strati sono invece orizzontali. Altra caratteristica interessante di Ulbo \u00e8 che, seppur fisicamente orientata in direzione nord-sud, le sue strutture geologiche sono orientate in direzione dinarica (nordovest-sudest).\nL'isola fa parte della piattaforma carbonatica adriatica. \u00c8 composta da calcari del Cretacico superiore, dolomiti del Cenomaniano-Turoniano, calcari con presenza di rudiste del Turoniano-Senoniano e in piccola parte, su una linea che unisce l'insenatura di \"Draga\" nel nord a valle Slatina a nordest e sulla costa dall'insenatura \"\u0160ibenska uvala\" a punta Arat, da calcari con presenza di foraminiferi dell'Eocene. Solitamente i depositi rocciosi vanno, in sequenza cronologica, dal basso Eocene al Cenomaniano-Turoniano, ma sono spesso interrotte da detriti di altre epoche e diverse composizioni. Lungo i punti di faglia le interazioni tra i vari strati sono maggiori. Cavit\u00e0 e depressioni nei pi\u00f9 antichi strati geologici, specialmente quelli di calcari con rudiste, sono stati colmati durante il Paleogene da calcari foraminiferi e da materiale di bauxite e bauxite-limonite che appaiono come piccole forme lenticolari. In diverse parti dell'isola sono state trovate rocce con tracce di macrofauna e microfauna.\nUlbo \u00e8 un'isola bassa e abbastanza uniforme. La striscia di terra che va da porto Ulbo a valle Slatinizza \u00e8 una zona bassa e il punto d'unione tra il nord e il sud dell'isola. Nella parte settentrionale il punto pi\u00f9 alto raggiunge appena i 34,4\u00a0m s.l.m poco a sud di punta Garmina. A sud si innalza invece il gi\u00e0 citato monte Calla (\"Kalac\") e alcune alture che superano i 50\u00a0m.\nPedologia.\nIl substrato carbonatico ha dato vita a diverse forme carsiche. Su Ulbo non ci sono grandi aree coltivabili; in superficie si trovano molte valli, doline carciche, valli asciutte e strutture locali tra le quali la \"draga\" (vallata di origine erosiva che pu\u00f2 aprirsi lungo la costa e proseguire in mare), la \"dolac\" (piccola valle spesso usata per scopi agricoli), le \"tezi\" (aree ottenute ripulendo la superficie dal terreno non fertile), le \"pristanci\" e le \"kusi\".\nIl suolo dominante \u00e8 la terra rossa, artificialmente arricchita con letame e humus proveniente dalla base dei boschi di leccio.\nIdrografia.\nA causa dei processi e delle strutture carsiche che caratterizzano l'isola, su Ulbo non ci sono significative superfici d'acqua dolce, seppur siano presenti numerose piccole pozze, polle e pozzi artificiali. Nel villaggio di Ulbo ci sono due pozzi chiamati \"Studenac\" e uno pi\u00f9 piccolo chiamato \"Studen\u010di\u0107\", ma le loro acque hanno valori di ioni cloruro (Cl\u2212) compresi tra i 200\u00a0mg/l ai 400\u00a0mg/l e quindi non sono potabili.\nPresso l'insenatura di \"Draga\", all'estremit\u00e0 settentrionale dell'isola, si trova il ruscello temporaneo chiamato \"Vodotok\", che si getta in una grande pozza d'acqua. Questa e altre piccole e grandi pozze sono gli unici specchi d'acqua dolce sull'isola, usate in passato per irrigare i campi o per abbeverare il bestiame, ma oggi completamente prosciugate o coperte di vegetazione.\nVicino alle insenature di \"\u0160ibenska uvala\" nel nordest e di \"\u017dali\" nel sudest si trovano due piccole sorgenti di acqua salmastra.\nClima.\nIl clima \u00e8 quello tipico delle isole della regione zaratina (un clima mediterraneo chiamato talvolta \"clima dell'olivo\"): inverni miti e piovosi ed estati calde e secche che vanno ad influenzare direttamente il tipo di vegetazione. Vista l'assenza di una stazione meteorologica locale, le caratteristiche climatiche di Ulbo sono state analizzate in base ai dati registrati dalle stazioni vicine. L'insolazione \u00e8 elevata, in media intorno alle 2500 ore di sole annue, con un picco massimo di 350 ore nel mese di luglio e uno minimo di 105 nel mese di dicembre. Le temperature rispecchiano quelle delle isole e delle citt\u00e0 vicine, con medie annue di circa 15\u00a0\u00b0C; la calura estiva \u00e8 spesso mitigata da venti di maestrale. Le precipitazioni medie annue sono di 934\u00a0mm con picchi di 132\u00a0mm a novembre e minimi di 36\u00a0mm a luglio.\nFlora e fauna.\nL'intera isola e l'aree sottomarine della zona nordorientale e centro-occidentale ricadono sotto due siti di importanza comunitaria.\nLa maggior parte dell'isola \u00e8 coperta da vegetazione mediterranea e sudeuropea, dove predominano le piante della macchia, forma degradata delle originarie foreste di lecci. Si incontrano anche boschi di pino d'Aleppo, introdotti in passato lungo le coste e poi diffusisi in molte parti dell'isola. Ulbo ha una grande diversit\u00e0 fitocenotica con ben 33 associazioni di piante all'interno di 23 classi di vegetazione. Le fitocenosi pi\u00f9 diffuse sono \"Quercetum ilicis adriaprovinciale\" e \"Myrto-Quercetum ilicis\"; sulle zone costiere rocciose si trova l'associazione endemica \"Crithmo maritimi-Saticetea\", mentre nei substrati sabbiosi si trova la comunit\u00e0 \"Cakiletea maritimae\".\nSull'isola crescono 430 differenti specie di piante, appartenenti a 273 generi distribuiti in 88 famiglie. Poaceae, Fabaceae e Asteraceae sono le famiglie maggiormente rappresentate mentre i generi pi\u00f9 diffusi sono \"Trifolium\" (13 specie), \"Bromus\" (10) e \"Medicago\" (8).\n9 specie sono endemiche di Ulbo: \"Asplenium hybridum\" (la scolopendria ibrida), \"Carduus nutans\" ssp. \"micropterus\" (il card ad ali strette, sinonimo di \"Carduus micropterus\" ssp. \"micropterus\"), \"Drypis spinosa\" ssp. \"jacquiniana\", \"Iris illyrica\" (il giaggiolo illirico), \"Limonium cancellatum\" (il limonio reticolato), \"Lolium rigidum\" ssp. \"lepturoides\" (sinonimo di \"Lolium subulatum\"), \"Tanacetum cinerariifolium\" (il piretro della Dalmazia), \"Vincetoxicum hirundinaria\" ssp. \"adriaticum\" e \"Viola suavis\" ssp. \"adriatica\".\nTra le specie protette, la \"gramigna delle spiagge\" \u00e8 l'unica considerata \"in pericolo critico\" (CR) nella lista rossa IUCN nazionale (National Red List) croata; tre specie, la carice scirpina, la carice delle lagune e il papavero giallo, sono considerate \"in pericolo\" (EN); 9 sono invece \"vulnerabili\" (VU) e altre 9 sono \"prossime alla minaccia\" (NT). Nella lista rossa globale non ci sono specie direttamente minacciate, mentre nella lista rossa europea l'unica specie presente \u00e8 l\"'elleborina minore\" (NT).\nOltre al leccio e al mirto, piante comuni sull'sola sono il corbezzolo, il ginepro rosso, il viburno tino, il lentisco, l'ilatro e l\"'Erica arborea\". Vicino al villaggio crescono invece il cipresso, l'alloro, il rosmarino. Piante cespugliose della macchia e della gariga crescono spesso intrecciate tra loro rendendo difficile gli spostamenti a piedi. Tra esse ci sono il rovo, la salpariglia nostrana (detta anche stracciabraghe) e l'asparago.\nSpecie comuni e coltivate sono l'olivo, il fico e la vite, ma si trovano anche mandorli, melograni, gelsi bianchi, gelsi neri e bagolari. I giardini sono spesso coltivati ad agrumi, soprattutto aranci, limoni e mandarini.\nNelle acque limitrofe ci sono degli importanti letti di \"Posidonia oceanica\".\nTra la fauna terrestre spicca la presenza di rettili come il cervone, uno dei pi\u00f9 lunghi colubridi europei, il colubro leopardino e il colubro azzannatore.\nInoltre sono state registrate 20 specie di lepidotteri, una delle quali (\"Pseudophilotes vicrama\") inserita nella lista rossa nazionale croata come \"prossima alla minaccia\" (NT).\nStoria.\nUlbo fu abitata gi\u00e0 durante l'Et\u00e0 del Ferro dalla trib\u00f9 illirca dei Liburni, del cui passaggio rimangono le rovine dei castellieri \"gradina Petrova\" e \"Zagradina\", pietre tombali inesplorate (\"Garkova gomila\"), una serie di tumuli e altri reperti; lo stesso villaggio \u00e8 stato costruito sulle rovine di un castelliere. L'insediamento \u00e8 anticamente citato da Strabone come \"Aloip\" mentre l'isola \u00e8 citata da Pseudo-Skilak, un geografo anonimo greco del IV secolo a.C., nel suo \"Periplus\" come \"Aloupsoi\".\nIl nome \"Allupum\" fu usato in epoca romana quando fu costruito il nuovo insediamento di \"Aloipljana\", nei pressi dell'attuale porto di San Nicol\u00f2, dove sono stati rinvenuti numerosi oggetti di ceramica sia liburnici che romani. Con ogni probabilit\u00e0, Costantino Porfirogenito si riferisce proprio a questo insediamento (\"eremokastron\") nei suoi scritti, chiamandolo \"Aloip\", \"Aluip\" o \"Aloep\". Vicino all'insenatura di \"uvala Banjve\" si trovano i resti di una \"villa rustica\" del I secolo con dei bagni, e poco pi\u00f9 a sud un cimitero con sepolture in semianfore del IV secolo. I resti di un'altra \"villa rustica\", forse parte di un piccolo insediamento di pastori-pescatori liburno-romani del VI secolo, probabilmente gi\u00e0 cristianizzati, si trova nella parte settentrionale dell'isola, nella zona chiamata \"Stivan\" (\"Sveti Ivan\", ovvero San Giovanni) dove si trovano le rovine di una costruzione sacra.\nI Croati colonizzarono Ulbo tra il VII e l'VIII secolo, mantenendo in gran parte i nomi dei romani. Nel 1456 arrivarono i profughi della zona di Verlicca (\"Cetinska krajina\") scacciati dall'espansione ottomana, trovando un'isola poco abitata.\nTra l'inizio del XIV secolo fino alla fine del XVIII secolo, Ulbo si trov\u00f2 sotto l'amministrazione della Repubblica di Venezia (appare nel catasto di Zara nel 1421 per ordine del doge Tommaso Mocenigo) che la diede pi\u00f9 volte in affitto a nobili zaratini. Alla caduta di Venezia sub\u00ec il destino della gran parte delle isole vicine e della regione zaratina passando sotto differenti amministrazioni per brevi periodi, iniziando con quella austro-ungarica, quindi quella francese e ancora quella austro-ungarica. Inserita nel patto di Londra come compenso territoriale per l'ingresso nella prima guerra mondiale del Regno d'Italia, fu invece assegnata (trattato di Rapallo del 1920), insieme alla maggior parte delle isole dalmate, all'appena creato Regno dei Serbi, Croati e Sloveni. Infine torn\u00f2 alla Repubblica Jugoslava fino alla proclamazione di indipendenza della Croazia.\nGeografia antropica.\nAttualmente (censimento 2011) la popolazione di Ulbo \u00e8 di 140 abitanti residenti nel centro omonimo, Ulbo (\"Olib\"), al centro dell'isola.\nNel corso del secoli lo sviluppo demografico di Ulbo \u00e8 stato un po' altalenante. Tra il 1527 e il 1900 Ulbo ha avuto un costante incremento della popolazione che ha visto l'isola passare da 444 abitanti a 1495. Nelle prime tre decadi del '900, seppur in leggero calo, il numero si \u00e8 mantenuto sopra i 1100 abitanti ma, dal secondo dopoguerra a oggi, Ulbo ha subito un forte spopolamento: gli abitanti sono passati dai 914 del 1948 ai 147 del 2001, una percentuale del -83,9%. Al censimento del 1991 erano stati conteggiati 714 abitanti, ma solo 168 erano effettivamente residenti sull'isola, gli altri 567 erano i residenti \"de iure\" che vivevano all'estero. \nGli abitanti parlano il dialetto croato ciacavo.\nInfrastrutture e trasporti.\nA causa delle strade non asfaltate e strette, sull'isola i veicoli non possono circolare ma possono essere solamente parcheggiati. Il mezzo di trasporto pi\u00f9 usato \u00e8 il golf cart, introdotto dai rimpatriati americani.\nUlbo \u00e8 dotato di un porto sulla costa occidentale dove attraccano traghetti e catamarani, mentre le imbarcazioni locali e quelle dei diportisti possono attraccare in alcune delle insenature dotate di moli, come valle Slatinizza, porto di San Nicol\u00f2 o \"uvala Banve\". Ci sono due linee di traghetti che servono Ulbo, una per soli passeggeri e l'altra anche per veicoli. Entrambe partono da Zara ma, mentre la linea per soli passeggeri \u00e8 giornaliera, quella per veicoli serve 6 giorni su 7 tra giugno e settembre, e 4 giorni su 7 il resto dell'anno.\nEconomia.\nNel corso degli anni l'economia di Ulbo si \u00e8 spostata notevolmente dal settore primario a quello terziario. Se nel 1971 il 78,7% degli abitanti si occupava principalmente di agricoltura, allevamento e pesca, e solo l'11% lavorava nel terziario, nel 1991 il settore primario era sceso al 31,4% mentre il terziario era arrivato al 48,6%. Nel '71 il 60% della popolazione lavorava \"in loco\" e coloro che si occupavano di agricoltura e pesca erano il 45%. Nel '91 invece, il 91,4% lavorava all'estero, mentre sull'isola erano rimasti solo un 2,6% nel settore del commercio e solo un 2,8% ad occuparsi di agricoltura e pesca.\nPur non sfruttando a pieno tutte le risorse, il turismo su Ulbo ha sempre avuto uno sviluppo positivo. Se non si considerano gli anni della guerra d'indipendenza croata (1991-1996), per i quali non si hanno dati certi, i turisti registrati sono stati oltre 1000 (spesso oltre i 2000) dal 1981 al 2001 (escluso il 1990, con soli 439 turisti).\nMonumenti e luoghi d'interesse.\nSull'isola si pu\u00f2 osservare il cosiddetto \"Ka\u0161tel\", una torre d'osservazione a base quadra, costruita nel XVI secolo per la difesa contro i pirati turchi.\nIl piccolo villaggio e i suoi dintorni ospitano quattro chiese. La pi\u00f9 antica \u00e8 la parrocchia di Santa Anastasia (\"Sveta Sto\u0161ija\"), costruita nel 1632 e ristrutturata nel 1868, che si trova nella parte settentrionale del villaggio e conserva una collezione di codici glagolitici e patrimoni etnografici.\nLa nuova parrocchia dell'Assunzione della Beata Vergine Maria (\"Uznesenja Bla\u017eena Djevica Marija\") fu costruita nel 1899 e si trova al centro del villaggio. La chiesa di San Rocco (\"Sveti Rok\"), costruita nel 1881, si trova su un'altura lungo la strada che porta al porticciolo dell'insenatura di \"uvala Samotvorac\", a est del villaggio. Infine, la chiesa di San Nicola (\"Sveti Nikola\"), del 1888, si trova nel sudovest dell'isola nei pressi dell'insenatura omonima.\nSu Ulbo si possono anche visitare le rovine del primo monastero cristiano di Sant'Antonio abate (\"Sveti Antun opat\"), a sudovest nelle vicinanze di \"uvala Banve\", e quelle della chiesa di San Giovanni (\"Sveti Ivan\") al centro della parte settentrionale (chiamata appunto \"Stivan\").\nAttrazione naturale \u00e8 infine la dolina \"Cukrov dolac\", circondata da massicci muri a secco e con numerose scalinate, che funge da anfiteatro."}
{"id": "1161278", "revid": "933835", "url": "https://it.wikipedia.org/wiki?curid=1161278", "title": "Dragonetti", "text": ""}
{"id": "1161281", "revid": "599013", "url": "https://it.wikipedia.org/wiki?curid=1161281", "title": "Missionari di Nostra Signora di La Salette", "text": "I Missionari di Nostra Signora di La Salette (in latino \"Missionarii Dominae Nostrae a La Salette\") sono un istituto religioso maschile di diritto pontificio: i membri di questa congregazione clericale, detti popolarmente Salettiani, pospongono al loro nome la sigla M.S.\nStoria.\nIl 19 settembre 1846 due pastorelli di La Salette (M\u00e9lanie Calvat e Maximin Giraud) asserirono di aver ricevuto la visione della Vergine: il vescovo di Grenoble Philibert de Bruillard, dopo aver decretato l'autenticit\u00e0 dell'apparizione, il 19 settembre 1851 ordin\u00f2 l'erezione di un santuario e l'istituzione di una congregazione di preti secolari per l'assistenza ai pellegrini, lo svolgimento del ministero della riconciliazione e per la predicazione delle missioni popolari nella diocesi. Il modello di riferimento per tale congregazione venne offerto gli Oblati dei Santi Ambrogio e Carlo di Milano, istituiti dall'arcivescovo Carlo Borromeo nel 1578.\nJacques-Marie-Achille Ginoulhiac, successore di Mons. de Bruillard, il 2 febbraio 1858 trasform\u00f2 la compagnia in istituto religioso. Sylvain-Marie Giraud (1830-1885), superiore generale dei Missionari dal 1865 al 1876, fu una guida decisiva per la congregazione: prolifico autore spirituale, divulg\u00f2 il messaggio dell'apparizione e contribu\u00ec a fare di La Salette un'importante meta di pellegrinaggi internazionali.\nLa congregazione ottenne il pontificio decreto di lode il 27 maggio 1879 e venne approvata definitivamente dalla Santa Sede il 14 maggio del 1890: le sue costituzioni vennero approvate il 29 gennaio 1909.\nAttivit\u00e0 e diffusione.\nI Missionari di Nostra Signora di La Salette si dedicano all'apostolato mediante la predicazione, alla lotta contro errori del pensiero contemporaneo, alla formazione del clero, al ministero parrocchiale e alla custodia dei santuari.\nSono presenti in Europa e America del nord e, come comunit\u00e0 missionarie, in Madagascar, Angola, Namibia, India, Filippine, Birmania, Europa dell'est, America meridionale: la sede generalizia \u00e8 a Roma, presso la chiesa di Nostra Signora de La Salette.\nAlla fine del 2005 la congregazione contava 224 case e 958 religiosi, 700 dei quali sacerdoti."}
{"id": "1161284", "revid": "599013", "url": "https://it.wikipedia.org/wiki?curid=1161284", "title": "Missionari del Sacro Cuore di Ges\u00f9", "text": "I Missionari del Sacro Cuore di Ges\u00f9 (in latino \"Missionarii Sacratissimi Cordis Iesu\") sono un istituto religioso maschile di diritto pontificio: i membri di questa congregazione clericale pospongono al loro nome la sigla M.S.C.\nStoria.\nLa congregazione venne fondata dal sacerdote francese Jules Chevalier (1824-1907): l'idea di dare vita a un nuovo istituto venne all'ecclesiastico durante gli anni della sua formazione quando, con alcuni compagni di seminario, diede vita all'associazione dei \"cavalieri del Sacro Cuore\" e speriment\u00f2 l'efficacia di una spiritualit\u00e0 orientata al Sacro Cuore.\nNominato vicario della parrocchia di Saint-Cyr a Issoudun (Indre), insieme al suo collega Emile Maugenest, l'8 dicembre 1854 Chevalier diede formalmente inizio all'istituto dei Missionari del Sacro Cuore di Ges\u00f9, per la propagazione della devozione al Sacro Cuore di Ges\u00f9: Jacques-Marie-Antoine-C\u00e9lestin du Pont, arcivescovo di Bourges, approv\u00f2 la fondazione il 9 settembre 1855.\nIn principio i Missionari del Sacro Cuore svolgevano il loro ministero assistendo i parroci nella loro missione, insegnando il catechismo, predicando i ritiri e le missioni popolari; il 25 marzo 1881 papa Leone XIII affid\u00f2 a Chevalier e ai suoi sacerdoti l'evangelizzazione del vicariato apostolico di Micronesia e Melanesia, dando ai Missionari del Sacro Cuore l'opportunit\u00e0 di aprirsi alle missioni \"ad gentes\".\nLa congregazione ottenne il riconoscimento ecclesiastico di istituzione di diritto pontificio con il decreto di lode dell'8 marzo 1869 e venne approvata definitivamente dalla Santa Sede il 20 giugno 1874.\nAttivit\u00e0 e diffusione.\nI Missionari del Sacro Cuore di Ges\u00f9 si dedicano alla formazione religiosa della giovent\u00f9, all'apostolato missionario e al ministero sacerdotale.\nSono presenti in Europa (Belgio, Croazia, Francia, Germania, Irlanda, Italia, Regno Unito, Ungheria), Oceania (Australia, Papua Nuova Guinea, isole del Pacifico), in Asia (Corea del Sud, Filippine, Giappone, India, Indonesia), in Africa (Camerun, Repubblica Democratica del Congo, Senegal, Sudafrica) e nelle Americhe (Brasile, Canada, Colombia, Cuba, Ecuador, El Salvador, Guatemala, Haiti, Messico, Nicaragua, Per\u00f9): la sede generalizia, dal 1905, \u00e8 a Roma.\nAl 31 dicembre 2008, la congregazione contava 291 case e 1.961 religiosi, 1.383 dei quali sacerdoti."}
{"id": "1161287", "revid": "729019", "url": "https://it.wikipedia.org/wiki?curid=1161287", "title": "Disturbo ossessivo-compulsivo di personalit\u00e0", "text": "Il disturbo ossessivo compulsivo di personalit\u00e0, detto anche disturbo anancastico di personalit\u00e0 o disturbo della personalit\u00e0 ossessiva (in inglese OCPD, \"obsessive compulsive personality disorder\"), \u00e8 un disturbo di personalit\u00e0 caratterizzato da un complesso di risposte rigide della personalit\u00e0, comportamenti e sentimenti che si manifestano in pi\u00f9 ambiti e si raccolgono perlopi\u00f9 in questi insiemi: \nLa personalit\u00e0 ossessiva manifesta un senso di ansia quando le procedure vengono alterate o gli standard tendenti al perfezionismo non sono soddisfatti. Vi \u00e8 spesso un atteggiamento generale di inflessibilit\u00e0 di giudizio (talvolta \u2013 ma non sempre \u2013 moralismo), desiderio di ordine e fedelt\u00e0 alla routine, inquietudine. Un tratto caratteristico osservabile \u00e8 il perfezionismo. I meccanismi di difesa dell'Io tipici della personalit\u00e0 ossessiva sono l'annullamento, la rimozione, la formazione reattiva, l'isolamento dall'affetto e l'intellettualizzazione.\nEziologia.\nBase genetica e teoria ambientale.\nAlcune ricerche condotte all'interno di stessi nuclei familiari hanno portato alla luce una forte correlazione genetica nella manifestazione del disordine ossessivo-compulsivo di personalit\u00e0 (come era stato anche per il disordine ossessivo-compulsivo) dovuta probabilmente ad una particolare forma del gene DRD3 (e quindi anche della proteina da esso configurata, ovvero il ricettore per la dopamina D3). Tuttavia tutte le ricerche finora effettuate hanno dimostrato come sia impossibile (almeno attualmente) spiegare la nascita del disturbo ossessivo-compulsivo di personalit\u00e0 esclusivamente su base genetica. Bambini nati con una predisposizione genetica possono non sviluppare mai i tratti tipici della patologia. Molto dipende infatti dal contesto in cui i bambini crescono.\nQuesto contesto include eventi traumatici durante l'infanzia, come ad esempio maltrattamenti fisici, emotivi, abuso sessuale, o altri traumi psicologici. Secondo la psicologia ambientale il disturbo ossessivo-compulsivo di personalit\u00e0 \u00e8 un comportamento appreso. Le persone sviluppano il DOCP nel copiare gli altri durante l'infanzia. Il DOCP si sviluppa grazie a un contatto costante durante l'infanzia tra il bambino e persone (ad esempio genitori o insegnanti) che attuano un comportamento rigido, di controllo, che manifestano un comportamento ossessivo nel tenere il bambino sotto controllo. \u00c8 relativamente frequente la presenza di DOCP negli adulti con una storia di Disturbo da Deficit di Attenzione e Iperattivit\u00e0 (ADHD) \nSecondo il modello freudiano.\nIn \"Carattere ed erotismo anale\" (1908) Sigmund Freud osserv\u00f2 una forma di rigidit\u00e0 della personalit\u00e0 dai tratti ossessivi-compulsivi che ricevette il nome di \"carattere anale\" o \"anale-accumulatore\". Nella teoria psicoanalitica, i tratti ansiosi e ossessivi presenti nell'OCPD e nei casi di nevrosi ossessive sono collegati ad esperienze negative subite dal soggetto in et\u00e0 infantile riguardo al controllo dello sfintere. Il carattere di personalit\u00e0 ossessivo-compulsiva viene correlato alla cosiddetta \"ritentivit\u00e0 anale\", una modalit\u00e0 che porta a comportamenti basati sull'ordine, la parsimonia e l'ostinazione, oltre che alla creazione di un sistema di difese dove prevale il \"controllo\" e trattenimento del s\u00e9 rispetto all'ambiente, indice di un Super-Io rigido e oppressivo. Anche la libido del carattere anale sarebbe fissata, dall'infanzia, a uno stadio incompleto di sviluppo, e l'interesse sessuale focalizzato sulla zona anale.\nDiagnosi.\nDiagnosi secondo il criterio DSM-IV-TR.\nLa classificazione ufficiale del DSM-IV-TR prevede la presenza di almeno quattro dei seguenti sintomi:\nDiagnosi secondo il criterio ICD-10.\nLa classificazione dell'ICD-10 (nel quale il disturbo viene chiamato in inglese \"Anankastic personality disorder\", \"Disturbo anancastico della personalit\u00e0\") prevede la presenza di almeno quattro dei seguenti sintomi:\nDiagnosi differenziale con il Disturbo Ossessivo-Compulsivo.\n\u00c8 importante non confondere il disturbo di personalit\u00e0 ossessivo-compulsivo (OCPD) con il disturbo ossessivo-compulsivo (OCD). Quest'ultimo \u00e8 una patologia completamente diversa e indipendente. Il \"disturbo ossessivo-compulsivo\" consiste in sintomi eclatanti legati al bisogno o desiderio di compiere azioni rituali, o ripetitive, in modo quasi automatico (come lavarsi le mani o toccare oggetti). Invece i soggetti affetti da \"disturbo di personalit\u00e0 ossessivo-compulsivo\" non hanno \u2013 salvo i casi di co-morbilit\u00e0\u00a0\u2013 nessun problema di questo tipo. Inoltre, il disturbo ossessivo-compulsivo \u00e8 egodistonico - cio\u00e8 il paziente si lamenta del problema e vorrebbe liberarsi dei sintomi - mentre il disturbo di personalit\u00e0 ossessivo-compulsivo \u00e8 egosintonico: la persona identifica certi suoi bisogni e desideri proprio con il soddisfacimento dei sintomi ossessivi e li considera parte di s\u00e9 (tendendo quindi spesso a cercare di cambiare l'\"ambiente\" piuttosto che se stesso/a).\nDisturbo di personalit\u00e0 e stile di personalit\u00e0 ossessivo-compulsivo.\nIl disturbo ossessivo-compulsivo di personalit\u00e0 non deve essere confuso con un semplice stile di vita orientato alla precisione e all'ordine o con tratti ossessivi-compulsivi. Sebbene questi sintomi facciano parte della popolazione adulta affetta da DOCP, il disturbo di personalit\u00e0 viene considerato tale solo quando impedisce al soggetto di condurre una vita regolare, o per eccessivo spreco di tempo (pi\u00f9 di un'ora al giorno) o quando compromette il normale svolgersi delle attivit\u00e0 quotidiane, siano esse sociali e/o lavorative oppure ancora quando i sintomi siano fonte di marcata sofferenza per il paziente.\nSintomi e Manifestazioni.\nSintomatologia principale.\nIl soggetto con una personalit\u00e0 ossessiva-compulsiva ha uno stile prudente e perfezionista che manifesta costantemente buona parte (o la totalit\u00e0) dei seguenti caratteri:\nSintomatologie di contorno.\nI soggetti affetti da OCPD non presentano un'emotivit\u00e0 ridotta come i soggetti affetti da disturbo schizoide di personalit\u00e0, tuttavia tendono a un forte controllo delle emozioni. In modo pi\u00f9 o meno conscio ritengono l'affettivit\u00e0 e le emozioni una perdita del controllo dell'Io. Le emozioni represse si accumulano senza la possibilit\u00e0 di essere sfogate o vissute apertamente, ci\u00f2 provoca stati di sofferenza. Le pi\u00f9 frequenti emozioni negative nei soggetti ossessivo-compulsivi sono:\nPoich\u00e9 esprimere pubblicamente la rabbia \u00e8 considerato inaccettabile da questi soggetti, essi aumentano ogni volta gli sforzi per reprimerla, creando un circolo vizioso a livello emotivo. Possono mostrarsi eccessivamente zelanti ed ossequiosi nei confronti dei superiori e ipercritici e controllanti nei confronti dei sottoposti. Sebbene siano convinti di avere standard morali pi\u00f9 elevati degli altri, a differenza dei soggetti affetti da disturbo narcisistico di personalit\u00e0, si sforzano di apparire sempre posati e modesti, evitando di mostrare orgoglio o altezzosit\u00e0. Questo \u00e8 dovuto alla loro paura di sbagliare e di essere rimproverati per i loro errori.\nDiffusione e co-morbilit\u00e0.\nL'OCPD affligge pi\u00f9 gli uomini che le donne (rapporto 2:1) e si manifesta all'inizio dell'et\u00e0 adulta per poi raggiungere l'apice fra i 40 e i 50 anni. \u00c8 possibile trovare anche degli adolescenti con uno stile di vita incline a sviluppare un simile disturbo.\nSebbene il forte senso di obbligazione morale impedisca al soggetto di sviluppare delle dipendenze da sostanze (a differenza di quanto avviene in altri disturbi di personalit\u00e0), l'OCPD conduce spesso alla depressione e all'esaurimento nervoso, e generalmente dissipa gran parte delle energie vitali del soggetto. Il disturbo ha la caratteristica di presentarsi spesso insieme ad altri disordini nervosi, soprattutto di natura ansiosa o fobica quali disturbo ossessivo-compulsivo, ipocondria, agorafobia. Inoltre, il disturbo di personalit\u00e0 ossessivo-compulsivo - caratterizzato da un pattern di perfezionismo - ha una tendenza specifica alla co-morbilit\u00e0 con disordini legati al narcisismo, talvolta anche con il grado di disturbo narcisistico di personalit\u00e0."}
{"id": "1161288", "revid": "599013", "url": "https://it.wikipedia.org/wiki?curid=1161288", "title": "Missionari dello Spirito Santo", "text": "I missionari dello Spirito Santo (in latino \"Missionarii a Spiritu Sancto\", in spagnolo \"Misioneros del Esp\u00edritu Santo\") sono un istituto religioso maschile di diritto pontificio: i religiosi di questa congregazione clericale pospongono al loro nome la sigla M.Sp.S.\nStoria.\nLa congregazione venne fondata a Tepeyac, presso Citt\u00e0 del Messico, dal missionario marista francese F\u00e9lix Rougier (1859-1938), su ispirazione della mistica Concepci\u00f3n Cabrera de Armida, con il fine di promuovere le vocazioni sacerdotali: il 25 dicembre 1914 Jos\u00e9 Ram\u00f3n Ibarra Gonz\u00e1lez, arcivescovo di Puebla de los \u00c1ngeles, affid\u00f2 a Rougier i primi due aspiranti religiosi (un sacerdote e un seminarista).\nL'istituto ottenne il pontificio decreto di lode il 12 dicembre 1931 e le sue costituzioni vennero approvate definitivamente dalla Santa Sede il 12 dicembre 1939.\nAttivit\u00e0 e diffusione.\nI missionari dello Spirito Santo si dedicano alla gestione di seminari e case per sacerdoti e a tutte le opere proprie dell'attivit\u00e0 sacerdotale.\nOltre che in Messico, sono presenti in Cile, Colombia, Costa Rica, Italia, Spagna e Stati Uniti d'America: la sede generalizia \u00e8 a Citt\u00e0 del Messico.\nAlla fine del 2004 la congregazione contava 58 case e 400 religiosi, 260 dei quali sacerdoti."}
{"id": "1161294", "revid": "599013", "url": "https://it.wikipedia.org/wiki?curid=1161294", "title": "Congregazione del Cuore Immacolato di Maria", "text": "La Congregazione del Cuore Immacolato di Maria (in latino \"Congregatio Immaculati Cordis Mariae\") \u00e8 un istituto religioso maschile di diritto pontificio: i membri di questa congregazione clericale, detti anche missionari di Scheut o scheutisti, pospongono al loro nome la sigla C.I.C.M.\nStoria.\nNel 1860 il governo francese stipul\u00f2 un trattato con la Cina che consent\u00ec ai missionari cattolici di svolgere liberamente il loro apostolato nel paese orientale. Teophiel Verbist (1823-1865) pens\u00f2 allora di istituire, presso un antico santuario mariano a Scheut (un rione di Anderlecht, presso Bruxelles), una congregazione interamente consacrata alle missioni in Cina: il cardinale Engelbert Sterckx, arcivescovo di Malines, eresse canonicamente l'istituto il 28 novembre 1862.\nNel 1863 la Congregazione di \"Propaganda Fide\" concesse ai padri di Scheut il decreto di lode e nel 1864 affid\u00f2 loro il primo incarico missionario in Mongolia; il 25 agosto 1865 Verbist, insieme ai suoi primi compagni (Ferdinand Hamer, Alo\u00efs van Segvelt, Fran\u00e7ois Vranckx), lasci\u00f2 la casa madre alla volta di Siwantze. Verbiest mor\u00ec poco tempo dopo, durante un viaggio d'ispezione alla missione di Laohoukeou.\nIl 25 agosto 1888, su invito del re dei belgi Leopoldo II, i missionari di Scheut raggiunsero anche il Congo belga.\nGli statuti della congregazione vennero approvati definitivamente dalla Santa Sede il 20 luglio 1900.\nAttivit\u00e0 e diffusione.\nI missionari di Scheut si dedicano all'attivit\u00e0 missionaria presso le popolazioni non cristiane e alla cura d'anime.\nSono presenti in Europa (Belgio, Italia, Paesi Bassi), in Africa (Camerun, Repubblica Democratica del Congo, Senegal, Sudafrica, Zambia), nelle Americhe (Brasile, Repubblica Dominicana, Guatemala, Haiti, Messico, Stati Uniti d'America) e in Asia (Hong Kong, Indonesia, Giappone, Mongolia, Filippine, Singapore, Taiwan); la sede generalizia \u00e8 a Roma.\nAl 31 dicembre 2005 la congregazione contava 69 case e 1.025 religiosi, 819 dei quali sacerdoti."}
{"id": "1161295", "revid": "33277", "url": "https://it.wikipedia.org/wiki?curid=1161295", "title": "Missionari di Nostra Signora della Salette", "text": ""}
{"id": "1161297", "revid": "33277", "url": "https://it.wikipedia.org/wiki?curid=1161297", "title": "Missionari di Scheut", "text": ""}
{"id": "1161300", "revid": "610351", "url": "https://it.wikipedia.org/wiki?curid=1161300", "title": "Missionari degli operai", "text": "I Missionari degli Operai (in latino \"Institutum Missionariorum Opificum\") sono un istituto religioso maschile di diritto pontificio: i membri di questa congregazione clericale pospongono al loro nome la sigla M.O.\nStoria.\nDi fronte alla constatazione che molti operai propendevano per le idee socialiste, per rispondere all'appello lanciato da papa Leone XIII con l'enciclica \"Rerum Novarum\" (1891) al clero di impegnarsi per la soluzione della questione sociale, il sacerdote belga Th\u00e9ophile Reyn (1860-1941) ebbe l'ispirazione di fondare una nuova congregazione per l'apostolato presso i lavoratori.\nPadre Reyn, con l'appoggio del vescovo di Liegi Victor Joseph Douterloux, diede inizio all'istituto dei Missionari degli Operai a Seraing il 21 novembre 1894: i membri avrebbero dovuto dedicarsi alla fondazione di circoli operai e all'organizzazione di corporazioni cristiane, a fornire un alloggio ai lavoratori giunti in citt\u00e0 dalle campagne, alla diffusione della buona stampa e all'apostolato a domicilio.\nL'istituto venne approvato come congregazione di diritto diocesano il 24 luglio 1907 e ottenne il pontificio decreto di lode il 10 giugno 1930: le sue costituzioni vennero approvate definitivamente dalla Santa Sede il 4 giugno 1935.\nMotto della congregazione \u00e8 \"Justitia et Caritate\"; la Sacra famiglia \u00e8 la patrona della congregazione.\nAttivit\u00e0 e diffusione.\nI Missionari degli Operai si dedicano all'apostolato fra le classi lavoratrici ed all'istruzione in scuole tecniche e professionali.\nSono presenti in Belgio, in Brasile e in Repubblica Democratica del Congo: la sede generalizia \u00e8 a Charleroi.\nAlla fine del 2005 l'istituto contava 59 religiosi (38 dei quali sacerdoti) in 12 case."}
{"id": "1161302", "revid": "2179318", "url": "https://it.wikipedia.org/wiki?curid=1161302", "title": "Antonio Pigafetta (cacciatorpediniere)", "text": "Il cacciatorpediniere Antonio Pigafetta della Regia Marina, classe Navigatori, fu impostato nei Cantieri del Quarnaro di Fiume nel 1928, varato nel 1929 ed entr\u00f2 in servizio nel 1931 come esploratore leggero. Nel 1938, nell'ambito della riorganizzazione della Regia Marina, fu riclassificato cacciatorpediniere. Svolse un'intensissima attivit\u00e0 bellica durante la seconda guerra mondiale e venne infine sabotato dall'equipaggio dopo l'armistizio dell'8 settembre 1943.\nStoria.\nIl \"Pigafetta\" ha preso nome dal navigatore italiano Antonio Pigafetta che, all'inizio del XVI secolo accompagn\u00f2 Ferdinando Magellano nella circumnavigazione del mondo. Riuscito a rientrare in Spagna con soli altri 17 compagni, scrisse poi la della spedizione.\nIl \"Pigafetta\" fu l'ultimo della sua classe ad entrare in servizio il 1\u00ba maggio 1931 e venne assegnato al 3\u00ba Gruppo Esploratori. Ricevuta la bandiera di combattimento il 4 ottobre 1931 a Venezia, oper\u00f2 in tempo di pace nel Mediterraneo come caposquadriglia esploratori: nel 1935 fu di stanza a Lero nel Dodecaneso, mentre durante la guerra civile spagnola (1937-1938) svolse attivit\u00e0 di appoggio nella zona di mare a sud della Spagna. Riclassificato cacciatorpediniere nel 1938 e assegnato alla XIVa squadriglia, fu rimandato per pochi mesi nel Dodecaneso nel 1939 con il \"da Verazzano\" e lo \"Zeno\", per rientrare in Italia all'inizio del 1940 per essere sottoposto ai grandi lavori di modifica, che terminarono il 27 aprile 1940.\nCaratteristiche costruttive e modifiche.\nLe caratteristiche costruttive generali ricalcavano quelle tipiche della classe Navigatori, a cui si rimanda per i dettagli.\nTuttavia il \"Pigafetta\", per il fatto di essere entrato in servizio per ultimo, usufru\u00ec dell'esperienza gi\u00e0 maturata con le unit\u00e0 precedenti e la sua linea presentava gi\u00e0 le migliorie relative alla stabilit\u00e0 (riduzione e abbassamento delle sovrastrutture) realizzate sulle altre unit\u00e0 con il ciclo di lavori del 1930.\nScafo.\nNei primi mesi del 1940 il \"Pigafetta\" fu sottoposto alle seconde importanti modifiche per il miglioramento della stabilit\u00e0, comuni a quasi tutte le unit\u00e0 della classe, che consistettero nell'allargamento dello scafo di circa 1\u00a0m e nella modifica della prora con una di forma pi\u00f9 alta e slanciata, di tipo \u201coceanico\u201d o \u201ca clipper\u201d. Nel 1943, per migliorare il campo di tiro delle armi antiaeree, fu abbassato il secondo fumaiolo ed eliminato l'albero poppiero e il relativo proiettore da scoperta. Durante gli ultimi grandi lavori dell'estate del 1943 venne anche modificata la coffa per predisporre l'unit\u00e0 all'installazione del radar, ma l'armistizio dell'8 settembre imped\u00ec il completamento dei lavori. Dopo la cattura da parte della Kriegsmarine e la rimessa in servizio come \"TA 44\", venne installato un radiotelemetro tipo Fu.Mo. 31, ovviamente di fabbricazione tedesca.\nColorazione mimetica.\nIl \"Pigafetta\" entr\u00f2 in guerra con la livrea grigio chiaro che caratterizzava tutte le unit\u00e0 della Regia Marina, ma nei primi mesi del 1942 ricevette la caratteristica colorazione mimetica curvilinea a due toni di grigio, che mantenne inalterata per tutto il conflitto, solo con piccole variazioni eseguite nel gennaio del 1943 (probabilmente durante le riparazioni di alcuni lievi danni allo scafo verificatisi durante le manovre in porto).\nArmamento.\nAnche sul \"Pigafetta\", come su tutte le altre unit\u00e0 della classe, l'armamento principale, costituito dai sei cannoni Ansaldo 1926 da 120/50 allestiti in tre complessi binati scudati, rimase invariato per tutta la vita operativa della nave. Il resto dell'armamento sub\u00ec varie modifiche durante il corso degli anni, in particolare durante la guerra, per andare incontro alle diverse necessit\u00e0 imposte dall'attivit\u00e0 bellica.\nGi\u00e0 all'entrata in servizio l'unit\u00e0 disponeva degli impianti lanciasiluri binati (pi\u00f9 leggeri) e delle mitragliere Breda mod. 1931 da 13,2\u00a0mm in due impianti binati su piattaforme ai lati della controplancia, oltre alle due Vickers-Terni 40/39 mod. 1917 sul castello di prora ai lati del blocco plancia. A met\u00e0 degli anni trenta furono installate altre due mitragliere Breda 13,2\u00a0mm binate sulla tuga centrale, a poppavia del secondo fumaiolo, presso il telemetro secondario. Nel 1942 apparve chiaro che l'armamento antiaereo, di concezione sorpassata, era divenuto insufficiente a contrastare i velivoli sempre pi\u00f9 prestanti che gli alleati mettevano in campo. Pertanto tutte le mitragliere antiaeree di bordo vennero sostituite con le pi\u00f9 moderne Breda 20/65 mod. 1935, aggiungendo una postazione sulla piattaforma dietro il fumaiolo prodiero e eliminando il telemetro secondario dalla tuga centrale. Nello stesso anno il complesso lanciasiluri poppiero fu sbarcato per far posto ad una piattaforma munita di due mitragliere Breda 37/54 mod. 1939 a canna singola. Alla fine del 1942 l'impianto lanciasiluri di prora (binato) fu sostituito con un impianto a tre tubi in linea tipo San Giorgio mod. S.I. 1929 P/3, sempre da 533\u00a0mm.\nL'armamento antisommergibile era inizialmente limitato ad una \"torpedine da rimorchio\" tipo Ginocchio, ma gi\u00e0 nel 1938 vennero installate a poppa due tramogge per bombe torpedini da getto da 50 e 100\u00a0kg e due paramine tipo C per il dragaggio in corsa.\nFin dall'entrata in servizio il \"Pigafetta\" era predisposto per il trasporto e la posa di mine. Nel 1941 fu tra le unit\u00e0 che ebbero le ferroguide allungate fin quasi al castello di prora, aumentando cos\u00ec la capacit\u00e0 di imbarco fin quasi a raddoppiarla. Il pieno carico di mine tuttavia impediva di utilizzare i tubi lanciasiluri, rendendo la nave pi\u00f9 vulnerabile.\nImpegno bellico.\nAll'inizio della seconda guerra mondiale il \"Pigafetta\" era di base a Taranto inquadrato nella IX\u00aa Divisione Corazzate della I\u00aa Squadra, come caposquadriglia della XV\u00aa Squadriglia Cacciatorpediniere di cui facevano parte anche le unit\u00e0 gemelle Alvise da Mosto, Giovanni da Verrazzano e Nicol\u00f2 Zeno. Tuttavia, poich\u00e9 le modernissime corazzate classe Littorio della IX\u00aa Divisione non erano ancora pienamente operative, all'inizio del conflitto la XV\u00aa Squadriglia Cacciatorpediniere venne assegnata alla scorta degli Abruzzi della VIII\u00aa Divisione Incrociatori. Il comando dell'unit\u00e0 era affidato al Capitano di Vascello Enrico Baroni che pochi giorni dopo, trasferito al comando della II Squadriglia Cacciatorpediniere con insegna sull\"'Espero\", perdeva eroicamente la vita durante la battaglia del Convoglio Espero.\n1940 \u2013 1941.\nLa prima operazione fu compiuta il 13 giugno 1940 con una missione di caccia sommergibili nel Golfo di Taranto, insieme a \"Zeno\" e \"Malocello\" (le altre due unit\u00e0 della squadriglia, \"Da Mosto\" e \"Da Verazzano\", si trovavano ancora in cantiere per il secondo ciclo di modifiche strutturali).\nVerso la fine di giugno del 1940 subentr\u00f2 al comando il C.V. Paolo Melodia.\nFino al febbraio del 1941 il \"Pigafetta\" svolse la propria attivit\u00e0 prevalentemente come cacciatorpediniere di scorta alla Squadra Navale. Infatti in questa fase iniziale del conflitto molte delle attivit\u00e0 \"minori\", come la scorta ai convogli e la posa degli sbarramenti minati difensivi e offensivi, vedevano la partecipazione anche delle unit\u00e0 maggiori (Navi da Battaglia e Incrociatori) a protezione dell'attivit\u00e0 operativa. In questo periodo il \"Pigafetta\" partecip\u00f2 a 13 missioni di scorta, 2 di caccia a sommergibili, 2 di bombardamento navale in appoggio alla campagna di Grecia e 2 di posa mine (sbarramento 7AN nel Canale di Sicilia e sbarramento VO nel Canale d'Otranto). Dal 16 febbraio al 5 aprile 1941 fu fermo a Trieste per riparazioni. Rientrato in Squadra, da aprile alla fine di agosto fu impegnato prevalentemente in missioni di scorta ad unit\u00e0 maggiori e posa sbarramenti mine (S1, S2, S3, S41, S42, S43 e S44 nel Canale di Sicilia e T presso Tripoli). In questo periodo prese il comando il C.V. Enrico Mirti della Valle che lo mantenne fino all'ottobre del 1942.\nI mesi di settembre e ottobre 1941 furono di relativo riposo, con esercitazioni e un'unica uscita operativa per la posa dello sbarramento B (Bengasi) che tuttavia non venne effettuato: infatti quando la formazione italiana (composta dagli incrociatori \"Duca d'Aosta\", \"Eugenio di Savoia\" e \"Montecuccoli\" e dai cacciatorpediniere \"Pigafetta\", \"Vivaldi\", \"Da Verazzano\", \"Camicia Nera\" e \"Aviere\") era gi\u00e0 diretta sull'obbiettivo, giunse la notizia che una robusta formazione inglese (2 navi da battaglia, 3 incrociatori e 10 cacciatorpediniere) era uscita da Alessandria e faceva rapidamente rotta verso le nostre navi. L'operazione venne annullata e mai pi\u00f9 intrapresa: la \"guerra dei convogli\" iniziava ad assorbire la maggior parte delle risorse e il \"Pigafetta\" (come la maggior parte delle unit\u00e0 similari) non essendo pi\u00f9 in grado di mantenere, per le caratteristiche costruttive e per l'usura, le velocit\u00e0 richieste dall'attivit\u00e0 di Squadra venne destinato maggiormente ad altri compiti peraltro pi\u00f9 estenuanti: scorta convogli per la Grecia e l'Africa Settentrionale, trasporti truppe e materiali, posa mine, operazioni di soccorso e operazioni di sbarco in Corsica e Tunisia.\n1941 \u2013 1942.\nDal novembre 1941 al settembre 1942 il \"Pigafetta\" effettu\u00f2 30 scorte a convogli, 6 missioni di guerra con navi maggiori, 3 trasporti (materiali o truppe), 1 posa sbarramento mine (Marsa Matruh), 7 trasferimenti e 4 esercitazioni. Tra queste missioni vanno ricordate: la scorta convoglio del 27 maggio 1942 durante la quale vennero affondati per siluramento il \"Pessagno\" (con la perdita di met\u00e0 dell'equipaggio) e il piroscafo \"Capo Arma\"; la travagliata scorta al Convoglio D del 17 ottobre 1942, durante la quale vi furono ripetuti attacchi dall'aria e dal mare con l'affondamento, oltre che di alcuni mercantili, anche del \"Da Verazzano\". Con la Squadra Navale partecip\u00f2 comunque ad alcune operazioni, quando la scarsit\u00e0 di mezzi spingeva Supermarina ad utilizzare qualunque unit\u00e0 fosse disponibile. La pi\u00f9 importante di queste missioni si svolse nell'ambito della cosiddetta Battaglia di mezzo giugno alla quale il \"Pigafetta\" partecip\u00f2 inquadrato insieme all'Alpino, il Bersagliere e il Mitragliere, nella XIII\u00aa Squadriglia Cacciatorpediniere, prendendo parte alle operazioni per l'attacco al convoglio \"Vigorous\" diretto a Malta. Durante queste operazioni il \"Pigafetta\" fu destinato a prestare una rischiosa assistenza all'incrociatore \"Trento\", gravemente colpito da aerosiluranti e successivamente affondato dal sommergibile della Classe U \"P.35\".\nMa oltre ai momenti tragici vi furono anche alcuni eventi curiosi. Il primo riguarda un trasporto di \"materiali speciali\" effettuato il 15 dicembre 1941 dal solo \"Pigafetta\" da Taranto a Bengasi. Le fonti ufficiali parlano di 300 fusti di benzina, mentre altre fonti ufficiose narrano di un trasporto di alcune migliaia di bottiglie di acqua minerale destinata ai piloti della Luftwaffe in Africa Settentrionale. Di questo carico, peraltro testimoniato anche da fonti indubitabili (Incisa della Rocchetta), non vi \u00e8 traccia alcuna nelle pubblicazioni ufficiali.\nL'altro episodio, che poteva essere tragico ma per fortuna si risolse senza danni alle persone, avvenne durante l'Operazione Aprilia (15 maggio 1942): durante un attacco di aerosiluranti al convoglio, qualcosa non funzion\u00f2 nel sistema di puntamento del \"Pigafetta\" e il complesso di poppa fece fuoco fuori punteria centrando una delle motonavi scortate, la tedesca \"Reichenfels\" che riport\u00f2 solo lievi danni al carico.\n1942 \u2013 1943.\nDall'ottobre del 1942 il comando del \"Pigafetta\" venne assunto dal C.V. Rodolfo Del Minio e contemporaneamente inizi\u00f2 il periodo di attivit\u00e0 pi\u00f9 frenetica: le varie missioni di scorta, posa mine e trasporto truppe si susseguivano quasi incessantemente. La situazione bellica in Africa Settentrionale volgeva al peggio per le forze dell'Asse e, nel vano sforzo di mantenere le posizioni, i rifornimenti di materiali e truppe si facevano sempre pi\u00f9 incalzanti, rinunciando spesso alla sicurezza e alla manutenzione. I risultati, in termini di perdite di navi e uomini, non tardarono a farsi sentire.\nIl \"Pigafetta\" tuttavia pass\u00f2 praticamente indenne anche da questo periodo effettuando 7 scorte convogli, 10 pose sbarramenti mine (gli ultimi sbarramenti offensivi del conflitto), 24 trasporti truppe da e per la Tunisia e 1 verso la Corsica, 1 scorta a mezzi da sbarco per l'invasione della Corsica e la \"conquista\" del porto di Ajaccio (12 novembre 1942), la missione di soccorso al decimato convoglio \"Da Recco\" sul Banco di Skerki (2 dicembre 1942) e 15 trasferimenti, l'ultimo dei quali il 21 giugno 1943 da Napoli a Fiume dove la nave sarebbe entrata in cantiere per grandi lavori di manutenzione. Qui si trovava all'annuncio dell'armistizio, l'8 settembre 1943.\nDurante il suo servizio bellico effettu\u00f2 213 missioni per un totale di 70675 miglia e 4175 ore di moto.\nDettaglio attivit\u00e0 operativa.\nDettaglio dell'attivit\u00e0 operativa bellica dal 10 giugno 1940 all'8 settembre 1943.\nComandanti.\nCapitano di vascello Enrico Baroni \"(nato a Firenze il 24 novembre 1892)\" (10 giugno - 26 giugno 1940)\nCapitano di vascello Paolo Melodia \"(nato a Napoli il 28 febbraio 1899)\" (27 giugno - 19 ottobre 1940)\nCapitano di vascello Mario Mezzadra \"(nato a Luino il 19 febbraio 1894)\" (20 ottobre 1940 - 9 agosto 1941)\nCapitano di vascello Enrico Mirti della Valle \"(nato a Roma il 22 agosto 1898)\" (agosto 1941 - maggio 1942)\nCapitano di fregata Luciano Morra \"(nato a Cerignola il 7 luglio 1896)\" (interinale nel maggio 1942)\nCapitano di vascello Enrico Mirti della Valle \"(nato a Roma il 22 agosto 1898)\" (maggio - luglio 1942)\nCapitano di vascello Rodolfo Del Minio \"(nato a Pisa il 5 novembre 1900)\" (10 ottobre 1942 - maggio 1943)\nCapitano di fregata Antonio Raffai \"(nato a Milano il 2 agosto 1902)\" (maggio - agosto 1943)\nArmistizio.\nDopo l'armistizio dell'8 settembre il \"Pigafetta\" era ancora fermo per lavori. Non potendo quindi muoversi, fu sabotato dal proprio equipaggio nel porto di Fiume: la maggior parte delle apparecchiature fu rimossa e imbarcata su un mercantile che venne poi affondato in acque profonde.\nUtilizzo nella Kriegsmarine - \"TA 44\".\nDopo il sabotaggio e l'abbandono, il \"Pigafetta\" venne recuperato dai tedeschi e rimesso in efficienza, rientrando in servizio nella 9\u00aa squadriglia Torpedoboote Ausland nel 1944 con la sigla \"TA 44\". Svolse ancora per qualche mese attivit\u00e0 bellica in alto Adriatico e venne definitivamente affondato il 17 febbraio 1945 nel porto di Trieste durante un bombardamento aereo alleato. La carcassa semiaffondata venne recuperata e demolita nel 1947 dalla ditta Tripcovich."}
{"id": "1161303", "revid": "3115", "url": "https://it.wikipedia.org/wiki?curid=1161303", "title": "Tonj Acquaviva", "text": "Polistrumentista e ricercatore, dopo un esordio nella musica etnica tradizionale, la sua ricerca musicale lo porta a sperimentare all'inizio degli anni ottanta la fusione tra elettronica trance e world music raccogliendo consensi internazionali.\nBiografia.\nAntonino Acquaviva, noto come Tonj Acquaviva, si avvicina alla musica da autodidatta studiando chitarra negli anni settanta per poi passare agli strumenti musicali \"etnici\" del Sud Italia e della Cordigliera andina, da quelli a corde e a fiato a quelli percussivi (quena, tarka, sikus, chitarra, mandolino, charango, bombo, tamburi a cornice, percussioni effettistiche, qraqeb, darbouka, caj\u00f3n, tam-tam). Viaggia in Europa con esperienze di artista di strada vivendo per alcuni anni tra Austria, Germania e Svizzera. Dal 1994 si esibisce nei suoi vari progetti musicali in Europa, Sud America, Medio Oriente ed Asia. Nel 1999 riceve il \"Premio Taormina arti e scienze\". Attualmente vive e lavora tra Roma e Barcellona.\nGli Agricantus.\nNel '79 fonda il gruppo Agricantus, di cui \u00e8 direttore artistico e principale compositore, che da un iniziale progetto di musica etnica si evolve in una ricerca musicale elettro-trans-world realizzando pi\u00f9 di dieci cd e ottenendo con album come Tuareg, Ethnosphere e The best of Agricantus riconoscimenti internazionali e diversi premi tra cui il Premio Tenco (Targa Tenco) '96, Premio Augusto Daolio '96, Premio Italiano della Musica del '97 e il Premio Bodini (cultura del mediterraneo) nel 2011, che dedicher\u00e0 ad Amnesty International per il suo cinquantenario, nel 2013 esce Kuntarimari concept album dedicato al mare e ai suoi racconti.\nIl progetto \"Agave\".\nAlla fine degli anni ottanta lo studio dei dialetti considerati come sonorit\u00e0 e scrittura, del canto e della batteria fusion lo porta a contaminare le musiche popolari dando origine al progetto \"Agave\" con riconoscimenti europei per l'album \"Maavro\" prima escursione nella musica etno-rock che verr\u00e0 successivamente sviluppata in Agricantus.\nIl progetto \"Weltlabyrinth\".\nNel 1998 fonda il progetto Weltlabyrinth progetto di avanguardia e sperimentazione musicale trans-rock, con la cantante Rosie Wiederkehr, approfondendo l'uso dell'elettronica digitale (sampler, sequencer, guitar synth, expander, trigger, processori d'effetti, wavedrum) che integrer\u00e0 al suo gi\u00e0 personale set percussivo acustico.\nIl progetto si sviluppa negli anni in parallelo con Agricantus attraverso sperimentazioni e performance volte alla fusione tra arti visive e musica. Nel 2000 la colonna sonora per \"Evento Tibet\" (presentato a Milano) diventer\u00e0 punto di partenza artistico per Ethnosphere. Nel 2001 l'omaggio allo scrittore Vincenzo Consolo su testi dello stesso, con la performance di musica e teatro \u00abL'incanto del viaggio\u00bb presentato in Sicilia in occasione delle Orestiadi di Gibellina.\nNel 2009 d\u00e0 vita all'etichetta discografica Weltlabyrinth, assieme all'artista visiva Natacha Claudine Tanzilli.\nAcquaviva.\nNel 2009 fonde i suoi due principali progetti (\"Agricantus\" e \"Weltlabyrinth\") nel marchio \"Acquaviva\", in cui prosegue la collaborazione con la cantante Rosie Wiederkehr e aggiunge alle sonorit\u00e0 trance-world, musicalit\u00e0 rock-psichedeliche, pubblicando il CD/DVD \"Millennium klima\".\nCollaborazioni con artisti visivi.\nNel 1994 inizia una lunga collaborazione musicale con l'artista visivo Emilio Leofreddi con produzioni artistiche multimediali quali:\nnel 1994, \"Im-Media\"; nel 1996, \"Caos\" (Palazzo delle Esposizioni di Roma); nel 1997 \"Mangiate piet\u00e0\"; nel 2002, \"Aiuole utopiche\" (Campus Galerie Bayreuth Germania-Oxford University Inghilterra); nel 2006, \"Dreams\" e nel 2009, \"Il respiro del mondo\" (Vittoriano di Roma).\nIl percorso dell'artista d\u00e0 vita nel 1998 alla co-produzione, insieme alla fotografa canadese Sheila McKinnon, del cd \"Under the Skull\" (prima pubblicazione a nome di Weltlabyrinth), con la collaborazione della cantante Rosie Wiederkehr, un viaggio sulla manipolazione del cervello umano da parte dei mass media.\nSempre con Sheila McKinnon, nel 2008 realizza le musiche per il video \"Waiting for light\".\nCollaborazioni.\nCollabora a vari lavori di compagnie teatrali (di sperimentazione, di figura, di avanguardia) E.X.I.L.84, Teatro Vagante, Kitonb,\nPartecipa all'album \"Il Secolo D'oro nel Nuovo Mondo\" con la direzione di Gabriel Garrido. \u00c8 ospite nell'album \"Home\" dei Fiamma Fumana. Coproduce e arrangia brani di diversi artisti \"world\" tra cui Nour Eddine Fatty, Unnaddar\u00e8, Teresa De Sio.\nColonne sonore.\nRealizza musiche per documentari tra cui \"Effetto morte\" di Paolo Brunatto e \"L'ultimo ponte tra Oriente e Occidente\" di Raimondo Bultrini.\nPartecipa alle colonne sonore del film \"Il bagno turco\" di Ferzan \u00d6zpetek e del film \"I giardini dell'Eden\" di Alessandro D'Alatri.\nCome Agricantus firma le colonne sonore del film Placido Rizzotto di Pasquale Scimeca, del film \"Il figlio della luna\" di Gianfranco Albano e del film Il regista di matrimoni di Marco Bellocchio.\nFirma diverse colonne sonore per alcuni documentari realizzati per conto della Convenzione di Barcellona e per il \"Centro d'informazione e comunicazione\" del Programma delle Nazioni Unite per l'Ambiente. Nel 2007 firma la colonna sonora del film \"Liberi di giocare\" di Francesco Miccich\u00e8.\nNel 2010, la colonna sonora dell'episodio \"Luce del nord\" di Stefano Sollima della serie TV \"Crimini\".\nNote.\nL'espresso: articolo\ndi Alberto Dentice \nAgenzia di Spettacolo Kino Music \nNetwork Eco di Sicilia \nSito Sheila McKinnon: \nSaltinaria webzin di musica e spettacolo \nLa Repubblica \nInternazionale \nKataweb \nKinoweb "}
{"id": "1161311", "revid": "102832", "url": "https://it.wikipedia.org/wiki?curid=1161311", "title": "Impronte digitali", "text": ""}
{"id": "1161313", "revid": "363629", "url": "https://it.wikipedia.org/wiki?curid=1161313", "title": "Premio Bruno Rossi", "text": "Il Premio Bruno Rossi (in inglese \"Bruno Rossi Prize\") \u00e8 un premio assegnato con cadenza annuale dalla divisione di Astrofisica delle Alte Energie della \"American Astronomical Society\" per un contributo significativo all'Astrofisica delle Alte energie, con particolare enfasi per lavori recenti ed originali. \u00c8 designato in onore dell'astrofisico Bruno Rossi."}
{"id": "1161316", "revid": "465036", "url": "https://it.wikipedia.org/wiki?curid=1161316", "title": "Figli della Divina Provvidenza", "text": ""}
{"id": "1161317", "revid": "465036", "url": "https://it.wikipedia.org/wiki?curid=1161317", "title": "Orionini", "text": ""}
{"id": "1161318", "revid": "22778672", "url": "https://it.wikipedia.org/wiki?curid=1161318", "title": "68k", "text": ""}
{"id": "1161320", "revid": "110157", "url": "https://it.wikipedia.org/wiki?curid=1161320", "title": "London Symphony Orchestra, Vol. 1", "text": "London Symphony Orchestra, Vol. 1 \u00e8 un album di Frank Zappa, pubblicato nel 1983. Contiene le versioni della London Symphony Orchestra diretta da Kent Nagano di quattro brani di Zappa - \"Sad Jane\", \"Pedro's Dowry\", \"Envelopes\" e \"Mo 'n Herb's Vacation\" - dalle sessioni di registrazione del gennaio 1983."}
{"id": "1161324", "revid": "24989", "url": "https://it.wikipedia.org/wiki?curid=1161324", "title": "Conte di Cavour (nave da battaglia 1911)", "text": ""}
{"id": "1161332", "revid": "599013", "url": "https://it.wikipedia.org/wiki?curid=1161332", "title": "Religiosi di San Vincenzo de' Paoli", "text": "I religiosi di San Vincenzo de' Paoli (in latino \"Congregatio Religiosorum S.Vincentii a Paulo\", in francese \"Religieux de Saint Vincent de Paul\") sono un istituto religioso maschile di diritto pontificio: i membri di questa congregazione clericale pospongono al loro nome la sigla R.S.V.\nStoria.\nLa congregazione venne fondata da un gruppo di tre giovani francesi che avevano in precedenza collaborato alle opere di carit\u00e0 promosse da Fr\u00e9d\u00e9ric Ozanam e poste sotto il patrocinio di san Vincenzo de' Paoli: il 3 marzo 1845, durante una messa celebrata da Guillaume Angebault, vescovo di Angers, presso la cappella dei lazzaristi a Parigi, Jean-L\u00e9on Le Pr\u00e9vost (1803-1874), assieme a Cl\u00e9ment Myonnet e Maurice Maignen, diede ufficialmente inizio alla nuova famiglia religiosa.\nDetti in origine \"fratelli di San Vincenzo de' Paoli\", in seguito i membri dell'istituto mutarono il nome in \"religiosi\" per sottolineare il fatto di non essere un'istituzione essenzialmente laicale, ma composta soprattutto da sacerdoti.\nL'istituto ebbe rapida diffusione in Francia e all'estero (nel 1884 vennero fondate le prime filiali in Canada): ricevette il pontificio decreto di lode da papa Pio IX il 10 maggio 1869 e le sue costituzioni vennero approvate definitivamente dalla Santa Sede il 13 aprile 1906.\nAttivit\u00e0 e diffusione.\nIl fine specifico dei religiosi di San Vincenzo de' Paoli \u00e8 l'apostolato in favore degli operai e dei poveri.\nSono presenti in Europa (Francia, Italia), nelle Americhe (Brasile, Canada), e in Africa (Burkina Faso, Repubblica Democratica del Congo, Costa d'Avorio): la sede generalizia \u00e8 a Roma.\nAlla fine del 2005 la congregazione contava 48 case e 242 religiosi, 122 dei quali sacerdoti."}
{"id": "1161333", "revid": "287204", "url": "https://it.wikipedia.org/wiki?curid=1161333", "title": "Them or Us", "text": "Them or Us \u00e8 un album discografico del musicista e compositore statunitense Frank Zappa, pubblicato nel 1984.\nIl disco.\nLa prima e l'ultima traccia sul disco sono delle cover: \"The Closer You Are\", scritta da Earl Lewis e Morgan Robinson ed originariamente pubblicata dai The Channels; e la celebre \"Whipping Post\" della The Allman Brothers Band.\n\"Ya Hozna\" \u00e8 in pratica la traccia base del brano \"Sofa No. 2\", con \"Lonely Little Girl\" (da \"We're Only in It for the Money\", 1968) e un'outtake inedita di \"Valley Girl\" (con alla voce Moon Zappa) sovraincise suonate alla rovescia.\nPubblicazione.\nA causa dei problemi di distribuzione del precedente \"Thing-Fish\", che la MCA Records non aveva voluto distribuire, Zappa stipul\u00f2 un accordo con la EMI Records, che permise l'uscita di \"Them Or Us\" e \"Thing-Fish\" per mezzo della Capitol Records negli Stati Uniti."}
{"id": "1161338", "revid": "287204", "url": "https://it.wikipedia.org/wiki?curid=1161338", "title": "Thing-Fish", "text": "Thing-Fish \u00e8 un concept album del musicista e compositore statunitense Frank Zappa, pubblicato nel 1984 su triplo LP in vinile. Alla sua uscita venne pubblicizzato come la colonna sonora di un progettato musical dallo stesso nome, ma Zappa non arriv\u00f2 mai a produrlo in vita, anche se venne in seguito messo in scena nel 2003, dieci anni dopo la sua morte.\nIl disco.\nLa complicata trama della storia narrata sull'album comprende elementi quali: i teatri di Broadway, l'AIDS, l'eugenetica, le teorie cospiratorie, il femminismo, l'omosessualit\u00e0, e la cultura afroamericana. In essa viene presentato un malvagio e razzista principe/critico teatrale (\"The Evil Prince\") che crea in laboratorio una malattia per sterminare gli afroamericani e gli omosessuali. La malattia viene testata su prigionieri che vengono trasformati in esseri deformi chiamati \"Mammy Nuns\" guidati dal narratore della storia, un mutante dal nome \"Thing-Fish\" (\"la cosa pesce\"). La storia contiene inoltre la satira di una coppia \"W.A.S.P.\" (\"White Anglo-Saxon Protestant\"), tali Harry &amp; Rhonda, che assistono ad uno spettacolo messo in piedi dai Mammy Nuns, e si ritrovano a confrontarsi con il proprio passato: Harry presentato come un ragazzino gay represso, e Rhonda una bambola del sesso fattasi carne ed ossa.\nIl copione si svilupp\u00f2 nel corso delle sedute di registrazione, che inclusero anche nuove sovraincisioni di estratti di brani musicali gi\u00e0 apparsi su precedenti album di Zappa quali \"Zoot Allures\", \"Tinseltown Rebellion\", \"You Are What You Is\" e \"Ship Arriving Too Late to Save a Drowning Witch\". La pubblicazione del disco venne inizialmente cancellata quando la MCA Records si rifiut\u00f2 di distribuire l'album. Fu invece la Capitol Records a pubblicare l'opera negli Stati Uniti. \"Thing-Fish\" venne accolto malamente dalla critica al suo apparire, ed ebbe scarso riscontro commerciale. I critici fecero soprattutto notare l'utilizzo di materiale \"riciclato\" da altri dischi, e la pochezza delle intuizioni melodiche delle tracce presenti su disco appesantite da ingombranti e tediose parti recitate. Da allora l'album ha subito una parziale rivalutazione da parte della critica di settore grazie alla sua forte carica satirica e provocatoria.\nOrigine.\nPrima di partire per Londra per registrare con la London Symphony Orchestra, Frank Zappa si trovava a casa durante le festivit\u00e0 natalizie del 1982. Sebbene ufficialmente a riposo, Zappa fu molto impegnato a scrivere, e produrre trattamenti per tre film e un musical chiamato \"Thing-Fish\". Tra il 1981 e il 1982, i teatri di Broadway si erano orientati verso lavori maggiormente sperimentali a confronto dei soliti musical conservatori, prendendo in considerazioni anche lavori che, in precedenza, venivano considerati troppo pretenziosi o volgari. \"Thing-Fish\" mette in ridicolo affermazioni fatte dalla critica teatrale dell'epoca, oltre a scagliarsi contro la mediocrit\u00e0 della cultura americana di massa. Precedentemente, Zappa aveva cercato senza successo di mettere in piedi due musical a Broadway, \"Hunchentoot\", che forn\u00ec la base per la ristampa in compact disc di \"Sleep Dirt\", e un adattamento musicale del romanzo \"Pasto nudo\" di William S. Burroughs. \"Thing-Fish\" ingloba inoltre azzardate teorie circa temi controversi come l'AIDS, il femminismo, i gay chic, il razzismo, e varie teorie del complotto.\nZappa cerc\u00f2 di produrre \"Thing-Fish\" come uno spettacolo di Broadway. In promozione al progettato musical, dalla sequenza basata sulla scena del \"Briefcase Boogie\" venne realizzata una seduta fotografica pubblicata in esclusiva per la rivista pornografica \"Hustler\", accompagnata da estratti dei dialoghi dell'opera. La sequenza era lunga 28 pagine. Mentre l'album venne pubblicato, Zappa non riusc\u00ec mai a racimolare il budget di 5 milioni di dollari necessario per produrre lo spettacolo, e cancell\u00f2 il progetto. Successivamente, dialoghi estratti da \"Thing-Fish\" apparvero sull'album \"Frank Zappa Meets the Mothers of Prevention\", inseriti nel pezzo \"Porn Wars\".\nStile ed influenze.\nTesti e tematiche.\nIl personaggio di Thing-Fish venne interpretato da Ike Willis, che aiut\u00f2 anche a stendere i dialoghi facendo uso del pittoresco slang afroamericano parlato nei ghetti. Secondo Willis: \u00abnella mia famiglia, scherzavamo su questa specie di dialetto, che a me sembrava cos\u00ec simile al linguaggio utilizzato nelle poesie di Paul Laurence Dunbar. [...] Chiesi a Frank se avesse mai sentito parlare di questo poeta, ed egli mi disse di no, cos\u00ec iniziai a fargli qualche esempio dell'arte di Dunbar, tanto che alla fine, essa fin\u00ec per essere una delle influenze principali presenti nel modo di parlare di Thing-Fish\u00bb.\nI minstrel show di fine ottocento/inizio novecento servirono come fonte di ispirazione e satira per la storia. Il personaggio di Thing-Fish \u00e8 spesso visto anche come una presa in giro della serie \"Amos 'n' Andy\", una controversa trasmissione radiofonica di successo andata in onda dagli anni venti agli anni cinquanta, contro la quale aveva protestato la NAACP (\"Associazione nazionale per la promozione delle persone di colore\"), per la sua rappresentazione razzista degli afroamericani\". In pi\u00f9, Zappa ironizza sullo stereotipo razziale della \"Mami\", la cameriera di colore del film \"Via col vento\", interpretata da Hattie McDaniel.\n\"Thing-Fish\" \u00e8 deliberatamente una \"storia senza storia\", focalizzando l'attenzione su una coppia WASP, Harry e Rhonda, che assiste a una recita a cui partecipano i Mammy Nuns. La storia termina seguendo questi due personaggi attraverso il loro percorso psicanalitico. Alla fine viene rivelato che Harry \u00e8 un omosessuale latente risultato delle inibizioni del femminismo, che gli ha causato un calo di desiderio sessuale verso le donne; mentre Rhonda in giovent\u00f9 viene dipinta come una bambola del sesso senza cervello, per poi con la maturit\u00e0 diventare sempre pi\u00f9 fascista e femminista in maniera oppressiva verso il partner.\nMusica ed esecuzioni.\nIl prologo viene narrato attraverso un monologo recitato sopra un sottofondo strumentale con un riff di chitarra hard rock. Segue poi la canzone \"The Mammy Nuns\", nata da uno strumentale hard rock, che appare dal vivo come \"The Mammy Anthem\" in \"You Can't Do That on Stage Anymore, Vol. 1\". \"Galoot Up-Date\" \u00e8 una versione alternativa della traccia \"The Blue Light\", apparsa in precedenza sull'album \"Tinseltown Rebellion\". Quando Harry e Rhonda esprimono la propria ammirazione per la \"performance\" del principe malvagio, si ascolta una versione primitiva di una composizione di Zappa al synclavier intitolata \"Amnerika\". \"Clowns on Velvet\" era gi\u00e0 stata eseguita dal vivo in concerto come strumentale senza titolo.\nJohnny \"Guitar\" Watson, appare nelle vesti del personaggio di \"Brown Moses\", fornendo un commento sonoro alla canzone \"He's So Gay\", e cantando \"Brown Moses\", brano influenzato dalla musica soul e gospel. Il primo atto si conclude con \"Artificial Rhonda\", una riscrittura del brano \"Ms. Pinky\", incluso in \"Zoot Allures\".\nLa traccia successiva inizia con altra musica programmata al synclavier da Zappa, e la voce computerizzata di \"The Crab-Grass Baby\", seguita dai Mammy Nuns che cantano \"The White Boy Troubles\". Il \"principe malvagio\", rovinatosi con le sue stesse mani, fornisce un soliloquio sotto forma di ballata pianistica stile Broadway, intitolato \"Wistful Wit a Fist-Full\".\nPubblicazione.\nL'album \"Thing-Fish\" era stato programmato dalla Barking Pumpkin Records per essere pubblicato tramite la distribuzione della MCA Records. La MCA produsse anche un test pressing del triplo LP, ma rifiut\u00f2 di distribuire l'opera a seguito della segnalazione di una loro impiegata dell'ufficio controllo qualit\u00e0 che si era sentita offesa dal contenuto del disco.\nIn tutta fretta venne stretto un accordo con la EMI Records, che autorizz\u00f2 la distribuzione negli Stati Uniti di \"Them or Us\" e \"Thing-Fish\" mediante la Capitol Records. Zappa stesso scrisse un avviso da apporre sulla copertina dell'album dove asseriva che nonostante l'album contenesse un linguaggio \"del quale una societ\u00e0 veramente libera non dovrebbe avere paura\", garantiva che l'ascolto dell'album non avrebbe causato agli ascoltatori \"il tormento eterno tra le fiamme dell'inferno dove il tizio con le corna e il forcone fa il suo lavoro\". Successivamente \"Thing-Fish\" venne ristampato come doppio CD dalla Rykodisc nel 1995 e dalla Universal Music Group nel 2012.\nAccoglienza.\n\"Thing-Fish\" venne accolto in maniera principalmente negativa dai critici quando venne pubblicato nel 1984; in particolare la critica si sofferm\u00f2 sul fatto che molti dei brani presenti sull'album erano stati riciclati da altri dischi ed adattati con nuovi testi al concept generale, e alcuni detrattori finirono per considerare l'opera nulla pi\u00f9 che una raccolta di pezzi gi\u00e0 noti. Lo scrittore e giornalista musicale Barry Miles lo giudic\u00f2 uno dei lavori \"pi\u00f9 superflui\" nella sterminata discografia di Zappa.\nAttualmente, l'album \u00e8 stato parzialmente rivalutato, descritto da Kevin Courrier in \"Dangerous kitchen: the subversive world of Zappa\" come \"un compendio di tutti gli attacchi di Zappa alla politica ed ipocrisia sessuale della cultura statunitense\". Nell'articolo del 2007 \"Frank Zappa and Musical Theatre: Ugly Ugly O'phan Annie and Really Deep, Intense, Thought-provoking Broadway Symbolism\", Paul Carr descrive \"Thing-Fish\" come \"uno straordinario esempio di bricolage\". Nella recensione al disco da parte di Fran\u00e7ois Couture sul sito web AllMusic, \"Thing-Fish\" \u00e8 indicato come il \"pi\u00f9 controverso, frainteso, e sottovalutato album di Zappa\", aggiungendo che nonostante non si tratti effettivamente di un capolavoro, \"l'opera \u00e8 molto pi\u00f9 di un semplice contenitore di brani riciclati\"."}
{"id": "1161339", "revid": "71563", "url": "https://it.wikipedia.org/wiki?curid=1161339", "title": "Classe Conte di Cavour", "text": "La classe Conte di Cavour fu un tipo di navi da battaglia in servizio nella Regia Marina durante la prima e la seconda guerra mondiale.\nLa classe Conte di Cavour era formata da tre unit\u00e0: \"Conte di Cavour\", \"Giulio Cesare\" e \"Leonardo da Vinci\". Lo strano destino di queste navi fu quello di essere state distrutte, non in battaglia, ma mentre erano ormeggiate all'interno delle loro basi.\nCostruzione.\nLe tre navi della classe furono ordinate rispettivamente il 31 luglio 1908 per il \"Conte di Cavour\", presso il Regio Arsenale di La Spezia, il 10 settembre 1910 per il \"Giulio Cesare\", presso il cantiere Ansaldo di Sestri Ponente ed il 7 settembre 1910 il \"Leonardo da Vinci\", presso il cantiere Odero di Genova.\nLa costruzione sub\u00ec notevoli ritardi dovuti a varie cause, tra cui l'impegno del Regno d'Italia nella guerra italo-turca. Il \"Conte di Cavour\" fu il primo ad essere varato, il 10 agosto 1911, e l'ultimo ad entrare in servizio, il 1\u00ba aprile 1915. \"Leonardo da Vinci\" e \"Giulio Cesare\" furono varati rispettivamente il 14 e il 15 ottobre 1911 ed entrarono in servizio il 17 e 14 maggio 1914.\nLe navi della classe furono progettate da Edoardo Masdea, presidente del comitato per il progetto delle navi della Regia Marina. Lo scafo presentava una prua rotondeggiante, nell'opera viva, abbandonando dopo 40 anni la prua a sperone delle unit\u00e0 precedenti, era dotato di un doppio fondo a struttura cellulare al di sopra del quale vi era un triplo fondo completo per la protezione dai danni da mina o siluro. Lo scafo era dotato numerosi compartimenti stagni e da quattro paratoie stagne orizzontali e 19 trasversali. Le navi presentavano tre ponti principali continui: ponte paraschegge, ponte di batteria e ponte di coperta. Sulla coperta, dalla torre sopraelevata di poppa fino a prua si estendeva una cittadella corazzata che conteneva le batterie da 120/50\u00a0mm.\nLa nave era dotata di due timoni semicompensati, posti uno dietro l'altro, quello pi\u00f9 verso prua aveva la superficie grande 1/3 di quello a poppa. Potevano essere mossi indipendentemente ed era previsto l'azionamento manuale in caso di avaria ai servomotori, tramite quattro grandi ruote azionate da una squadra di 16 uomini.\nImpianti.\nL'apparato motore delle Cavour era costituito da tre gruppi indipendenti di turbine tipo Parsons, disposti in tre compartimenti separati a centro nave, due laterali e uno centrale che agivano su quattro assi portaeliche. Ogni gruppo di turbine era costituito da una turbina di alta pressione e da una di bassa pressione. Le due turbine sia di alta sia di bassa pressione dei gruppi laterali azionavano i due assi esterni, mentre quella ad alta pressione del gruppo centrale azionava l'asse centrale interno di sinistra e quella a bassa pressione l'asse centrale di dritta. La turbina di marcia indietro nei gruppi laterali era incorporata nella turbina di bassa pressione, mentre il gruppo centrale centrale era dotato di due turbine di marcia indietro, una per ciascun asse. Le sei turbine di marcia avanti, che agivano sui quattro assi portaeliche, sviluppavano una potenza complessiva di 31\u00a0000 cavalli, mentre le quattro turbine di marcia indietro, sviluppavano 14\u00a0000 cavalli.\nLa produzione di vapore per il funzionamento delle turbine era assicurata sul \"Giulio Cesare\" da ventiquattro caldaie Babcock-Wilcox, di cui dodici con combustione a nafta e dodici con combustione mista carbone e nafta e su \"Cavour\" e \"Leonardo da Vinci\", da venti caldaie Blechhynden, di cui otto con combustione a nafta e dodici con combustione mista carbone e nafta. Ciascuna caldaia, dotata di polverizzatori tipo Thornycroft, era collegata alle tubolature principali e sussidiarie di vapore.\nNell'andatura di tutta forza il vapore veniva introdotto direttamente ed indipendentemente in ciascuna delle tre turbine di alta pressione, da dove passava e si espandeva nelle corrispondenti turbine di bassa pressione per poi scaricarsi nei rispettivi condensatori. Per le andature a velocit\u00e0 ridotta venivano tenute in azione o solo i due gruppi laterali o il solo gruppo centrale mentre gli assi delle turbine non alimentate giravano folli trascinati dalle eliche. L'andatura di crociera si otteneva mediante il funzionamento dei tre gruppi in serie, con il vapore che entrava nella turbina di alta pressione laterale destra, per poi passare a quella di alta pressione laterale sinistra e successivamente nelle turbine di alta e bassa pressione centrali, per poi scaricarsi nel condensatore centrale.\nLa capacit\u00e0 delle stive era di 1.450 t di carbone e 850 t di nafta che permetteva un'autonomia di 4.800 miglia ad una velocit\u00e0 di 10 nodi e 1.000 miglia ad una velocit\u00e0 di 22 nodi.\nL'energia per gli impianti di bordo, tra cui gli otto proiettori per il combattimento notturno, veniva fornita da tre centrali composte da due gruppi elettrogeni azionati da turbine a vapore per una potenza complessiva di \u00a0W a 110 V continui.\nProtezione.\nLa protezione era distribuita su una cintura continua, attorno ai fianchi della nave, e sul ridotto che si estendeva dalla torretta sopraelevata di poppa fino a prua. La cintura, larga 2,8\u00a0m, di cui il 57% sopra linea di galleggiamento, aveva spessore massimo 250\u00a0mm e si assottigliava fino a 100\u00a0mm a prua ed a 120\u00a0mm a poppa. La cittadella era protetta da una corazza di 220\u00a0mm di spessore. Il ponte era protetto da due strati da 12\u00a0mm e nelle parti inclinate, raggiungeva i 40\u00a0mm totali. Le torrette avevano una protezione frontale di 280\u00a0mm e di 220\u00a0mm ai lati. La torre di comando di prua aveva una protezione di 280\u00a0mm mentre quella di poppa era solo di 160\u00a0mm. I pezzi da 120/50\u00a0mm avevano una protezione da 130\u00a0mm. Le 5.150 t (circa 1/4 del dislocamento) di acciaio al nichel, che formava la protezione delle navi, era fornito da ditte statunitensi ed inglesi e sottoposto a cementazione, secondo il processo Krupp, presso le acciaierie di Terni.\nLe navi furono dotate di un sistema di reti metalliche parasiluro che venivano tese da un sistema di bracci buttafuori intorno alla nave. Il sistema poteva essere impiegato praticamente solo con le navi all'ancora. In navigazione, le reti venivano arrotolate e fissate, con i loro bracci, sui fianchi della nave. Tale sistema fu eliminato da tutte le navi della Regia Marina nel corso del 1916.\nArmamento.\nL'armamento principale si componeva di tredici cannoni da 305/46 Mod. 1909 ripartiti in cinque torri di cui tre trinate, disposte una a poppa, una a prua ed una a centronave, e due binate sopraelevate rispetto alle due torri di poppa e di prua. Le torri corazzate di questi cannoni erano brandeggiabili mediante sistema sia idraulico che elettrico, mentre l'elevazione delle munizioni dai depositi, il caricamento e la manovra delle grosse artiglierie all'interno le torri erano solamente idraulici.\nI cannoni del \"Giulio Cesare\" furono costruiti a Pozzuoli dalla ditta Armstrong, dovevano essere consegnati il giugno 1912, ma furono consegnati solo il marzo 1914. Anche quelli del \"Leonardo da Vinci\", della Vickers-Terni, furono consegnati un anno dopo i termini. Per quelli del \"Cavour\", sempre della Vickers-Terni, dato l'eccessivo ritardo, fu deciso di utilizzare quelli gi\u00e0 pronti dell\"Andrea Doria\".\nL'armamento minore costituito da diciotto cannoni da 120/50 Mod. 1909\u00a0mm suscit\u00f2 delle perplessit\u00e0, sia perch\u00e9 ritenuto insufficiente contro i cacciatorpediniere pi\u00f9 moderni, sia perch\u00e9 sulle navi di altre marine, come quella francese o austriaca, in costruzione nello stesso periodo, erano previste bocche da fuoco di calibro maggiore, tanto che questi cannoni sulle successive Duilio vennero sostituiti da sedici cannoni da 152/45\u00a0mm, con la rinuncia a due bocche da fuoco, che per\u00f2 veniva ampiamente compensato dalla maggiore gittata dei nuovi cannoni e dal pi\u00f9 consistente peso dei loro proiettili.\nL'armamento minore era poi completato da 14 cannoni da 76/50\u00a0mm su 30 sistemazioni volanti dove potevano essere spostati, montati e smontati, a seconda dei casi.\nLa manovra delle artiglierie da 120\u00a0mm e dei pezzi minori era esclusivamente manuale.\nSuccessivamente furono montati, sul tetto delle torrette, 13 cannoni da 76/50\u00a0mm per il tiro antiaereo montati su affusti modificati per consentire una maggiore elevazione. e 6 cannoni da 76/40\u00a0mm su i due lati della cittadella.\nInoltre furono aggiunte due mitragliere Vickers 40/39\u00a0mm, sempre in funzione antiaerea, sul castello di prua.\nLa direzione del tiro fu migliorata dopo i primi anni di servizio con l'introduzione di centrali di tiro, apparecchi di punteria generale e telemetri.\nL'armamento silurante era costituito da tre tubi lanciasiluri da 450\u00a0mm, due verso prua del tipo E 450/1909 ed uno poppiero del tipo D 450/1908, ognuno dei quali dotato di tre siluri.\nServizio.\nPrima guerra mondiale.\n\"Conte di Cavour\" e \"Giulio Cesare\" durante la guerra non presero parte a missioni attive, a causa della politica passiva adottata dalle Marine italiana ed austriaca, mentre il \"Leonardo da Vinci\" and\u00f2 perduto il 2 agosto 1916 mentre era all'ancora nel porto di Taranto a seguito di un sabotaggio nemico.\nIl \"Conte di Cavour\" che il 24 maggio 1915, all'entrata in guerra dell'Italia contro l'Impero austro-ungarico, divenne la nave di bandiera del vice-ammiraglio Luigi Amedeo di Savoia Duca degli Abruzzi, trascorse infatti 966 ore in esercitazioni e solo 40 ore in tre azioni di guerra incruente, mentre il \"Giulio Cesare\" in totale, durante il conflitto, venne impiegato 31 ore in missioni di guerra in azioni di ricerca del nemico e 387 in attivit\u00e0 addestrativa senza venire mai impiegato in azioni di combattimento.\nPeriodo tra le due guerre.\nAl termine del conflitto, il \"Leonardo da Vinci\" venne recuperato nel 1919 per essere riparato, ma le riparazioni, avviate, non vennero portate a termine ed il 22 settembre 1923 venne radiata ed avviata alla demolizione.\nDopo la guerra, il \"Cavour\" e \"Giulio Cesare\" presero parte a una crociera propagandistica nel Nord America, toccando i porti di Gibilterra, Ponta Delgada, Faial, Halifax, Boston, Newport, Tompkinsville, New York, Filadelfia, Annapolis e Hampton Roads.\nNella tarda estate del 1923 in occasione della Crisi di Corf\u00f9, le due corazzate, insieme alle Duilio attaccarono l'isola greca di Corf\u00f9, come rappresaglia per l'uccisione di rappresentanti italiani a Giannina. Al termine della crisi le unit\u00e0 navali italiane fecero rientro a Taranto alla fine di settembre.\nNel corso degli anni venti le due unit\u00e0 vennero sottoposte a vari lavori di ammodernamento con modifiche dell'armamento antiaereo.\nNel 1924 fu installata una nuova centrale di tiro posta in una coffa sostenuta da un traliccio a quattro montanti davanti al fumaiolo di prua, in sostituzione del pi\u00f9 basso albero tripode preesistente.\nNel 1925, analogamente alle Duilio sulle due unit\u00e0 era stato imbarcato un idrovolante da ricognizione Macchi M.18, che venne sistemato sul cielo della torre centrale, in un'apposita sella brandeggiabile per poter orientare, secondo la direzione del vento, il velivolo, che veniva messo in mare ed issato a bordo per mezzo di un albero di carico. Nel 1926, solo sulla Conte di Cavour, per il lancio dell'idrovolante era stata anche installata una catapulta davanti alla torretta di prua, sul lato di sinistra.\nIl 12 maggio 1928 il \"Conte di Cavour\" venne posta in disarmo a Taranto, mentre nello stesso anno il Giulio Cesare venne destinato a compiti di nave scuola. Nell'ottobre 1933 le due corazzate vennero trasferite rispettivamente a Trieste e a Genova per essere sottoposte fino al 1937 a grandi lavori di ricostruzione ed in questa configurazione avrebbero preso parte al secondo conflitto mondiale.\nLa ricostruzione.\nProgetto.\nIl progetto di trasformazione fu affidato al generale del Genio Navale, Francesco Rotundi del comitato progetto navi della Marina.\nI lavori furono assegnati ai Cantieri del Tirreno di Genova per il Cesare e per il Cavour i Cantieri Riuniti dell'Adriatico di Trieste.\nLa ricostruzione, che per entrambe le navi inizi\u00f2 nel 1933, ed ebbe termine nel 1937, lasci\u00f2 inalterato solo il 40% della struttura originale, riutilizzando in pratica solamente lo scafo e la corazzatura di murata, per il resto si tratt\u00f2 di una trasformazione radicale che cambi\u00f2 il profilo delle due unit\u00e0, con profonde modifiche allo scafo, la cui lunghezza venne aumentata di 10,3m con il castello di prua che risult\u00f2 allungato, allargato nella parte poppiera e proseguito nella sovrastruttura centrale con i due fumaioli che risultarono pi\u00f9 bassi e pi\u00f9 ravvicinati. Venne eliminato uno dei due alberi, quello che si trovava immediatamente dietro al torrione e mantenuto solamente quello poppiero che risult\u00f2 pi\u00f9 arretrato. Per contribuire ad aumentare la velocit\u00e0 della nave e per ottenere un miglior rendimento del nuovo apparato motore, di cui le unit\u00e0 vennero dotate, si dovette aumentare il coefficiente di finezza dello scafo, ottenuta mediante la sovrapposizione di una nuova prora alla vecchia con l'opera viva dotata di un bulbo. Vennero costruiti anche nuovi ponti corazzati ed alla fine le modifiche portarono il dislocamento delle due unit\u00e0 a 29000 tonnellate. La parte poppiera, tranne l'abolizione di due assi portaeliche pi\u00f9 esterni, non venne modificata ed i due timoni rimasero gli stessi.\nProtezione.\nLa protezione, sia verticale che orizzontale, sub\u00ec solamente dei minimi ritocchi. La cintura verticale, al galleggiamento, mantenne lo spessore, assolutamente insufficiente per delle navi che avrebbe probabilmente dovuto sostenere combattimenti con navi armate con cannoni da 381\u00a0mm, mentre per rendere le due unit\u00e0 meno vulnerabili alle bombe di aereo, particolarmente a centro nave in corrispondenza dell'apparato motore, vennero applicate sul ponte di protezione, due strati da 12\u00a0mm di lamiere di acciaio. La protezione orizzontale era costituita da un ponte di corridoio da 80\u00a0mm, uno di coperta da 13\u00a0mm e uno di sovrastruttura da 18+24\u00a0mm, con spessori inferiori a prora e a poppa\nAllo scopo di aumentare la protezione, intorno ai basamenti cilindrici delle torri di grosso calibro, vanne applicata una corazzetta di 50\u00a0mm di spessore, che sulle Duilio venne praticamente addossata al vecchio basamento cilindrico, mentre sulle \"Cavour\" venne sistemata ad una distanza di 50cm dalla protezione vera e propria, cos\u00ec, mentre ai fini della protezione la corazzatura in quei punti non presentava variazioni rilevanti, dal punto di vista estetico le Cavour si presentavano con le torri poggiate su basamenti pi\u00f9 massicci.\nLa protezione della nuova torre comando era di 260\u00a0mm con il torrione corazzato che inglobava sia la plancia sia la stazione per la direzione del tiro.\nMolto interessante era la protezione subacquea, denominata \"cilindri assorbitori modello \"Pugliese\"\" dal nome dell'ingegnere e generale del Genio Navale che la progett\u00f2. Tale protezione, la cui efficacia rimane controversa e non \u00e8 stata n\u00e9 confermata n\u00e9 smentita dalle vicende belliche, consisteva in due lunghi cilindri deformabili, che posti lungo la murata, all'interno di una paratia piena, avevano il compito di assorbire la forza dell'onda d'urto provocata dall'esplosione di un siluro o di una mina, disperdendola all'interno del cilindro. Le \"Cavour\" furono le prime navi ad adottare questo sistema di protezione, che successivamente venne adottato anche nella ricostruzione delle Duilio e nella costruzione delle Littorio.\nPropulsione.\nLe modifiche riguardarono anche la propulsione, con l'installazione di nuovi motori dalla potenza di 75\u00a0000 cv, che nelle prove a tutta forza giunsero a sviluppare una potenza di 93\u00a0000 e consentivano alle unit\u00e0 di raggiungere una velocit\u00e0 di 28 nodi. La produzione del vapore era assicurata da otto caldaie a tubi d'acqua del tipo Yarrow con surriscaldatori, dotate di sette bruciatori a nafta tipo \"Meiani\" ciascuna. Il vapore alimentava due gruppi indipendenti di turbine Belluzzo che azionavano due assi con eliche tripale. Vennero eliminati due dei quattro assi, mentre caldaie e gruppi turboriduttori trovarono posto in posizione centrale a poppavia del torrione comando. Ogni gruppo turboriduttore era composto da una turbina di alta pressione, da due di bassa pressione, che comprendevano una sezione per la marcia indietro e da un riduttore. Uno era installato in un compartimento a poppavia delle caldaie di sinistra mentre l'altro in un compartimento a prua del locale caldaie di destra.\nL'apparato motore mostr\u00f2 sempre grande affidabilit\u00e0, non essendosi mai verificate mai avarie di grave entit\u00e0 ed avendo sempre retto abbastanza bene anche agli sforzi prolungati di navigazione a tutta forza.\nArmamento.\nL'armamento principale nei lavori di ricostruzione vide l'eliminazione della torre a centronave e la ri-tubazione delle altre torri da 305/46 a 320/44, per cui la configurazione finale present\u00f2 un totale di 10 cannoni da 320/44mm suddivisi fra due torri trinate, disposte a prua ed a poppa, e due torri binate sopraelevate, anch'esse una a prua ed una a poppa. La gittata massima di questi cannoni che sparavano proiettili del peso massimo di 525 kg era di 28\u00a0600 metri all'elevazione di 27\u00b0. Le torri binate avevano un peso di 539 tonnellate mentre il peso di quelle trinate era di 733 tonnellate e la velocit\u00e0 di brandeggio era di 5\u00b0 al secondo. L'armamento principale con l'aumento del calibro e con la maggiore elevazione tuttavia non miglior\u00f2, poich\u00e9 alla maggior gittata non corrispose una buona precisione del tiro.\nVenne costruito una nuova torre comando corazzata, di forma tronco-conica, non molto elevata che portava alla sommit\u00e0 una torretta rotante con due stereotelemetri aventi una base di 7,2 m per il calcolo della distanza dei bersagli e le apparecchiature per la direzione tiro dei calibri principali.\nIl torrione ospitava la direzione di tiro occupata dal Primo Direttore di Tiro che tramite l'A.P.G. (Apparecchio di Punteria Generale) assegnava il bersaglio e comandava il fuoco delle batterie principali. La direzione di tiro era direttamente connessa con la Centrale di Tiro, posta alla base del torrione.\nNel caso di avaria della stazione di tiro sul torrione il fuoco dei cannoni principali poteva essere diretto dalla torre di prua superiore o da quella di poppa, subito dietro il fumaiolo, che ospitavano un telemetro da 9 m di base e la punteria della torre poteva sostituire l'A.P.G. asservendo le altre torri.\nL'armamento secondario fu totalmente modificato sbarcando tutti i vecchi cannoni e dopo la ricostruzione venne costituito da 12 cannoni da 120/50 mm, in 6 torrette binate OTO Mod. 1933, dal peso ciascuno di 33,46 tonnellate, disposte tre per lato, che sparavano proiettili da 23,15\u00a0kg alla distanza di 22\u00a0000 metri, alla massima elevazione che era di 45\u00b0.\nL'armamento antiaereo principale era costituito da 8 cannoni OTO 100/47 Mod. 1928\u00a0mm in torrette singole del peso di 14,8 tonnellate ciascuna, 4 per ogni lato della nave, che sparavano proiettili del peso di 13,8\u00a0kg ad un'altezza di 10\u00a0000 metri. I cannoni 100/47 R.M. utili anche in compiti antinave erano la riproduzione dei vecchi Skoda da 100\u00a0mm ex austriaci, che con l'aumento della velocit\u00e0 dei velivoli e con le nuove forme di attacco in picchiata si mostrarono insufficienti alla difesa aerea e rivelavano una certa utilit\u00e0 solo nel tiro di sbarramento, tanto che ovviare a tali inconvenienti venne approntato il complesso singolo modello Ansaldo 90/50 Mod. 1939 con affusto stabilizzato che per\u00f2 trov\u00f2 impiego solamente sulle Duilio e sulle Littorio ma non sulle Cavour.\nCompletavano l'armamento antiaereo 16 cannoni da 37/54 e dodici da 20/65\u00a0mm, con i cannoni da 37\u00a0mm che avevano una cadenza di tiro di 120 colpi al minuto, e sparavano proiettili del peso di 1,63\u00a0kg alla quota di 5\u00a0000 metri e venne infine installata una moderna centrale di tiro. Vennero anche rimossi i tubi lanciasiluri.\nFurono installate due catapulte tipo \"Gagnotto\" per il lancio di 4 idrovolanti IMAM Ro.43 che venivano assicurati sopracoperta in navigazione. L'installazione interferiva con il fuoco dei calibri minori e fu rimossa senza vedere impiego operativo.\nConsiderazioni sull'utilit\u00e0 dei lavori di ricostruzione.\nSi \u00e8 a lungo dibattuto sull'utilit\u00e0 della ricostruzione delle Cavour e successivamente delle Duilio ed i detrattori sostengono che con il costo sostenuto si sarebbero potute costruire una nave da battaglia nuova che in un futuro conflitto avrebbero potuto rivelarsi pi\u00f9 utile. Le navi ricostruite in effetti operarono attivamente solo nel primo periodo della seconda guerra mondiale supplendo ad un vuoto nella linea italiana colmato poi con l'entrata in servizio delle Littorio, conseguentemente vennero impiegate in compiti secondari.\nLe Cavour avevano un armamento antiaereo piuttosto scarso che venne migliorato sulle successive Duilio e furono le uniche navi da battaglia italiane a non avere i moderni cannoni antiaerei da 90\u00a0mm mentre un altro difetto fu la limitata corazzatura unita ad una non idonea compartimentazione e ad una non eccelsa robustezza strutturale, dimostrata dal fatto che nella notte di Taranto mentre la Littorio colpita da tre siluri dopo cinque mesi era gi\u00e0 tornata in servizio il \"Conte di Cavour\" colpito da un solo siluro non rientr\u00f2 pi\u00f9 in servizio e durante i lavori di riparazione, mai ultimati, erano stati previsti sostanziali potenziamenti dell'armamento antiaereo.\nServizio.\nAl termine dei lavori di ricostruzione le due unit\u00e0 rientrarono in squadra raggiungendo la loro base di Taranto.\nIl 5 maggio 1938 le due corazzate presero parte alla parata navale nel golfo di Napoli in occasione della visita di Hitler in Italia e fu proprio il Conte di Cavour ad ospitare a bordo Re Vittorio Emanuele III, Hitler e Mussolini.\nSeconda guerra mondiale.\nIl 10 giugno 1940, giorno dell'entrata in guerra dell'Italia nel secondo conflitto mondiale, le due unit\u00e0 si trovavano a Taranto e facevano parte della V Divisione Corazzate, comandata dall'ammiraglio di squadra Bruno Brivonesi, nell'ambito della I Squadra Navale comandata dall'ammiraglio Inigo Campioni, con il \"Conte di Cavour\" ammiraglia di squadra e il \"Giulio Cesare\" ammiraglia di divisione. All'inizio del conflitto presero parte alla battaglia di Punta Stilo nel corso della quale il Giulio Cesare venne colpito dalla nave da battaglia britannica \"Warspite\", nave ammiraglia di Sir Andrew Cunningham, ma i danni subiti non furono gravi.\nIl 30 agosto successivo, le due corazzate, presero parte con gran parte delle unit\u00e0 della I Squadra ad un'azione di contrasto al tentativo inglese di rifornire Malta facendo giungere un convoglio da Alessandria d'Egitto, denominato dai britannici Operazione Hats. La Squadra Navale italiana, che vedeva per la prima volta l'impiego delle due nuovissime navi da battaglia della Classe Littorio, non riusc\u00ec per\u00f2 a venire a contatto del nemico, anche a causa di una violenta burrasca che costrinse al rientro le navi italiane non potendo i cacciatorpediniere reggere il mare.\nIl \"Conte di Cavour\" venne gravemente danneggiato da un siluro lanciato da un aerosilurante britannico Swordfish nella notte di Taranto tra l'11 e il 12 novembre 1940 e recuperato alla fine del 1941 venne inviato a Trieste per riparazioni senza ritornare pi\u00f9 in servizio attivo.\nIl \"Giulio Cesare\", dopo la notte di Taranto, il 27 novembre 1940 prese parte alla battaglia di Capo Teulada fino al 1942 venne assegnato a compiti di scorta ai convogli e dopo aver partecipato alla fine del 1941 alla prima battaglia della Sirte, all'inizio del 1942, ritenuto ormai obsoleto per missioni operative, venne inviato a Pola e utilizzato per compiti addestrativi.\nDurante il conflitto effettu\u00f2 38 missioni di guerra, delle quali 8 per ricerca del nemico, 2 per scorta ai convogli e protezione del traffico nazionale, 14 per trasferimenti e 14 per esercitazioni, per un totale di 16.947 miglia percorse e 912 ore di moto effettuate.\nArmistizio e dopoguerra.\nIn seguito alle vicende che seguirono l'armistizio, il \"Conte di Cavour\" venne catturato il 10 settembre 1943 mentre era ancora in riparazione dai tedeschi che per\u00f2 si disinteressarono di completare le riparazioni.\nSuccessivamente durante un bombardamento alleato su Trieste il 20 febbraio 1945 venne centrato da due bombe che creando uno squarcio caus\u00f2 un afflusso di acqua all'interno dello scafo che fece inclinare la nave che si ribalt\u00f2. La nave venne radiata ufficialmente il 27 febbraio 1947 e terminata la guerra, il suo relitto venne recuperato tra il 1950 e il 1952 per essere demolito.\nIl \"Giulio Cesare\" dopo l'armistizio dell'8 settembre 1943, a seguito delle clausole armistiziali, segu\u00ec a Malta il resto della flotta, ritornando a Taranto il 28 giugno 1944. Al termine della guerra venne ceduto, in ottemperanza alle clausole del trattato di pace, all'Unione Sovietica nel 1949. come risarcimento per danni di guerra.\nDurante il servizio nella Marina Sovietica venne ribattezzato con il nome di \"Novorossijsk\" e assegnato alla base Sebastopoli come ammiraglia della Flotta del Mar Nero. Successivamente venne utilizzato come vascello di addestramento per artiglieri e sottoposto a vari cicli di lavori per manutenzione ed ammodernamento. Gli ammodernamenti pi\u00f9 significativi avvennero nel 1953 e videro la sostituzione dei gruppi turboriduttori e la sostituzione dell'armamento antiaereo secondario con materiale di fabbricazione sovietica e l'installazione di radar ed apparati di comunicazione.\nLa notte tra il 28 e il 29 ottobre 1955 mentre era ancorato nella baia di Sebastopoli, in seguito ad un'esplosione, affond\u00f2 causando la morte di 608 marinai, la maggior parte dei quali si trovavano all'interno dei compartimenti della nave, in quello che fu il pi\u00f9 grande disastro nella storia navale russa."}
{"id": "1161346", "revid": "767487", "url": "https://it.wikipedia.org/wiki?curid=1161346", "title": "Renzo Zenobi", "text": "Per una parte della critica musicale, Zenobi \u00e8 uno dei pi\u00f9 dotati cantautori italiani, stimato da tanti colleghi che hanno avuto occasione di collaborare con lui (tra i tanti ricordiamo Francesco De Gregori, Lucio Dalla, Ron, Paolo Conte, Nada, Ornella Vanoni, Piero Ciampi, Gilda Giuliani, Claudio Baglioni, Ennio Morricone, gli Stadio), che forse per un eccesso di timidezza ed una certa ritrosia nell'esporsi al pubblico non ha mai raggiunto il grande successo di altri grandi suoi colleghi, con i quali peraltro ha spesso collaborato.\nBiografia.\nGli inizi.\nRenzo Zenobi nasce a Roma. Suo nonno, triestino, \u00e8 un sarto, come suo padre che, trasferitosi a Roma alla fine degli anni trenta, diventer\u00e0 uno dei pi\u00f9 noti della capitale, vestendo anche attori come Marcello Mastroianni e Mario Girotti.\nSi avvicina alla musica negli anni dell'adolescenza: con alcuni amici infatti inizia a suonare il basso nei \"Liquid Brains\", un complesso beat (con Marcello Pizzi alla voce e chitarra e Franco Citti alla batteria), riuscendo anche ad esibirsi al \"Piper Club\", celebre locale romano dell'epoca.\nDopo il diploma in ragioneria, si iscrive all'Universit\u00e0, alla facolt\u00e0 di farmacia; nel frattempo si accosta al folk e ai cantautori americani come Bob Dylan, dall'ascolto dei quali impara la tecnica del finger picking. Inizia quindi ad esibirsi al Folkstudio, dove propone le sue canzoni, tra cui \"Silvia\" ed un tentativo di musicare brani della Divina Commedia che si ferma a \"Paolo e Francesca\", bella canzone che eseguir\u00e0 solo dal vivo (e non verr\u00e0 incisa mai in nessuno dei suoi LP). Al Folkstudio lega in maniera particolare con altri giovani cantautori: Francesco De Gregori, Edoardo De Angelis e Giorgio Lo Cascio.\nDopo aver fatto il servizio militare (tra l'altro anche a Siena) viene chiamato nel 1973 da Edoardo De Angelis a suonare la chitarra acustica nel primo disco da solista di Francesco De Gregori \"Alice non lo sa\": \u00e8 lui l'artefice degli arpeggi in alcune canzoni (ad esempio in \"La casa di Hilde\"). Nello stesso anno suona anche nell'album \"La mia donna\" di Giorgio Lo Cascio, mentre l'anno successivo suona la chitarra e il pianoforte nel disco \"Francesco De Gregori\" di De Gregori, che lo chiama anche per il suo disco del 1975, \"Rimmel\" (\u00e8 suo l'arpeggio in \"Pezzi di vetro\").\nCos\u00ec ha raccontato De Gregori la collaborazione con Renzo:\nSempre De Gregori prende un appuntamento per Renzo con la RCA e l\u00e0 Ennio Melis, dopo averlo ascoltato, gli propone un contratto per cinque anni: comincia cos\u00ec la sua attivit\u00e0 discografica.\nI primi album.\nNel 1975 viene pubblicato il suo primo album, \"A Silvia\": il disco viene arrangiato da Sergio Rendine e Giuseppe Mazzuca, ed \u00e8 prodotto da De Gregori. L'album viene molto apprezzato dagli addetti ai lavori e dalla critica musicale, e la canzone \"Silvia\", delicato bozzetto che racconta una giornata di licenza dal servizio militare trascorsa a Firenze (la Silvia del titolo \u00e8 la cantautrice fiorentina Silvia Draghi, che si era fatta notare in quel periodo con il brano \"Non ho finito di sognare\"), riscuote un buon successo come 45 giri; pochi mesi dopo la Schola Cantorum la include nel suo album Coromagia vol. 2. \"Silvia\" \u00e8 rimasta, nel tempo, una delle canzoni pi\u00f9 importanti della musica d'autore italiana: 25 anni dopo la sua pubblicazione, nel 2001, il giornalista Beppe Severgnini la inserisce tra i venti brani fondamentali della musica italiana (insieme, tra le altre, a \"Vita spericolata\", \"Pensieri e parole\", \"Incontro\" e \"Certe notti\"), cos\u00ec commentandola: \"La Toscana in una canzone. Fantastica\". Oltre a questa canzone sono anche da ricordare \"I pescatori\", basata su un bell'arpeggio di chitarra, e \"Gioco\", dove l'arrangiamento evoca la musica medioevale e rinascimentale. Questo disco segna l'inizio dell'attivit\u00e0 concertistica di Renzo, che nell'aprile dello stesso anno cant\u00f2 a Milano al teatro dell'arte in uno spettacolo con De Gregori, Lucio Dalla e Ron.\nDello stesso anno \u00e8 la partecipazione al concerto da cui viene tratto il disco \"Trianon '75, domenica musica\", con De Gregori, Venditti, Dalla, Rino Gaetano e Paolo Conte: Renzo presenta una versione di \"Silvia\" eseguita da solo con la chitarra acustica. L'anno successivo viene pubblicato \"Chiari di luna\", con la copertina disegnata da De Gregori: manca un brano trainante come \"Silvia\", ma vi sono alcune buone canzoni come \"E sei di nuovo solo\" e \"La musica\", che negli anni diventer\u00e0 una sorta di manifesto del suo modo di intendere la musica. Al disco collabora Ron, che suona il pianoforte e le tastiere. Dopo l'incisione del disco, Zenobi parte in tour come spalla di De Gregori: la tourn\u00e9e subisce per\u00f2 una brutta interruzione dopo la serata al Palalido di Milano, che si conclude con una contestazione a De Gregori da parte di alcuni militanti di Autonomia Operaia.\nZenobi riprova, tra la fine del 1976 e gli inizi del 1977, ad esibirsi in concerto con alcuni amici conosciuti alla RCA: sono Piero Ciampi, Nada e Paolo Conte, ma le serate non riscuotono molto successo, pur essendo molto importanti dal punto di vista umano ed artistico per Zenobi, tant'\u00e8 che Nada decide di incidere una canzone di Renzo, intitolata \"Giornate di tenera attesa\", nel suo disco \"Nada\" del 1976, e Conte collabora agli arrangiamenti nel disco di Zenobi del 1977, \"Danze\", nel quale Conte suona anche il pianoforte ed il kazoo (nella canzone \"Una piccola storia solo verso la fine divenuta canzone\"). Un altro classico di Zenobi \u00e8 la title track dell'album, \"Danze\", che racconta la storia di un gruppo di ragazze nel secondo dopoguerra. All'album collabora anche Lilli Greco, che scrive le partiture per l'orchestra d'archi.\nLa collaborazione con Ennio Morricone.\nEnnio Morricone, che da alcuni anni \u00e8 lontano dal mondo della musica leggera e si dedica alla composizione di colonne sonore, interessato alle melodie di Zenobi, decide di arrangiare il suo nuovo album del 1978, Bandierine (tranne la canzone \"E ancora le dirai ti voglio bene\", che viene arrangiata da un altro amico di Zenobi, Claudio Baglioni). Le soluzioni adottate da Morricone sono molto raffinate, con un grande uso dei cori (eseguiti da I Cantori Moderni di Alessandroni) e l'uso di strumenti particolari, come l'ocarina; il brano pubblicato su 45 giri \u00e8 \"Una sera d'estate\", brano orecchiabile, ma forse il pi\u00f9 significativo \u00e8 \"Una pioggia di affetto\". Il successo dell'album \u00e8 comunque inferiore alle aspettative.\nLa collaborazione con Lucio Dalla.\nDecide di produrre il nuovo disco di Zenobi Lucio Dalla, che ha conosciuto il cantautore tramite De Gregori; Dalla decide di riarrangiare alcuni brani gi\u00e0 incisi in precedenza da Renzo, con l'aiuto degli Stadio e di Ron, e completa il disco (intitolato Silvia, ecc.), una canzone nuova, \"Che stella che sei\"; \u00e8 appunto in questa canzone che si pu\u00f2 ascoltare il sax suonato dal cantautore bolognese, che lo suona anche nella nuova versione di \"Silvia\" (dove partecipa anche De Gregori alla chitarra acustica). In alcuni brani, come \"E sei di nuovo solo\", viene usata la stessa base ma viene ricantata da Zenobi la parte vocale.\nDopo questo disco la collaborazione prosegue nell'album del 1981, Telefono elettronico, dove nella title track Dalla duetta con Zenobi: dopo \"Silvia\" \u00e8 questa la canzone pi\u00f9 nota del cantautore romano, e nel 1997 verr\u00e0 reincisa da Ron nel suo album \"Stelle\", ma sono anche da ricordare \"Chitarre\" e \"Marinara\".All'incisione di questo disco partecipa il gruppo degli Stadio. Sempre nel 1981 scrive il testo per \"Si andava via\", eseguita da Ron nel suo LP Al centro della musica. L'anno dopo viene inciso Aviatore, con la collaborazione di Marco Manusso e Piero Montanari (conosciuto nel 1973 durante le registrazioni di Alice non lo sa), album che non riscuote il successo sperato, nonostante alcune canzoni molto ispirate come \"Temporale\", \"La fine di una storia\" e la stessa \"Aviatore\". Proprio in quel periodo la Rca, per lanciare l'album, prese in affitto per dieci giorni il Teatro dei Satiri a Roma, nel quale Renzo si esib\u00ec insieme ai musicisti che suonavano nel disco: Marco Manusso, Massimo Buzzi e Piero Montanari.\nDopo questo disco, nonostante l'ingresso nelle classifiche degli album pi\u00f9 venduti per quattro settimane,deluso dal riscontro ricevuto e constatando come i gusti del pubblico in quel periodo si stiano staccando dalla canzone d'autore, Zenobi decide di ritirarsi.\nIl ritorno.\nPer alcuni anni Zenobi si dedica ad altri lavori, cercando per\u00f2 sempre di restare vicino alla musica, ad esempio gestendo un negozio di strumenti musicali.\nNel 1993 Ennio Melis, ex direttore generale della RCA, costituisce l'etichetta discografica THM e gli propone un contratto: nasce cos\u00ec, dopo dieci anni, un nuovo disco, con atmosfere acustiche, intitolato semplicemente \"Zenobi\", registrato insieme a Marco Manusso alle chitarre, Arnaldo Vacca alle percussioni e Marco Camboni al contrabbasso; il nuovo album frutta qualche apparizione televisiva (ad esempio a \"Be Bop a Lula\" di Red Ronnie), ma le radio non trasmettono le canzoni del disco (come \"Non avere paura\", una delle sue canzoni pi\u00f9 belle, \"Vecchia canzone\", \"Pattinatori\"), che quindi non riscuote il successo che avrebbe meritato.\nCon il ritorno discografico, Zenobi ricomincia anche ad effettuare concerti, in genere da solo con la chitarra acustica, in luoghi piccoli ma ben disposti verso la sua proposta musicale.\nNel 1995 esce \"Proiettili d'argento (per un cuore di lupo)\", che viene accompagnato da una lettera di presentazione scritta dal vecchio amico Lucio Dalla; una delle canzoni del disco, \"Per spiegarti il mio cuore\", ha la musica scritta da Ron, ma la canzone pi\u00f9 significativa \u00e8 senza dubbio la poetica \"E noi piccoli piccoli\".\nPer Ron, in questo periodo, Zenobi scrive i testi di alcune canzoni incise dal cantautore pavese.\nLa rinnovata attenzione verso Zenobi, pur se non da parte del grande pubblico, spinge la BMG (che ha rilevato il catalogo della RCA) a pubblicare su CD una raccolta di alcune canzoni tratte dai dischi incisi dal 1975 al 1983: si intitola \"Amori e battiti\", e la copertina ricicla la stessa foto di \"Bandierine\".\nRenzo continua con l'attivit\u00e0 concertistica; il 17 dicembre 2005 si \u00e8 esibito a Firenze insieme a Claudio Baglioni e Stefano Rosso, nel corso dell'appuntamento annuale che Baglioni organizza per il suo fans club.\nNel 2001 \u00e8 tra gli autori del programma televisivo \"Amici miei\", condotto da Francesco Paolantoni e trasmesso dalla Rai.\nNel 2007 scrive insieme ad Ornella Vanoni il testo di \"Dentro questa vita\" , che la cantante incide nell'album \"Una bellissima ragazza\", su musica di Ron, e per il cantante di Garlasco compone il testo di \"Canzone dell'acqua\", inserita nel disco dal vivo \"Ron in concerto\". L'anno successivo scrive, sempre per Ron, i testi di \"Occhi\" e \"Ladri\", entrambe contenute nell'album \"Quando sar\u00f2 capace d'amare\".\nNel 2012 vince il Premio Amilcare Rambaldi alla carriera, mentre l'anno successivo viene pubblicato il nuovo album del cantautore, \"Canzoni da leggere\", disco di inediti pi\u00f9 due rifacimenti di vecchi brani (\"E ancora le dirai ti voglio bene\" e \"La fine di una storia\") allegato ad un libro contenente i testi di tutte le canzoni di Zenobi e con la prefazione scritta da Claudio Baglioni, pubblicato da Arcana Editrice.\nIl 22 settembre 2015 \u00e8 tra i partecipanti al concerto di Francesco De Gregori all'Arena di Verona denominato \"Rimmel2015\" in cui viene ricantato interamente l'album \"Rimmel\" (in cui Zenobi aveva suonato la chitarra) per festeggiare i 40 anni del disco.\nIl 26 ottobre 2018 pubblica il nuovo album \"Volando\" su etichetta M.P. &amp; Records"}
{"id": "1161347", "revid": "287204", "url": "https://it.wikipedia.org/wiki?curid=1161347", "title": "The Old Masters Box One", "text": "The Old Masters Box One \u00e8 un'antologia in stile \"box set\" di Frank Zappa, pubblicata nel 1985.\nDescrizione.\nIn origine era stato pianificato di pubblicare un cofanetto costituito da cinque volumi, ma alla fine ne furono pubblicati soltanto tre. Contrariamente al titolo delle serie, il box set contiene remix ampiamente differenti rispetto a quelli presenti sugli album originali (preparati per la ristampa in formato CD). Nel caso di \"We're Only In It For The Money\" e \"Cruising With Ruben &amp; The Jets\", le originali tracce ritmiche furono rimpiazzate da nuove parti eseguite dal bassista Arthur Barrow e dal batterista Chad Wackerman (\"Cruising With Ruben &amp; The Jets\" contiene anche Jay Anderson al contrabbasso).\nBox 1.\nIl primo box set consiste dei primi cinque album di Zappa (\"Freak Out!\", \"Absolutely Free\", \"We're Only in It for the Money\", \"Lumpy Gravy\" e \"Cruising with Ruben &amp; the Jets\") pi\u00f9 un bonus \"Mystery Disc\" consistente di materiale precedentemente inedito che, all'epoca, era introvabile. Solo il primo e il secondo volume del box \"Old Masters\" contengono un Mystery Disc. Nel 1998, i due \"Mystery Disc\" furono accorpati insieme e pubblicati su singolo CD dalla Rykodisc (con l'omissione di due tracce: \"Big Leg Emma\" e \"Why Don'tcha Do Me Right\", che erano gi\u00e0 state incluse come bonus track nella ristampa in CD di \"Absolutely Free\").\nBox 2.\nIl secondo box set consiste degli album \"Uncle Meat\", \"Hot Rats\", \"Burnt Weeny Sandwich\", \"Weasels Ripped My Flesh\", \"Chunga's Revenge\", \"Fillmore East - June 1971\" e \"Just Another Band from L.A.\". Come il suo predecessore, il cofanetto comprende un bonus disc chiamato \"Mystery Disc\" di materiale precedentemente inedito.\nBox 3.\nIl terzo box set consiste degli album \"Waka/Jawaka\", \"The Grand Wazoo\", \"Over-Nite Sensation\", \"Apostrophe (')\", \"Roxy &amp; Elsewhere\", \"One Size Fits All\", \"Bongo Fury\" e \"Zoot Allures\". A differenza dei suoi predecessori, questo cofanetto non contiene nessun \"Mystery Disc\".\nCollegamenti esterni.\n The Old Masters"}
{"id": "1161349", "revid": "880848", "url": "https://it.wikipedia.org/wiki?curid=1161349", "title": "Pappo (botanica)", "text": "Il pappo \u00e8 l'appendice piumosa e leggera di alcuni frutti avente la funzione di favorire la dispersione dei semi per l'azione del vento (disseminazione anemocora). \u00c8 diffuso soprattutto nella famiglia delle Asteracee, nella quale, unitamente all'achenio, forma la cipsela. Lo stesso termine viene usato, secondo alcuni impropriamente, per riferirsi all'analoga struttura di peli a corredo del tegumento di alcuni semi, come quelli del cotone, del pioppo o dell'oleandro.\nIn base alla morfologia il pappo pu\u00f2 essere:\nL'eteromorfismo pu\u00f2 riguardare differenze nella lunghezza, nel diametro, nella struttura. Esempi di pappi eteromorfi si hanno tra le Hyoseridinae (\"Launaea\") e le Hypochaeridinae (\"Picris\"). \nIl pappo pi\u00f9 grande (sino a 35 mm di lunghezza) \u00e8 stato descritto in alcune specie del genere \"Tragopogon\"."}
{"id": "1161352", "revid": "371529", "url": "https://it.wikipedia.org/wiki?curid=1161352", "title": "Does Humor Belong in Music?", "text": "Does Humor Belong in Music? \u00e8 un album live di Frank Zappa, pubblicato nel 1986.\nIl disco.\nUnico CD prodotto dalla EMI autorizzato da Zappa stesso, include brani registrati durante concerti dell'ottobre-dicembre 1984. Fu il primo album di Frank Zappa ad essere pubblicato solo in formato compact disc (anche se venne riversato su vinile in versione bootleg), inizialmente venne reso disponibile solo in Inghilterra e in Germania. Nel 1995, venne ristampato dalla Rykodisc in versione remixata, con una nuova copertina. L'edizione del 1995 contiene un minuto extra di percussioni durante \"Let's Move To Cleveland\" che era stato tagliato dalla versione EMI.\nIn concomitanza venne pubblicata anche l'omonima videocassetta. \"Zoot Allures\", \"Tinsel Town Rebellion\", \"Trouble Every Day\" e \"Whipping Post\" appaiono in entrambi, ma provengono da esecuzioni differenti. Frammenti di \"Hot-Plate Heaven\" sono anch'essi inclusi nella videocassetta (con solamente le strofe lasciate uguali alla versione su disco)."}
{"id": "1161361", "revid": "287204", "url": "https://it.wikipedia.org/wiki?curid=1161361", "title": "The Old Masters Box Two", "text": "The Old Masters Box Two \u00e8 una antologia in stile \"box set\" di Frank Zappa, pubblicata nel 1986. \u00c8 composta dagli album \"Uncle Meat\", \"Hot Rats\", \"Burnt Weeny Sandwich\", \"Weasels Ripped My Flesh\", \"Chunga's Revenge\", \"Fillmore East - June 1971\" e \"Just Another Band from L.A.\".\nDescrizione.\nIn origine era stato pianificato di pubblicare un cofanetto costituito da cinque volumi, ma alla fine ne furono pubblicati soltanto tre. Contrariamente al titolo delle serie, il box set contiene remix ampiamente differenti rispetto a quelli presenti sugli album originali (preparati per la ristampa in formato CD). Nel caso di \"We're Only In It For The Money\" e \"Cruising With Ruben &amp; The Jets\", le originali tracce ritmiche furono rimpiazzate da nuove parti eseguite dal bassista Arthur Barrow e dal batterista Chad Wackerman (\"Cruising With Ruben &amp; The Jets\" contiene anche Jay Anderson al contrabbasso).\nBox 1.\nIl primo box set consiste dei primi cinque album di Zappa (\"Freak Out!\", \"Absolutely Free\", \"We're Only in It for the Money\", \"Lumpy Gravy\" e \"Cruising with Ruben &amp; the Jets\") pi\u00f9 un bonus \"Mystery Disc\" consistente di materiale precedentemente inedito che, all'epoca, era introvabile. Solo il primo e il secondo volume del box \"Old Masters\" contengono un Mystery Disc. Nel 1998, i due \"Mystery Disc\" furono accorpati insieme e pubblicati su singolo CD dalla Rykodisc (con l'omissione di due tracce: \"Big Leg Emma\" e \"Why Don'tcha Do Me Right\", che erano gi\u00e0 state incluse come bonus track nella ristampa in CD di \"Absolutely Free\").\nBox 2.\nIl secondo box set consiste degli album \"Uncle Meat\", \"Hot Rats\", \"Burnt Weeny Sandwich\", \"Weasels Ripped My Flesh\", \"Chunga's Revenge\", \"Fillmore East - June 1971\" e \"Just Another Band from L.A.\". Come il suo predecessore, il cofanetto comprende un bonus disc chiamato \"Mystery Disc\" di materiale precedentemente inedito.\nBox 3.\nIl terzo box set consiste degli album \"Waka/Jawaka\", \"The Grand Wazoo\", \"Over-Nite Sensation\", \"Apostrophe (')\", \"Roxy &amp; Elsewhere\", \"One Size Fits All\", \"Bongo Fury\" e \"Zoot Allures\". A differenza dei suoi predecessori, questo cofanetto non contiene nessun \"Mystery Disc\".\nCollegamenti esterni.\n The Old Masters"}
{"id": "1161362", "revid": "64833", "url": "https://it.wikipedia.org/wiki?curid=1161362", "title": "Does Humor Belong In Music?", "text": ""}
{"id": "1161363", "revid": "958185", "url": "https://it.wikipedia.org/wiki?curid=1161363", "title": "Eurodac", "text": "EURODAC acronimo di \"European Asylum Dactyloscopie Database\" (Dattiloscopia europea). Dal 2000 \u00e8 il database europeo, con sede a Strasburgo, delle impronte digitali per coloro che richiedono asilo politico e per coloro che sono entrati o soggiornano irregolarmente nel territorio dell'Unione europea.\nTutti coloro che richiedono asilo politico nell'UE, oppure che vi entrano irregolarmente o vengono sorpresi a soggiornarvi clandestinamente, ed hanno pi\u00f9 di 14 anni, devono essere identificati e inseriti nell'archivio per una durata di 18 mesi come prescritto da una legge comunitaria.\nUna volta che la forza di polizia procede all'identificazione e all'acquisizione delle impronte del soggetto, invia il tutto all'unit\u00e0 centrale situata presso la Commissione europea la quale effettua in tempo reale i confronti nella base dati al fine di individuare se al suo interno sono custodite le medesime impronte.\nQuesto controllo veloce e automatizzato scongiura:\nIl funzionamento \u00e8 sulla falsariga di quello dell'AFIS (\"Automated Fingerprint Identification System\" ovvero \"Sistema Automatizzato di Identificazione delle Impronte\") che si trova anche in Italia.\nVi partecipano tutti i membri dell'UE pi\u00f9 Norvegia, Islanda e Svizzera."}
{"id": "1161365", "revid": "729019", "url": "https://it.wikipedia.org/wiki?curid=1161365", "title": "Freescale ColdFire", "text": "Il Freescale ColdFire \u00e8 un microprocessore della famiglia 68k concepito per sistemi embedded prodotto da Freescale Semiconductor (l'ex divisione semiconduttori di Motorola).\nIl set di istruzioni del ColdFire \u00e8 compatibile al livello di sorgente \"assembly\" (tramite un software di traduzione disponibile presso il fornitore) ma non \u00e8 totalmente compatibile a livello di codice oggetto con il 68000. Rispetto al classico hardware 68k, il set di istruzioni differisce principalmente per il fatto che sono state rimosse alcune istruzioni poco usate, come quelle a supporto del formato dati BCD; inoltre la maggior parte delle istruzioni rimaste supporta un numero ridotto di modi d'indirizzamento. Questo ha verosimilmente consentito di ridurre la complessit\u00e0 ed il costo dell'unit\u00e0 di decodifica delle istruzioni. Anche la dimensione dei registri in virgola mobile cambia, riducendosi a 64 bit invece degli 80 del 68881 e del 68882.\nI nuovi modelli del ColdFire sono sufficientemente compatibili con i processori della famiglia 68000, al punto che adesso \u00e8 possibile creare cloni Atari ST e cloni Amiga compatibili al livello di codice eseguibile. Il progetto Debian sta lavorando per estendere ai processori ColdFire la compatibilit\u00e0 del suo port m68k, in quanto alcuni modelli di ColdFire sono molto pi\u00f9 veloci del 68060. Il loro clock pu\u00f2 raggiungere anche i 300\u00a0MHz, rispetto ai 60\u00a0MHz dei 68060 (il pi\u00f9 veloce \"genuino\" processore m68k) senza overclocking."}
{"id": "1161366", "revid": "287204", "url": "https://it.wikipedia.org/wiki?curid=1161366", "title": "Antonio Soler (compositore)", "text": "I suoi lavori si collocano tra il tardo barocco e il primo classicismo ed \u00e8 principalmente conosciuto per le sue sonate per tastiera, un importante contributo al repertorio clavicembalistico, fortepianistico e organistico.\nBiografia.\nSoler nacque nel 1729 (si ignora la precisa data di nascita) e fu battezzato il 3 dicembre dello stesso anno a Olot de Porrera un comune della provincia di Girona, in Catalogna. Nel 1736, all'et\u00e0 di sei anni entr\u00f2 nel coro scolastico del Monastero di Montserrat, dove studi\u00f2 musica sotto la guida del maestro di cappella Benito Esteve e dell'organista Benito Valls. Nel 1744 fu nominato organista della cattedrale di la Seu d'Urgell, dove ricevette nel 1752 l'ordine di suddiacono. Il 25 settembre dello stesso anno entr\u00f2 nell'ordine dei Geronimiti al monastero di El Escorial, dove divenne anche organista permanente.\nTra il 1752 e il 1757 ebbe occasione di perfezionarsi nella composizione con il celebre Domenico Scarlatti e con Jos\u00e9 de Nebra, i quali si recavano spesso a El Escorial a seguito della famiglia reale spagnola. Nel 1757, nello stesso monastero, fu elevato alla carica di direttore della cappella, succedendo a Padre Gabriel de Moratilla. Nel 1762 pubblic\u00f2 a Madrid il suo primo trattato (in due libri) sulla modulazione e la risoluzione dei canoni. Tra il 1761 e il 1771 intrattenne una corrispondenza con il Duca di Medina e nel 1765 con Padre Martini.\nNel 1766 fu nominato insegnante di musica del principe Gabriel, figlio del re Carlo III di Spagna, incarico che mantenne per circa 20 anni, sino alla morte.\nConsiderazioni sull'artista.\nI lavori pi\u00f9 conosciuti di Padre Soler sono sicuramente le sue sonate per tastiera, le quali vengono paragonate a quelle di Domenico Scarlatti, il quale, essendo stato suo maestro, esercit\u00f2 una notevole influenza sulle sue composizioni. \nLe sonate di Soler, che nella sua epoca gli valsero il soprannome di \"El diablo vestido de frail\" (diavolo vestito da monaco), sono state catalogate dal musicologo Samuel Rubio verso gli inizi del XX secolo."}
{"id": "1161367", "revid": "287204", "url": "https://it.wikipedia.org/wiki?curid=1161367", "title": "London Symphony Orchestra, Vol. 2", "text": "London Symphony Orchestra, Vol. 2 \u00e8 un album pubblicato nel 1987, composto da Frank Zappa ed eseguito dalla London Symphony Orchestra diretta da Kent Nagano."}
{"id": "1161368", "revid": "287204", "url": "https://it.wikipedia.org/wiki?curid=1161368", "title": "The Old Masters Box Three", "text": "The Old Masters Box Three \u00e8 un'antologia in stile \"box set\" di Frank Zappa, pubblicata nel 1987. Contiene gli album \"Waka/Jawaka\", \"The Grand Wazoo\", \"Over-Nite Sensation\", \"Apostrophe (')\", \"Roxy &amp; Elsewhere\", \"One Size Fits All\", \"Bongo Fury\" e \"Zoot Allures\".\nDescrizione.\nIn origine era stato pianificato di pubblicare un cofanetto costituito da cinque volumi, ma alla fine ne furono pubblicati soltanto tre. Contrariamente al titolo delle serie, il box set contiene remix ampiamente differenti rispetto a quelli presenti sugli album originali (preparati per la ristampa in formato CD). Nel caso di \"We're Only In It For The Money\" e \"Cruising With Ruben &amp; The Jets\", le originali tracce ritmiche furono rimpiazzate da nuove parti eseguite dal bassista Arthur Barrow e dal batterista Chad Wackerman (\"Cruising With Ruben &amp; The Jets\" contiene anche Jay Anderson al contrabbasso).\nBox 1.\nIl primo box set consiste dei primi cinque album di Zappa (\"Freak Out!\", \"Absolutely Free\", \"We're Only in It for the Money\", \"Lumpy Gravy\" e \"Cruising with Ruben &amp; the Jets\") pi\u00f9 un bonus \"Mystery Disc\" consistente di materiale precedentemente inedito che, all'epoca, era introvabile. Solo il primo e il secondo volume del box \"Old Masters\" contengono un Mystery Disc. Nel 1998, i due \"Mystery Disc\" furono accorpati insieme e pubblicati su singolo CD dalla Rykodisc (con l'omissione di due tracce: \"Big Leg Emma\" e \"Why Don'tcha Do Me Right\", che erano gi\u00e0 state incluse come bonus track nella ristampa in CD di \"Absolutely Free\").\nBox 2.\nIl secondo box set consiste degli album \"Uncle Meat\", \"Hot Rats\", \"Burnt Weeny Sandwich\", \"Weasels Ripped My Flesh\", \"Chunga's Revenge\", \"Fillmore East - June 1971\" e \"Just Another Band from L.A.\". Come il suo predecessore, il cofanetto comprende un bonus disc chiamato \"Mystery Disc\" di materiale precedentemente inedito.\nBox 3.\nIl terzo box set consiste degli album \"Waka/Jawaka\", \"The Grand Wazoo\", \"Over-Nite Sensation\", \"Apostrophe (')\", \"Roxy &amp; Elsewhere\", \"One Size Fits All\", \"Bongo Fury\" e \"Zoot Allures\". A differenza dei suoi predecessori, questo cofanetto non contiene nessun \"Mystery Disc\".\nCollegamenti esterni.\n The Old Masters"}
{"id": "1161371", "revid": "371529", "url": "https://it.wikipedia.org/wiki?curid=1161371", "title": "Guitar (Frank Zappa)", "text": "Guitar \u00e8 un album di Frank Zappa, pubblicato nel 1988. \u00c8 il seguito di \"Shut Up 'n Play Yer Guitar\" (1981).\nTracce.\nTutti i brani sono di Frank Zappa, tranne dove indicato."}
{"id": "1161373", "revid": "67740", "url": "https://it.wikipedia.org/wiki?curid=1161373", "title": "Hired guns", "text": ""}
{"id": "1161375", "revid": "287204", "url": "https://it.wikipedia.org/wiki?curid=1161375", "title": "You Can't Do That on Stage Anymore, Vol. 1", "text": "You Can't Do That on Stage Anymore, Vol. 1 \u00e8 un album live di Frank Zappa, pubblicato nel 1988.\nTracce.\nTutti i brani sono di Frank Zappa, tranne dove indicato."}
{"id": "1161379", "revid": "287204", "url": "https://it.wikipedia.org/wiki?curid=1161379", "title": "You Can't Do That on Stage Anymore, Vol. 2", "text": "You Can't Do That on Stage Anymore, Vol. 2 \u00e8 un album live di Frank Zappa, pubblicato nel 1988."}
{"id": "1161388", "revid": "2184720", "url": "https://it.wikipedia.org/wiki?curid=1161388", "title": "Broadway the Hard Way", "text": "Broadway the Hard Way \u00e8 un album live di Frank Zappa, pubblicato nel 1988. \n\u00c8 un album dal vivo registrato in varie esibizioni durante il suo tour mondiale del 1988. \u00c8 stato pubblicato per la prima volta come album in vinile a 9 tracce attraverso l'etichetta di Zappa Barking Pumpkin Records nell'ottobre 1988, e successivamente come CD in 17 tracce attraverso Rykodisc nel 1989.\nLa maggior parte delle canzoni sono satiriche di personaggi contemporanei di spicco, principalmente nella sfera politica e delle attuali tendenze sociali e politiche. Gli obiettivi individuali di Zappa includono Richard Nixon e Ronald Reagan in \"Dickie's Such An Asshole\" (scritto nel 1973), Jesse Jackson in \"Rhymin 'Man\", Jim e Tammy Faye Bakker e Pat Robertson in \"Jesus Thinks You're a Jerk\", e Michael Jackson e la sua famiglia su \"Why Don't You Like Me?\". In \"Any Kind of Pain\" (che la band di Zappa ha suonato come strumentale nel 1976 e provato nel 1981, con melodie e testi leggermente diversi, ma non \u00e8 stato completato come lavoro vocale fino al 1988), fa satira sul modo in cui un modello immaginato e vaporoso viene sfruttato e disprezzato dagli uomini che lo impiegano."}
{"id": "1161394", "revid": "287204", "url": "https://it.wikipedia.org/wiki?curid=1161394", "title": "You Can't Do That on Stage Anymore, Vol. 3", "text": "You Can't Do That on Stage Anymore, Vol. 3 \u00e8 un album live di Frank Zappa, pubblicato nel 1989."}
{"id": "1161395", "revid": "247222", "url": "https://it.wikipedia.org/wiki?curid=1161395", "title": "Adriano Celentano con Giulio Libano e la sua orchestra", "text": "Adriano Celentano con Giulio Libano e la sua orchestra \u00e8 considerato l'album d'esordio dell'artista italiano Adriano Celentano, pubblicato su vinile dalla Jolly (catalogo LPJ 5008) nel 1960, anticipato dal singolo \"Il tuo bacio \u00e8 come un rock\" () presentato al Festival di Ancona.\nDescrizione.\n\u00c8 ritenuto il primo album della discografia di Celentano, sia perch\u00e9 in precedenza erano stati pubblicati solo singoli o EP contenenti cover, sia perch\u00e9 soltanto con la Jolly ha inizio la produzione di materiale inedito originale cantato in italiano, come il singolo \"Hoola Hop Rock/La febbre dell'hoola hop\" (catalogo J 20045 del 1958) e l'EP \"Il tuo bacio \u00e8 come un rock/Il ribelle/Nessuno creder\u00e0/I ragazzi del juke-box\" (EPJ 1053 del settembre 1959).\nLa discografia ufficiale inizia invece con l'album Non mi dir del 1965, in quanto considera solo i lavori pubblicati dall'etichetta discografica indipendente Clan Celentano di propriet\u00e0 della famiglia dello stesso artista.\nDel disco, spesso ristampato interamente o parzialmente con il titolo del suo brano pi\u00f9 conosciuto: \"Il tuo bacio \u00e8 come un rock\" (nella prima edizione LPJ 5008 riportato solo sull'etichetta e non in copertina), sono note svariate edizioni della stessa Jolly, di altre etichette come \"Stella Records\" e Joker, e di serie economiche come \"Niagara\" (venduta per corrispondenza); senza contare le innumerevoli compilation che ne contengono molti o solo alcuni brani.\nNel 1995 la Mercury Records ristampa l'originale su CD in tiratura limitata, allegandolo alla rivista \"Raro!\" (catalogo 526 883-2).\nCome suggerito dal titolo originale, tutte le canzoni dell'album sono arrangiate dal maestro Giulio Libano, uno dei direttori d'orchestra che in quegli anni lavorava presso la Jolly, apprezzato anche come trombettista.\nLa copertina raffigura Celentano con un berretto e la chitarra a tracolla mentre balla.\nL'album \u00e8 al decimo posto nella classifica dei 100 album italiani pi\u00f9 belli di sempre stilata dalla rivista \"Rolling Stone Italia\" nel 2012\"\".\nLa ristampa del 2011.\nIl 10 luglio 2011, la Jolly ha pubblicato l'album originale in edizione limitata sia su CD (catalogo CD 5008, 8 00488 3 94998 4), sia su LP in vinile colorato da 180 grammi (LPJ 5008, 8 00488 3 21517 1). Insieme all'LP anche un nuovo singolo 7\" con l'inedita versione alternativa di \"Happy Days Are Here Again\" e il brano mai pubblicato \"Who's Sorry Now\"; entrambi aggiunti come bonus track alla fine del CD.\nTracce.\nL'anno indicato \u00e8 quello di pubblicazione del singolo.\nLato A\nLato B\nLato A\nLato B\nLe registrazioni sono del 6 ottobre 1958: sul lato A una versione inedita senza coro e con diverso assolo di sassofono di Eraldo Volont\u00e8, rispetto al singolo ufficiale di Celentano del 1958; sul lato B un brano mai pubblicato.\nEntrambe sono cover di canzoni americane, rispettivamente del 1929 e del 1923, utilizzate poi in colonne sonore di film: la prima in Chasing Rainbows (1930), l'altra in A Night in Casablanca (1946) dove \u00e8 cantata dai Fratelli Marx."}
{"id": "1161396", "revid": "287204", "url": "https://it.wikipedia.org/wiki?curid=1161396", "title": "The Best Band You Never Heard in Your Life", "text": "The Best Band You Never Heard in Your Life \u00e8 un album live di Frank Zappa, pubblicato nel 1991."}
{"id": "1161401", "revid": "1573940", "url": "https://it.wikipedia.org/wiki?curid=1161401", "title": "Chaetura pelagica", "text": "Il rondone codaspinosa dei camini (Chaetura pelagica ) \u00e8 un uccello, della famiglia degli Apodidae diffuso nel continente americano.\nDescrizione.\nIl rondone codaspinosa dei camini, o pi\u00f9 semplicemente rondone dei camini, \u00e8 un piccolo e agile uccello lungo 12-15 centimetri. Pesa circa 19-25 grammi, ha un'apertura alare di quasi 30 centimetri e una coda di quattro centimetri. Il piumaggio \u00e8 grigio scuro sul dorso, sulle ali e sul capo, con diverse variazioni di grigio-bruno o grigio-bianco; la gola e la parte inferiore del corpo sono pi\u00f9 chiare, quasi bianche, con sfumature grigiastre. Il becco \u00e8 piccolo e nero, come gli occhi che per\u00f2 sono molto grandi rispetto alle dimensioni. Le ali sono lunghe e strette, mentre la coda \u00e8 piatta con classiche piume (fino a sette) rigide o spinose nella parte terminale.\nDistribuzione e habitat.\nQuesto apodiforme vive nel continente americano. \u00c8 un uccello migratore che passa il periodo estivo nel Nord America orientale, dal Canada (dall'Alberta fino a Terranova) fino agli Stati Uniti (dal Texas fino in Florida). Saltuariamente lo si avvista nelle isole caraibiche o in Groenlandia o nelle Bermude o negli stati del Centro America. In inverno migra nel Sud America, stabilendosi nel Brasile occidentale, nel Per\u00f9 e nell'Ecuador orientali, nella Colombia e nel Venezuela meridionali, nel nord del Cile, di solito presso la Cordigliera delle Ande.Frequenta i centri abitati e le case isolate, i granai e le zone agricole quando si trova nel Nord America, ma quando migra lo si incontra lungo i corsi d'acqua circondati da foreste aperte, con bassa vegetazione o vicino a insediamenti umani, e lungo i pendii andini, fino ad un'altitudine di 2500 metri.\nBiologia.\nI rondoni dei camini sono uccelli altamente gregari, si radunano sui loro posatoi preferiti, da cui hanno preso il nome, in migliaia. Hanno dei sensi molto sviluppati, tanto che tra loro comunicano, oltre che con i suoni, con vista e tatto. Le zampe sono inadatte a camminare, ma sono usate per arrampicarsi, aiutate dalla robusta coda. I rondoni arrivano in Nord America all'inizio della primavera e ripartono tra agosto e ottobre.\nVoce.\nIl verso sembra un comune cinguettio caratterizzato da accelerazioni e decelerazioni dei suoni.\nAlimentazione.\nSi nutre esclusivamente di insetti che caccia volando con grande agilit\u00e0 in prossimit\u00e0 degli alberi o anche tra le loro chiome.\nRiproduzione.\nIl periodo riproduttivo del rondone dei camini inizia in maggio e si conclude in luglio. Le coppie sono monogame e nidificano in colonie di migliaia di individui. Il nido \u00e8 una semicoppa costruita con ramoscelli e cementata con la saliva. Viene sistemato nei camini o nei vecchi granai, talvolta nelle cavit\u00e0 degli alberi. La femmina depone dalle tre alle sette uova che cover\u00e0 insieme al maschio. Il periodo d'incubazione \u00e8 di 19-21 giorni. Il piccolo lascia il nido dopo circa un mese. In questa specie i piccoli vengono accuditi in tutti i loro bisogni anche da altri individui esterni alla coppia. Le cure extraparentali prevedono uno o due individui (sempre gli stessi), che in assenza dei genitori, covano, nutrono e scaldano le uova e i piccoli."}
{"id": "1161404", "revid": "78273", "url": "https://it.wikipedia.org/wiki?curid=1161404", "title": "Piaga da decubito", "text": ""}
{"id": "1161405", "revid": "96267501", "url": "https://it.wikipedia.org/wiki?curid=1161405", "title": "Coromagia", "text": "Coromagia \u00e8 il primo album della Schola Cantorum, registrato alla fine del 1974 e pubblicato nel gennaio 1975.\nL'album.\nNel disco (come sar\u00e0 consuetudine per il gruppo vocale) vengono riprese ed arrangiate coralmente canzoni come \"Roma capoccia\" di Antonello Venditti, \"E tu...\" di Claudio Baglioni, \"Alice\" di Francesco De Gregori, \"Bella senz'anima\" e \"Poesia\" di Riccardo Cocciante, e la celebre \"Lella\" scritta da Edoardo De Angelis ai tempi del disco con Stelio Gicca Palli; tra i brani originali \u00e8 da ricordare \"La fantasia\", un testo di De Angelis messo in musica da Amedeo Minghi.\nGli arrangiamenti sono del maestro Sergio Rendine, la copertina \u00e8 di Francesco Logoluso.\nL'album ottiene un buon riscontro commerciale.\nNel 2003 \u00e8 stato ristampato su CD.\nFormazione.\nIn quest'album la formazione della Schola Cantorum \u00e8 costituita da:"}
{"id": "1161408", "revid": "287204", "url": "https://it.wikipedia.org/wiki?curid=1161408", "title": "Ottimismo", "text": "L'ottimismo \u00e8 un atteggiamento che si manifesta nel modo di sentire, pensare e di vivere contraddistinto dalla positivit\u00e0 o quantomeno dal suo prevalere sulla negativit\u00e0; se in questo riguarda l'esistenza e il modo di comportarsi e interagire con il prossimo e la societ\u00e0, nel pensiero porta a sviluppi complessi che concernono anche la filosofia.\nGli ottimisti tendono dunque a guardare \"il lato positivo delle cose\" e ad assumere la buona fede nelle persone. Negli ultimi tempi sta prendendo piede il modo di dire Feel Bullish, riferito ad un modo di vivere positivo, caratterizzato da atteggiamento ottimistico.\nL'ottimismo \u00e8 il contrario del pessimismo, opposizione raffigurabile con il tipico quesito del bicchiere mezzo pieno o mezzo vuoto.\nInoltre, il termine \"ottimismo\" venne utilizzato dal filosofo razionalista Leibniz per spiegare l'esistenza del male reso minore possibile e il bene reso maggiore possibile da Dio.\nDescrizione.\nMolti credono che l'ottimismo e il suo contrario il Pessimismo, siano atteggiamenti innati e quindi immodificabili; invece una delle scoperte pi\u00f9 affascinanti della psicologia moderna \u00e8 stata quella fatta dal Prof. Martin E. P. Seligman che ha ampiamente dimostrato come si possa imparare a pensare con ottimismo. Tuttavia esistono diversi tipi di ottimismo che si possono imparare.\nLa psicologia cognitiva definisce sindrome di Pollyanna il cosiddetto \"ottimismo ottuso\", che \u00e8 tale poich\u00e9 disancorato dai dati reali e oggettivi. Spesso si confonde l'ottimismo con il cosiddetto \"pensiero positivo\" che per certi versi rischia di assomigliare invece all\"'ottimismo ottuso\" poich\u00e9 tende a voler vedere la positivit\u00e0 a tutti i costi anche nelle situazioni oggettivamente negative. Lo stesso Martin Seligman mette in guardia da questo rischio.\nL'ottimismo ottuso o ingenuo dunque \u00e8 inutile e persino pericoloso e il pessimismo invece \u00e8 negativo e \"triste\"; qual \u00e8 il modo \"giusto\" di vedere le cose? \nL'ottimismo realistico \u00e8 la sintesi virtuosa della capacit\u00e0 di considerare i dati reali e oggettivi ma cercando in essi la positivit\u00e0 senza negare gli aspetti negativi della situazione attuale. L'Ottimista Realista cerca di raggiungere i suoi obiettivi anche partendo da una situazione non ancora perfetta.\nIl motto delle persone che hanno ottimismo realistico non \u00e8: \" tutto \u00e8 positivo \" bens\u00ec \" la situazione \u00e8 questa... ma con impegno riuscir\u00f2 a sistemare le cose al meglio, imparando a fare quello che ancora non so fare! \"\nNel caso del famoso \"bicchiere mezzo pieno o mezzo vuoto\" l'ottimista Realista non si batte per dimostrare che sia pi\u00f9 vero l'aspetto positivo di quello negativo, poich\u00e9 sono oggettivamente veri entrambi, tuttavia (supponendo che il bicchiere pieno sia preferibile) cercher\u00e0 di riempirlo e sar\u00e0 fiducioso di potercela fare dato che si sente gi\u00e0 a met\u00e0 dell'opera. \nSecondo gli studi di Martin Seligman la differenza principale nel modo di pensare dell'ottimista rispetto al pessimista, sarebbe nello stile attributivo, ovvero nel modo in cui valuta le cose e interpreta le situazioni; in particolare quelle negative. \nDato che gli studi sull'ottimismo appreso del prof. Seligman sono nati in realt\u00e0 dai suoi studi sull'impotenza appresa, che potremmo anche definire \"pessimismo appreso\", cio\u00e8 la tendenza alla rinuncia e all'inerzia, Seligman ha notato 3 caratteristiche distintive che ci renderebbero pessimisti: \n1) la tendenza a pensare che le cose negative siano piuttosto permanenti, cio\u00e8 molto durature.\n2) la tendenza a generalizzare la negativit\u00e0 e percepirla come pervasiva di tutta la vita.\n3) la tendenza a considerarsi come la causa della negativit\u00e0 e cio\u00e8 farne una questione personale.\nSeligman descrive questo stile attributivo caratterizzato dalle 3P (Permanente, Pervasivo, Personale) come la \"ricetta\" per il Pessimismo e, qualora si stabilizzasse, l'anticamera per la depressione.\nRicerche pi\u00f9 recenti hanno introdotto anche una quarta dimensione che caratterizzerebbe il pessimismo:\n4) la tendenza ad ingigantire la negativit\u00e0 e percepire i problemi come pi\u00f9 Pesanti di quanto siano in realt\u00e0\nIn definitiva il massimo del pessimismo si avrebbe quando percepiamo una situazione negativa con le 4P: Permanente, Pervasivo, Personale e Pesante.\nQueste considerazioni sul pessimismo sono alla base delle ricerche sull'ottimismo ed \u00e8 importante distinguere ancora una volta l'ottimismo ottuso dall'ottimismo realistico. Basandosi su questo modello delle 4P possiamo notare come l'ottimista ottuso tende a percepire le situazioni negative semplicemente al contrario esatto del pessimista ovvero:\n1) di breve durata cio\u00e8 Estemporanee\n2) limitate ad un aspetto della vita e non generiche, cio\u00e8 Esclusive\n3) non attribuibili alla propria responsabilit\u00e0, cio\u00e8 Esterne\n4) di scarsa importanza cio\u00e8 Esigue\nQuindi l'ottimismo ottuso sarebbe caratterizzato dal percepire le situazioni negative con 4E: Estemporanee, Esclusive, Esterne, Esigue. In definitiva la parte pericolosa della formula 4E starebbe nel rischio individuato da Seligman di \"de responsabilizzazione\" che deriva dall'attribuire sempre a fattori esterni la causa delle situazioni negative.\nInfine abbiamo l'ottimismo realistico che si distingue per la capacit\u00e0 di percepire le situazioni negative con una combinazione precisa di queste 4 caratteristiche, detta 3E+1P. In pratica per l'ottimista realista le situazioni negative sono:\n1) Estemporanee (\u00e8 convinto che tutto prima o poi cambia)\n2) Esclusive (il bene o il male non sono mai ovunque)\n3) Personali (si sente sempre in parte responsabile della situazione o almeno di come risponder\u00e0 alla situazione)\n4) Esigue (sa che forse poteva andare peggio e che comunque probabilmente ci sono problemi pi\u00f9 gravi)\nDicotomia ottimista pessimista.\n\u00c8 di uso frequente, anche o soprattutto in ambiti massmediatici, la domanda \"pessimista\" o \"ottimista\". A volte si ha la sensazione che, a corto di argomentazioni pi\u00f9 pertinenti, intriganti, interessanti ecc, ci si rifugga in una banalit\u00e0, che oltretutto crea condizioni favorevoli a delle risposte sciatte, scontate e immotivate. In un contesto teologico, questi termini vengono inclusi da Nietzsche tra le \"parole scredidate ... abusate fino al disgusto!\""}
{"id": "1161413", "revid": "115763493", "url": "https://it.wikipedia.org/wiki?curid=1161413", "title": "Coromagia vol. 2", "text": "Coromagia vol. 2 \u00e8 il terzo album della Schola Cantorum, pubblicato nel gennaio 1976.\nL'album.\nIl disco ripercorre la strada consueta, e quindi vi sono nuove cover di cantautori come \"Campo de' fiori\" di Antonello Venditti, \"Questa sporca vita\" di Paolo Conte, \"Piccola mela\" di Francesco De Gregori e la bellissima \"Silvia\" di Renzo Zenobi; completa il disco \"La mia musica\", un brano nuovo che viene pubblicato anche su 45 giri, partecipa ad Un disco per l'estate ed al Festivalbar ed ottiene un buon successo di vendita.\nDa citare anche \"I due amici\", cover di una canzone del duo Seals and Crofts, molto noto negli anni '70.\nGli arrangiamenti sono dei maestri Sergio Rendine, Nicola Samale e Giuseppe Mazzucca; la copertina \u00e8 di Francesco Logoluso.\nPer la prima volta sono riportati sul retro della copertina tutti i musicisti che hanno suonato nel disco.\nL'album riscuote un buon riscontro commerciale; non \u00e8 mai stato ristampato in cd.\nTracce.\nLATO A\nLATO B\nFormazione.\nIn quest'album la formazione della \"Schola Cantorum\" \u00e8 costituita da:"}
{"id": "1161415", "revid": "112753279", "url": "https://it.wikipedia.org/wiki?curid=1161415", "title": "Biri (paroliera)", "text": "Biografia.\nCresciuta a Milano, si dedic\u00f2 inizialmente al giornalismo e ai concerti musicali, come pianista. Inizi\u00f2 a scrivere testi di canzoni in maniera professionale solo nel secondo dopoguerra, assumendo lo pseudonimo \"Biri\", con il quale firm\u00f2 tutti i suoi testi, divenendo una delle primissime paroliere italiane, insieme a Misselvia.\nIl suo primo grande successo \u00e8 \"Addormentarmi cos\u00ec\", scritto su una musica di Vittorio Mascheroni per Lidia Martorana; da questo momento in poi la sua carriera \u00e8 piena di soddisfazioni.\nPartecipa al festival di Sanremo nel 1951 con \"La luna si veste d'argento\" (che si classifica al secondo posto, nell'interpretazione di Nilla Pizzi e Achille Togliani), nel 1952 con \"L'attesa\", nel 1953 con \"L'altra\", nel 1954 con \"Rose\", nel 1955 con \"Zucchero e pepe\", nel 1957 con \"Scusami\" (che si classifica al terzo posto, nell'interpretazione di Gino Latilla e Tonina Torrielli), nel 1958 con \"Io sono te\" e \"Tu sei del mio paese\", nel 1959 con \"La luna \u00e8 un'altra luna\", nel 1961 con \"Febbre di musica\" e nel 1962 con \"Stanotte al luna park\".\nPartecipa allo Zecchino d'Oro nel 1960 con \"A-E-I-O-U Cha Cha Cha\" (su musica di Nino Ravasini) e nel 1961 con \"C'era una volta\" (su musica di Piero Soffici).\nSi ritira dall'attivit\u00e0 a met\u00e0 degli anni '60, rendendosi conto che i gusti del pubblico stanno cambiando."}
{"id": "1161420", "revid": "110157", "url": "https://it.wikipedia.org/wiki?curid=1161420", "title": "Circondario del Rems-Murr", "text": "Il circondario del Rems-Murr (Rems-Murr-Kreis) \u00e8 uno dei circondari dello stato tedesco del Baden-W\u00fcrttemberg.\nFa parte del distretto governativo di Stoccarda."}
{"id": "1161422", "revid": "118301494", "url": "https://it.wikipedia.org/wiki?curid=1161422", "title": "Circondario di Hohenlohe", "text": "Il circondario di Hohenlohe \u00e8 uno dei circondari dello stato tedesco del Baden-W\u00fcrttemberg.\nFa parte del distretto governativo di Stoccarda."}
{"id": "1161424", "revid": "110157", "url": "https://it.wikipedia.org/wiki?curid=1161424", "title": "Circondario del Meno-Tauber", "text": "Il circondario del Meno-Tauber (in tedesco Main-Tauber-Kreis) \u00e8 uno dei circondari dello stato tedesco del Baden-W\u00fcrttemberg.\nFa parte del distretto governativo di Stoccarda."}
{"id": "1161426", "revid": "124802166", "url": "https://it.wikipedia.org/wiki?curid=1161426", "title": "Hermann Rorschach", "text": "Deve la sua fama soprattutto alla creazione di un originale metodo psicodiagnostico creato indipendentemente dai presupposti freudiani.\nTale metodo, detto Test di Rorschach, si avvale di una serie di dieci tavole coperte di macchie d'inchiostro nere o policrome che il paziente deve interpretare.\nBiografia.\nHermann Rorschach nacque nel 1884 a Zurigo, la \"capitale svizzera della psichiatria\" dell'epoca (in quei decenni operarono presso l'Ospedale Psichiatrico della citt\u00e0, il celebre \"Burgh\u00f6lzli\", psichiatri del calibro di Eugen Bleuler, Carl Gustav Jung e C.Velvet).\nFiglio di un maestro d'arte, ed estremamente dotato di talento artistico lui stesso, al termine delle scuole superiori rimase a lungo in dubbio sulla carriera da perseguire.\nDurante gli anni della scuola si era infatti interessato sia di pittura che di scienze naturali; in quegli stessi anni si era appassionato di un gioco all'epoca assai diffuso, la \"Kleksografia\" (consistente nel versare macchie di inchiostro colorato in un foglio di carta, che veniva poi ripiegato in due per ottenere effetti simmetrici).\nIndirizzatosi infine verso la Medicina, si laure\u00f2 nel 1909 e si specializz\u00f2 poi in Psichiatria, sotto la guida di Bleuler stesso. Negli anni seguenti si avvicina ai circoli psicoanalitici, allora particolarmente vivaci in Svizzera e nella confinante Austria, ed inizia a sperimentare le differenti percezioni che soggetti diversi hanno davanti a macchie colorate derivanti da esperimenti di \"Kleksografia\". In questo contesto, inizia a chiedersi se il diverso modo di \"appercepire\" le macchie possa essere legato a differenti dinamismi di personalit\u00e0 o problematiche psicopatologiche dei soggetti che vi si sottopongono. Avvia quindi un estensivo programma di ricerche sperimentali durato molti anni, provando vari tipi e sequenze di macchie, e raccogliendo sistematicamente i risultati ottenuti.\nNel 1921 pubblica la sintesi delle sue ricerche ed una relativa proposta di standardizzazione del sistema in un volume, \"Psychodiagnostik\" (1921), che all'inizio passa quasi inosservato.\nL'anno successivo, a soli 37 anni, muore a causa di una peritonite mal diagnosticata.\nNel corso del decennio successivo, diversi psichiatri e psicoanalisti, europei e statunitensi, iniziano a sperimentare l'uso delle sue \"macchie standardizzate\" in ambito psicodiagnostico, ottenendo risultati clinicamente molto interessanti; nel corso degli anni '30 e '40 iniziano ad essere quindi poste le prime basi dei diversi sistemi di \"siglatura\" attualmente esistenti del suo test, conosciuto come il Test di Rorschach. Nonostante la sua complessit\u00e0 applicativa, nei decenni successivi il test si diffuse notevolmente in ambito psichiatrico e psicologico-clinico, fino a divenire uno dei reattivi psicologici pi\u00f9 usati al mondo."}
{"id": "1161432", "revid": "183114", "url": "https://it.wikipedia.org/wiki?curid=1161432", "title": "Grigorij L'vovi\u010d Ro\u0161al'", "text": "Biografia.\nDopo una breve attivit\u00e0 teatrale sulla scia delle esperienze di Vsevolod \u0116mil'evi\u010d Mejerchol'd, esord\u00ec nella regia cinematografica con \"Gospoda Skotininy\" (\"I signori Skotinin\", del 1927) rielaborazione di una commedia del Settecento secondo i canoni dell'avanguardia.\nIl talento di Ro\u0161al' si esplic\u00f2 soprattutto nell'adattamento cinematografico di opere letterarie come \"Peterburgskaja no\u010d'\" (in italiano \"La tragedia di Jegor\", del 1933, tratto dai due romanzi di Dostoevskij \"Le notti bianche\" e \"Neto\u010dka Nesvanova\"), e i tre film del 1958-1959 tratti dalla trilogia di Aleksej Nikolaevi\u010d Tolstoj \"Cho\u017edenie po mukam\" (\"La via dei tormenti\").\nNotevoli sono anche i suoi film biografici tra i quali va ricordato \"Akademik Ivan Pavlov\" (L'accademico Ivan Pavlov, del 1949)."}
{"id": "1161437", "revid": "1566286", "url": "https://it.wikipedia.org/wiki?curid=1161437", "title": "Fran\u00e7oise Rosay", "text": "Biografia.\n\u00c8 stata interprete cinematografica e teatrale dal notevole temperamento drammatico. Figlia d'arte, esord\u00ec sul palcoscenico nel 1908 e, dopo aver tentato anche l'attivit\u00e0 di cantante lirica, si afferm\u00f2 definitivamente come attrice di prosa.\nIn seguito, sposatasi con il regista Jacques Feyder, pass\u00f2 al cinema interpretando prevalentemente film diretti dal marito tra cui \"La kermesse eroica\" (1935) dove diede la migliore prova del suo talento. Ebbe ruoli significativi anche in film diretti da altri registi, come Ren\u00e9 Clair in \"I due timidi\" (1928), Marcel Carn\u00e9 in \"Jenny, regina della notte\" (1936), e Julien Duvivier in \"Carnet di ballo\" (1937).\nAttrice d'impostazione teatrale secondo la migliore scuola francese, la Rosay ha costruito con grande estro personaggi di carattere, pur indulgendo talvolta alla facilit\u00e0 delle sue risorse interpretative. Nel secondo dopoguerra l'attivit\u00e0 cinematografica non le ha impedito di tornare frequentemente al teatro sia in Europa che negli Stati Uniti."}
{"id": "1161440", "revid": "7077", "url": "https://it.wikipedia.org/wiki?curid=1161440", "title": "Legione autonoma mobile &quot;Ettore Muti&quot;", "text": ""}
{"id": "1161445", "revid": "1632387", "url": "https://it.wikipedia.org/wiki?curid=1161445", "title": "Gothic Kabbalah", "text": "Gothic Kabbalah \u00e8 il tredicesimo album in studio del gruppo musicale symphonic metal svedese Therion, pubblicato con etichetta Nuclear Blast.\nIl titolo.\nLa Cabala (traslitterato dall'ebraico anche come Qabbalah o Kabbalah) \u00e8 l'insieme degli insegnamenti esoterici propri dell'ebraismo rabbinico e fu oggetto di molti studi occultisti e esoterici da parte di molti studiosi di queste ultime discipline, fra cui anche Aleister Crowley."}
{"id": "1161447", "revid": "287204", "url": "https://it.wikipedia.org/wiki?curid=1161447", "title": "Primera Divisi\u00f3n 1949-1950 (Spagna)", "text": "La Primera Divisi\u00f3n 1949-1950 \u00e8 stata la 19\u00aa edizione della massima serie del campionato spagnolo di calcio, disputata tra il 4 settembre 1949 e il 23 aprile 1950 e concluso con la vittoria del , al suo terzo titolo.\nCapocannoniere del torneo \u00e8 stato Telmo Zarraonaind\u00eda () con 25 reti.\nStagione.\nNovit\u00e0.\nIn vista del futuro allargamento a 16 squadre previsto per l'edizione successiva, non ci furono retrocessioni dirette ma bens\u00ec degli spareggi interdivisionali. Le ultime due squadre classificate sfidavano la terza e la quarta classificata nel girone finale di Segunda Divisi\u00f3n. Le vincenti ottenevano il diritto di iscriversi alla successiva edizione della Primera Divisi\u00f3n.\nClassifica finale.\nLegenda:\nRegolamento:"}
{"id": "1161448", "revid": "287204", "url": "https://it.wikipedia.org/wiki?curid=1161448", "title": "Primera Divisi\u00f3n 1950-1951 (Spagna)", "text": "La Primera Divisi\u00f3n 1950-1951 \u00e8 stata la 20\u00aa edizione della massima serie del campionato spagnolo di calcio, disputata tra il 10 settembre 1950 e il 22 aprile 1951 e concluso con la vittoria del , al suo quarto titolo, il secondo consecutivo.\nCapocannoniere del torneo \u00e8 stato Telmo Zarraonaind\u00eda () con 38 reti.\nStagione.\nNovit\u00e0.\nCon l'aumento a 16 delle squadre partecipanti cambi\u00f2 anche il meccanismo delle retrocessioni. Le ultime due squadre retrocedevano direttamente nella Segunda Divisi\u00f3n spagnola, mentre la tredicesima e quattordicesima classificata andavano a formare, assieme alle seconde e le terze classifica dei due gruppi di Segunda Divisi\u00f3n, un girone di qualificazione per la successiva stagione di Primera Divisi\u00f3n.\nClassifica finale.\nLegenda:\nRegolamento:\nSpareggi.\nSpareggi interdivisionali.\nAgli spareggi interdivisionali, oltre alla 13\u00aa e 14\u00aa classificata in Primera Divisi\u00f3n, parteciparono anche le seconde e le terze classificate dei due gironi di Segunda Divisi\u00f3n. Le prime due squadre avevano diritto a partecipare alla stagione successiva di Primera Divisi\u00f3n.\nLegenda:\nRegolamento:"}
{"id": "1161449", "revid": "107552103", "url": "https://it.wikipedia.org/wiki?curid=1161449", "title": "Osmole", "text": "L'osmole (simbolo Osm) \u00e8 l'unit\u00e0 di misura del numero di particelle che contribuiscono alla pressione osmotica di una soluzione.\nPer il calcolo delle osmoli, e quindi dell'osmolarit\u00e0, occorre considerare il grado di dissociazione che il soluto presenta. Ad esempio, una mole di glucosio in soluzione acquosa corrisponde a una osmole, dal momento che il glucosio non subisce in acqua alcuna dissociazione. Invece, una mole di cloruro di sodio corrisponde a due osmoli, dal momento che il cloruro di sodio subisce dissociazione liberando uno ione cloruro e uno ione sodio. Per acidi, basi e sali poco solubili, occorrer\u00e0 tener conto del grado di dissociazione."}
{"id": "1161451", "revid": "287204", "url": "https://it.wikipedia.org/wiki?curid=1161451", "title": "Primera Divisi\u00f3n 1951-1952 (Spagna)", "text": "La Primera Divisi\u00f3n 1951-1952 \u00e8 stata la 21\u00aa edizione della massima serie del campionato spagnolo di calcio, disputata tra il 9 settembre 1951 e il 13 aprile 1952 e concluso con la vittoria del , al suo quinto titolo.\nCapocannoniere del torneo \u00e8 stato Pahi\u00f1o () con 28 reti.\nClassifica finale.\nLegenda:\nRegolamento:\nSpareggi.\nSpareggi interdivisionali.\nAgli spareggi interdivisionali, oltre alla 13\u00aa e 14\u00aa classificata in Primera Divisi\u00f3n, parteciparono anche le seconde e le terze classificate dei due gironi di Segunda Divisi\u00f3n. Le prime due squadre avevano diritto a partecipare alla stagione successiva di Primera Divisi\u00f3n.\nLegenda:\nRegolamento:\nNote:"}
{"id": "1161455", "revid": "287204", "url": "https://it.wikipedia.org/wiki?curid=1161455", "title": "Primera Divisi\u00f3n 1952-1953 (Spagna)", "text": "La Primera Divisi\u00f3n 1952-1953 \u00e8 stata la 22\u00aa edizione della massima serie del campionato spagnolo di calcio, disputata tra il 14 settembre 1952 e il 3 maggio 1953 e concluso con la vittoria del , al suo sesto titolo, il secondo consecutivo.\nCapocannoniere del torneo \u00e8 stato Telmo Zarraonaind\u00eda () con 24 reti.\nClassifica finale.\nLegenda:\nRegolamento:\nSpareggi.\nSpareggi interdivisionali.\nAgli spareggi interdivisionali, oltre alla 13\u00aa e 14\u00aa classificata in Primera Divisi\u00f3n, parteciparono anche le seconde e le terze classificate dei due gironi di Segunda Divisi\u00f3n. Le prime due squadre avevano diritto a partecipare alla stagione successiva di Primera Divisi\u00f3n.\nLegenda:\nRegolamento:"}
{"id": "1161456", "revid": "287204", "url": "https://it.wikipedia.org/wiki?curid=1161456", "title": "Primera Divisi\u00f3n 1953-1954 (Spagna)", "text": "La Primera Divisi\u00f3n 1953-1954 \u00e8 stata la 23\u00aa edizione della massima serie del campionato spagnolo di calcio, disputata tra il 13 settembre 1953 e il 25 maggio 1954 e concluso con la vittoria del , al suo terzo titolo.\nCapocannoniere del torneo \u00e8 stato Alfredo Di St\u00e9fano (Real Madrid) con 27 reti.\nClassifica finale.\nLegenda:\nRegolamento:\nSpareggi.\nSpareggi interdivisionali.\nAgli spareggi interdivisionali, oltre alla 13\u00aa e 14\u00aa classificata in Primera Divisi\u00f3n, parteciparono anche le seconde e le terze classificate dei due gironi di Segunda Divisi\u00f3n. Le prime due squadre avevano diritto a partecipare alla stagione successiva di Primera Divisi\u00f3n.\nLegenda:\nRegolamento:"}
{"id": "1161461", "revid": "287204", "url": "https://it.wikipedia.org/wiki?curid=1161461", "title": "Primera Divisi\u00f3n 1954-1955 (Spagna)", "text": "La Primera Divisi\u00f3n 1954-1955 \u00e8 stata la 24\u00aa edizione della massima serie del campionato spagnolo di calcio, disputata tra il 12 settembre 1954 e il 10 aprile 1955 e concluso con la vittoria del , al suo quarto titolo, il secondo consecutivo.\nCapocannoniere del torneo \u00e8 stato Juan Arza () con 28 reti.\nClassifica finale.\nLegenda:\nRegolamento:\nSpareggi.\nSpareggi interdivisionali.\nAgli spareggi interdivisionali, oltre alla 13\u00aa e 14\u00aa classificata in Primera Divisi\u00f3n, parteciparono anche le seconde e le terze classificate dei due gironi di Segunda Divisi\u00f3n. Le prime due squadre avevano diritto a partecipare alla stagione successiva di Primera Divisi\u00f3n.\nLegenda:\nRegolamento:"}
{"id": "1161462", "revid": "1543377", "url": "https://it.wikipedia.org/wiki?curid=1161462", "title": "Scream (album Tokio Hotel)", "text": "Scream \u00e8 l'album d'esordio internazionale del gruppo tedesco Tokio Hotel. Contiene le versioni in inglese di alcuni brani in tedesco tratti dai due precedenti album del gruppo \"Schrei\" e \"Zimmer 483\", distribuiti solo in Germania, Polonia, Austria e Repubblica Ceca.\nIn Germania, Polonia, Austria e Repubblica Ceca il disco \u00e8 stato distribuito con il titolo \"Room 483 \"mentre negli Stati Uniti e in Canada \u00e8 stato pubblicato un EP dal nome\" Scream America.\"\nIl primo singolo, \"Monsoon\", ha riscosso un ottimo successo in tutta Europa. Gli altri singoli sono \"Ready, Set, Go!\", \"By Your Side\" e \"Don't Jump\"."}
{"id": "1161463", "revid": "287204", "url": "https://it.wikipedia.org/wiki?curid=1161463", "title": "Primera Divisi\u00f3n 1955-1956 (Spagna)", "text": "La Primera Divisi\u00f3n 1955-1956 \u00e8 stata la 25\u00aa edizione della massima serie del campionato spagnolo di calcio, disputata tra il 11 settembre 1955 e il 22 aprile 1956 e concluso con la vittoria del , al suo sesto titolo.\nCapocannoniere del torneo \u00e8 stato Alfredo Di St\u00e9fano () con 24 reti.\nClassifica finale.\nLegenda:\nRegolamento:\nSpareggi.\nSpareggi interdivisionali.\nAgli spareggi interdivisionali, oltre alla 13\u00aa e 14\u00aa classificata in Primera Divisi\u00f3n, parteciparono anche le seconde e le terze classificate dei due gironi di Segunda Divisi\u00f3n. Le prime due squadre avevano diritto a partecipare alla stagione successiva di Primera Divisi\u00f3n.\nLegenda:\nRegolamento:"}
{"id": "1161465", "revid": "287204", "url": "https://it.wikipedia.org/wiki?curid=1161465", "title": "Primera Divisi\u00f3n 1956-1957 (Spagna)", "text": "La Primera Divisi\u00f3n 1956-1957 \u00e8 stata la 26\u00aa edizione della massima serie del campionato spagnolo di calcio, disputata tra il 9 settembre 1956 e il 21 aprile 1957 e concluso con la vittoria del , al suo quinto titolo.\nCapocannoniere del torneo \u00e8 stato Alfredo Di St\u00e9fano (Real Madrid) con 31 reti.\nStagione.\nNovit\u00e0.\nDa quest'anno furono aboliti gli spareggi interdivisionali tra le tredicesime e quattordicesime della Primera Division e le squadre classificate seconde e terze nei due gironi di Segunda Divisi\u00f3n.\nClassifica finale.\nLegenda:\nRegolamento:"}
{"id": "1161478", "revid": "37401", "url": "https://it.wikipedia.org/wiki?curid=1161478", "title": "Scrittura sillabica", "text": "Una scrittura sillabica \u00e8 un sistema di scrittura in cui i segni rappresentano sillabe (o vi si approssimano) per formare le parole. L'insieme di tali segni \u00e8 detto sillabario. Ciascun simbolo del sillabario rappresenta tipicamente un suono consonantico opzionale seguito da uno vocalico.\nLingue che usano sillabari.\nLe lingue che usano la scrittura sillabica includono la greca micenea (Lineare B), la lingua nativa americana Cherokee, la lingua africana Vai, la lingua giapponese con i kana, la lingua creola Ndyuka, (la scrittura Afaka) basata sull'inglese, e la lingua Yi in Cina. N\u00fc shu \u00e8 un sillabario che venne utilizzato per scrivere la lingua del popolo Yao in Cina. Le scritture cinese, la cuneiforme e la maya sono ampiamente sillabiche, sebbene siano basate su logogrammi. Esse vengono perci\u00f2 talvolta chiamate \"logosillabiche\".\nLa lingua giapponese utilizza due sillabari insieme chiamati kana, vale a dire hiragana e katakana (sviluppati intorno al 700 d.C.). Essi sono principalmente usati per scrivere qualche parola nativa ed elementi grammaticali, come pure parole straniere, per es. \"hotel\" viene scritto in giapponese con tre kana, \u30db\u30c6\u30eb (\"ho-te-ru\"). Poich\u00e9 il giapponese utilizza molte sillabe CV (consonante + vocale), un sillabario \u00e8 adatto per scrivere la lingua. Come in molti sillabari, tuttavia, in giapponese le sequenze di vocali e consonanti finali sono scritte con glifi separati, in modo che entrambe \"atta\" e \"kaita\" sono scritte con tre kana: \u3042\u3063\u305f (\"a-t-ta\") e \u304b\u3044\u305f (\"ka-i-ta\"). Perci\u00f2 a volte viene definito come sistema di scrittura \"moraico\".\nAttualmente, le lingue che usano i sillabari tendono ad avere una fonotassi semplice, con una predominanza di sillabe monomoraiche (CV). Per esempio, la moderna scrittura Yi viene usata per scrivere una lingua che non presenta alcun dittongo n\u00e9 code sillabiche; insolitamente tra i sillabari, c'\u00e8 un glifo separato per ogni combinazione consonante-vocale-tono nella lingua (a prescindere da un tono che viene indicato con un segno diacritico). Pochi sillabari hanno glifi per sillabe che non siano monomoraiche, e quelli che una volta le ebbero, nel tempo le hanno semplificate. Per esempio, il sillabario Vai originariamente aveva glifi separati per la finale delle sillabe in una coda \"(do\u014b)\", una vocale lunga \"(soo)\" o un dittongo \"(bai),\" ma non disponeva di sufficienti glifi per distinguere tutte le combinazioni CV, per cui alcune distinzioni furono ignorate. La scrittura moderna si \u00e8 espansa per includere tutte le more, ma allo stesso tempo si \u00e8 ridotta per escludere tutte le altre sillabe. Le sillabe bimoraiche sono adesso scritte con due lettere, come in giapponese: i dittonghi sono scritti con l'ausilio dei glifi V o hV, e la coda nasale \u00e8 scritta con il glifo \"\u014b\", che pu\u00f2 formare una sillaba di per s\u00e9 nella Vai. Nella Lineare B, che trascriveva il greco antico, una lingua con sillabe e consonanti complesse iniziali, queste erano scritte con due glifi o semplificate a uno, mentre le code erano generalmente ignorate: \"ko-no-so\" per \"Kn\u014dsos\", \"pe-ma\" per \"sperma\".\nIl Sillabario cherokee generalmente usa vocali mute per la coda delle consonanti, ma ha anche un glifo per /s/, che pu\u00f2 essere usato sia come coda che come gruppo consonantico iniziale /sC/.\nDifferenza dall'abugida.\nLe lingue indiane ed etiopiche hanno un tipo di alfabeto chiamato \"abugida\" o \"alfasillabario\". Esso \u00e8 talvolta confuso con i sillabari ma, diversamente da essi, tutte le sillabe che iniziano con la stessa consonante sono basate sullo stesso simbolo, e in genere pi\u00f9 di un simbolo si rende necessario per rappresentare una sillaba. Nel XIX secolo, questi sistemi furono chiamati \"sillabici\", un termine che \u00e8 sopravvissuto nella definizione di sillabari aborigeni canadesi (anche abugida). &lt;br&gt;\nNel vero sillabario non c'\u00e8 alcuna similarit\u00e0 grafica sistematica tra caratteri che condividono una comune consonante o un suono vocalico: vale a dire, i caratteri che stanno per 'ke', 'ka', e 'ko' non possiedono alcuna similitudine per indicare il loro comune suono \"k\" (per es. hiragana \u3051, \u304b, \u3053). Nell'abugida, ogni grafema rappresenta tipicamente una sillaba, ma i caratteri che rappresentano i suoni relativi sono graficamente simili (in genere, una base comune consonantica viene annotata in un modo pi\u00f9 o meno consistente per rappresentare la vocale nella sillaba). Per esempio, nella scrittura devan\u0101gar\u012b, un abugida, al grafema di base \u27e8\u0915\u27e9 \"ka\", si possono aggiungere dei diacritici per \"k\u0101\", \"ke\" e \"ko\", rispettivamente \u27e8\u0915\u093e\u27e9, \u27e8\u0915\u0947\u27e9 e \u27e8\u0915\u094b\u27e9.\nConfronto con l'alfabeto inglese.\nLa lingua inglese utilizza strutture sillabiche complesse, ragion per cui non \u00e8 'economico' rendere parole inglesi tramite un sillabario: in inglese, infatti, un sillabario \"puro\" richiederebbe un glifo separato per ogni sillaba. Perci\u00f2 si renderebbe necessario separare i simboli per \"bag\", \"beg\", \"big\", \"bog\", \"bug\"; \"bad\", \"bed\", \"bid\", \"bod\", \"bud\", ecc. Tuttavia, tali sistemi puri sono rari. Un metodo alternativo non ortodosso volto a risolvere questo problema, e comune a molti sillabari sparsi per il mondo (includendovi i prestiti inglesi nel giapponese), \u00e8 scrivere una \"vocale d'eco\" (\"echo vowel\"), come se la coda sillabica fosse una seconda sillaba: \"ba-gu\" per \"bag\", ecc. Un altro comune approccio \u00e8 semplicemente quello di ignorare la coda, in modo che \"bag\" verrebbe a scriversi \"ba\". Questo ovviamente non funzionerebbe bene per l'inglese, ma era uso nella scrittura greca micenea, quando la parola della radice era di due o tre sillabe lunghe e la coda sillabica era una consonante debole come \"n\" o \"s\" (esempio: \"chrysos\" scritto come \"ku-ru-so\").\nUna soluzione diversa \u00e8 quella utilizzata nella scrittura maya, soluzione di natura invece sottrattiva. Per esempio, \"bag\" sarebbe stato scritto \"ba-ga\", dove la seconda vocale viene ignorata, se essa \u00e8 identica alla prima. Per scrivere la parola \"baga\", si scriverebbe ancora \"ba-ga\" come facevano i Maya, lasciandola indistinta come se equivalesse a \"bag\" o \"baga\", o scrivere \"ba-ga-a\", in modo che la seconda \"a\" venga sottratta, ma facendo rimanere la terza.\nVoci correlate.\nAltri sistemi di scrittura sono:"}
{"id": "1161483", "revid": "37401", "url": "https://it.wikipedia.org/wiki?curid=1161483", "title": "Loggia (architettura)", "text": ""}
{"id": "1161484", "revid": "599013", "url": "https://it.wikipedia.org/wiki?curid=1161484", "title": "Cipriano Mera", "text": "Biografia.\nI suoi genitori, Vicente e Guillerma si trasferirono in citt\u00e0 dalla campagna alla ricerca di una vita pi\u00f9 dignitosa: il loro lavoro consisteva nel percorrere con un carretto, durante la notte, le strade dei quartieri ricchi di Madrid raccattando la spazzatura e successivamente selezionandola. Occasionalmente Vicente lavorava come muratore. Cipriano non frequent\u00f2 la scuola, fu analfabeta e visse sulla strada: il padre lo portava spesso con s\u00e9 nelle furtive battute di caccia nella riserva personale del re Alfonso XIII.\nAll'et\u00e0 di dieci anni aiuta il padre nel suo lavoro notturno. Due anni pi\u00f9 tardi trova lavoro in una fabbrica di mattoni. A diciotto inizia a lavorare come muratore, la professione che lo accompagner\u00e0 per tutta la vita. Alcuni anni dopo, durante la Guerra Civile dichiarer\u00e0 \"Quando la guerra sar\u00e0 finita il luogotenente colonnello Mera abbandoner\u00e0 le armi e riprender\u00e0 la cazzuola\". In questi anni frequenta per otto mesi dei corsi serali per apprendere a leggere e scrivere ed inizia ad interessarsi alle questioni sociali.\nNel 1920 conosce gli anarchici Juan Barcel\u00f2, Moises Lopez e Santiago Fernandez con i quali instaura un profondo rapporto di amicizia. Inizia cos\u00ec a militare nel sindacato anarchico, la CNT. Sono anni difficili per la Spagna, che conosce la dittatura di Primo de Rivera e il tentato golpe del colonnello Sanjurjo. Crollata la dittatura, nel 1931 diviene presidente del sindacato edile di Madrid affiliato alla CNT. Nel 1933, con Buenaventura Durruti forma il Comitato rivoluzionario di Saragozza, a causa di questa iniziativa viene arrestato.\nNel 1936, \u00e8 ancora in prima fila come organizzatore dello sciopero degli edili che vede la partecipazione di oltre centomila lavoratori. Come conseguenza viene nuovamente incarcerato. Cipriano si trovava ancora in prigione il 18 luglio, quando il generale Francisco Franco d\u00e0 inizio alla ribellione dell'esercito contro la Repubblica governata dal Fronte Popolare. Liberato, prende parte alla vittoriosa difesa di Madrid nell'ottobre 1936. Durante la Guerra Civile ricopre incarichi di comando sempre pi\u00f9 importanti nelle milizie anarchiche prima e nell'esercito popolare poi del quale diviene uno dei migliori comandanti (unico anarchico).\nPosto a capo della XIV divisione, si distingue sul fronte dello Jarama e nelle battaglie di Brunete e Guadalajara. Impone una rigida disciplina ai suoi uomini e cerca di contrastare i frequenti eccessi di alcuni gruppi anarchici. Dal gennaio 1938 alla fine della guerra diviene comandante del IV corpo d'armata. Al comando di tale corpo gioca un ruolo importante nelle ultime settimane di guerra appoggiando il \"Consejo Nacional de Defensa\", presieduto dal colonnello Casado, ed infliggendo una dura disfatta ai militari comunisti ed al governo Negrin che pretendevano di continuare la resistenza alle truppe franchiste.\nDopo la disfatta della Repubblica la giunta Casado cerc\u00f2 di ottenere dai franchisti, senza successo, le migliori possibili condizioni di resa. Dopo la guerra spagnola ripara in Algeria dove viene internato per passare poi in Marocco dove i francesi collaborazionisti di Vichy nel 1940 lo catturano e lo restituirono alle autorit\u00e0 spagnole. Condannato a morte, \u00e8 poi graziato. Rimesso in libert\u00e0 riesce a fuggire in Francia varcando a piedi i Pirenei. Stabilitosi a Ballincourt esercita, fino a quando l'et\u00e0 glielo consente, il lavoro di muratore."}
{"id": "1161489", "revid": "767487", "url": "https://it.wikipedia.org/wiki?curid=1161489", "title": "Egschiglen", "text": "Egschiglen \u00e8 un collettivo mongolo fondato a Ulan Bator nel 1991, composto da sette membri attualmente residenti in Germania. Il nome significa \"splendida melodia\"."}
{"id": "1161494", "revid": "1573940", "url": "https://it.wikipedia.org/wiki?curid=1161494", "title": "Tongbei Meihuaquan", "text": "Tongbei meihuaquan \u901a\u80cc\u6885\u82b1\u62f3 \u00e8 il nome di un Taolu che viene insegnato all'interno della scuola Hongdong di Tongbeiquan. Questa \u00e8 una forma di livello intermedio di Tongbeiquan con movimenti rapidi delle braccia e delle gambe."}
{"id": "1161498", "revid": "339392", "url": "https://it.wikipedia.org/wiki?curid=1161498", "title": "Lo Jacono", "text": ""}
{"id": "1161502", "revid": "161374", "url": "https://it.wikipedia.org/wiki?curid=1161502", "title": "Dornier Do.335", "text": ""}
{"id": "1161504", "revid": "161374", "url": "https://it.wikipedia.org/wiki?curid=1161504", "title": "Dornier Do-335", "text": ""}
{"id": "1161505", "revid": "161374", "url": "https://it.wikipedia.org/wiki?curid=1161505", "title": "Dornier Do.335 Pfeil", "text": ""}
{"id": "1161506", "revid": "767487", "url": "https://it.wikipedia.org/wiki?curid=1161506", "title": "The World Became the World", "text": "The World Became the World \u00e8 il quinto album in studio del gruppo musicale italiano Premiata Forneria Marconi, pubblicato nel 1974 dalla Numero Uno.\nDescrizione.\nContiene le versioni in lingua inglese dei brani presenti nel precedente \"L'isola di niente\" con l'aggiunta del brano che d\u00e0 il titolo all'album, versione inglese di \"Impressioni di settembre\", tratto da \"Storia di un minuto\"."}
{"id": "1161508", "revid": "161374", "url": "https://it.wikipedia.org/wiki?curid=1161508", "title": "Dornier Do-335 Pfeil", "text": ""}
{"id": "1161514", "revid": "52953", "url": "https://it.wikipedia.org/wiki?curid=1161514", "title": "Piazzale Roma", "text": "Piazzale Roma \u00e8 il principale snodo viario per raggiungere dalla terraferma il nucleo storico della citt\u00e0 di Venezia, inaugurato il 25 aprile 1933 come svincolo del nuovo ponte Littorio, ora ponte della Libert\u00e0.\nSul piazzale si affaccia un'imponente autorimessa in stile razionalista, che fino agli anni cinquanta fu il parcheggio coperto pi\u00f9 grande d'Europa; nelle vicinanze del piazzale sorgono i giardini Papadopoli.\nStoria.\nGi\u00e0 in epoca fascista si comprese l'importanza del sito, tanto che per la porta automobilistica di Venezia furono fatti molti progetti di riqualificazione, mai portati a termine.\nL'opera fu invece fortemente osteggiata da Pompeo Gherardo Molmenti che, come senatore, si oppose alla costruzione del ponte Littorio e di piazzale Roma, per via del quale si prevedeva di abbattere giardini ed edifici tra cui il Purgo, un edificio bizantino, collocati nella zona di costruzione.\nIl nome.\nIl sindaco Massimo Cacciari, proponendo a fine agosto 2008 il nome \"ponte della Costituzione\" per il nuovo ponte progettato dall'architetto Santiago Calatrava, ha anche proposto di ribattezzare piazzale Roma con il nome dell'antifascista ed europeista Silvio Trentin, notando per\u00f2 le difficolt\u00e0 conseguenti al mutamento di un nome fortemente radicato e conosciuto.\nIn precedenza il sindaco aveva proposto in sede di consiglio comunale il nome di \"ponte de la Zirada\" dato che il ponte si trova in corrispondenza della curva iniziale del Canal Grande, anticamente denominata \"zirada\" in lingua veneziana (a poca distanza si trova infatti la chiesa di Sant'Andrea della Zirada, ora completamente inglobata nel \"terminal\" automobilistico). La proposta ricalca quella che era la volont\u00e0 dell'Amministrazione comunale negli anni trenta di chiamare il campo di fronte alla stazione ferroviaria di Santa Lucia \"campo de la Zirada\", ma durante il periodo fascista si prefer\u00ec dare un nome, \"piazzale Roma\", per l'appunto, che richiamasse la centralit\u00e0 del potere.\nTrasporti.\nIl terminal di piazzale Roma \u00e8 il punto fondamentale di interscambio tra mezzi pubblici su strada (autobus, tram, pullman turistici e taxi) e lagunari (vaporetti e motoscafi) che smistano residenti e turisti. Accoglie, inoltre, grandi parcheggi a pagamento per chi sosta e ha intenzione di fermarsi in citt\u00e0.\nIn passato piazzale Roma era stato capolinea della rete filoviaria di Venezia Mestre.\nIl collegamento pedonale diretto di piazzale Roma con la vicina stazione di Santa Lucia \u00e8 assicurato, dal 2008, attraverso il ponte della Costituzione sul Canal Grande.\nAutolinee.\nIl piazzale \u00e8 capolinea di molteplici linee urbane e linee extraurbane ACTV.\nNel piazzale si attestano anche altre linee di altre compagnie tra le quali Busitalia-Sita Nord.\nTranvia.\nDal 16 settembre 2015 piazzale Roma ospita il capolinea della linea 1 della rete tranviaria di Venezia.\nPeople mover.\nDa piazzale Roma parte l'infrastruttura del \"people mover\" che permette di raggiungere il Tronchetto in 3 minuti, passando per la stazione marittima."}
{"id": "1161517", "revid": "125827655", "url": "https://it.wikipedia.org/wiki?curid=1161517", "title": "State buoni se potete", "text": "State buoni se potete \u00e8 un film italiano del 1983, diretto da Luigi Magni, con Johnny Dorelli e Philippe Leroy. \u00c8 stato premiato con due David di Donatello.\nTrama.\nRoma, seconda met\u00e0 del cinquecento. In una ricca chiesa della Capitale, un piccolo ladruncolo, Cirifischio, ruba la preziosa pisside d'oro ma viene scoperto dal parroco e inseguito dalle guardie. Entra all'interno della bottega del fabbro mastro Iacomo, il quale gli indica una chiesa nelle vicinanze, in cui il piccolo pu\u00f2 rifugiarsi chiedendo asilo.\nL\u00ec Cirifischio incontra un giovane prete fiorentino, don Filippo Neri, che in quella chiesa d\u00e0 vitto e alloggio ai bambini e ai pellegrini in cerca di asilo giunti a Roma. Quando le guardie entrano in chiesa per arrestare il ladruncolo, don Filippo arriva con la pisside in mano e fa credere che lui stesso aveva mandato il bambino a chiedere in prestito l'oggetto, salvandolo dalla morte.\nGrato al prete, Cirifischio decide di unirsi a lui nella sua opera cristiana di raccolta dei piccoli orfanelli della citt\u00e0. Per sfamare tante bocche don Filippo \u00e8 costretto a elemosinare qualche tozzo di pane per i suoi bambini. Una sera la sua strada si incrocia con quella del giovane cardinale Duca di Caprarola. Di fronte alle richieste di elemosina del parroco, il ricco prelato risponde ordinando ai suoi sgherri di malmenarlo, suscitando la rabbia di Cirifischio che giura vendetta contro di lui. Il giorno dopo infatti, Cirifischio, insieme agli altri orfanelli di don Filippo, fermano il paggetto per punirlo del suo comportamento: scoprono per\u00f2 che quest'ultimo \u00e8 in realt\u00e0 una ragazzina, Leonetta, che il duca di Caprarola tiene con s\u00e9 per le sue brame sessuali e che viene accolta da don Filippo. Cirifischio incontra di nuovo il Duca e gli lancia una pietra in volto ma viene arrestato dalle sue guardie. Don Filippo va quindi dal Duca e con uno stratagemma riesce a portarsi via i due ragazzi.\nPer garantire alla ragazzina una buona educazione, don Filippo decide di condurla nelle scuole dei gesuiti, dirette dal fondatore dell'Ordine Padre Ignazio di Loyola, suo amico. Leonetta, intimorita dai metodi dei gesuiti, chiede a Cirifischio di aiutarla: quest'ultimo, in combutta con mastro Iacomo, cerca di farla evadere, ma viene inseguito da Padre Ignazio e don Filippo, che nel frattempo sistema con un secchio d'acqua benedetta mastro Iacomo, incenerendolo - egli infatti \u00e8 la personificazione del Diavolo. Cirifischio e Leonetta vengono acciuffati dai gesuiti e condotti di fronte a Padre Ignazio, che decide tuttavia di lasciarli liberi.\nAnni dopo, Cirifischio e Leonetta, ora adulti e fidanzati, decidono di sposarsi e don Filippo prepara per loro un pranzo di fidanzamento nel quale invita alte personalit\u00e0 religiose. Tuttavia Cirifischio, su indicazione della vecchia che ora occupa il negozio di Mastro Iacono, incontra di nuovo il Duca di Caprarola, che viene ucciso dal giovane con una coltellata, dopo una provocazione di quest'ultimo. Il pranzo viene dunque interrotto perch\u00e9 Cirifischio confessa il crimine a Leonetta e si d\u00e0 alla fuga in quanto ricercato.\nAnni dopo, Don Filippo Neri, dopo aver svolto un incarico da parte del Papa, incontra Leonetta, diventata suora, e insieme a lei prega per la redenzione di Cirifischio, diventato un brigante. Intanto Ricciardetto, figlio di un nobile che frequenta l'oratorio di don Filippo nonostante l'avversione del padre, \u00e8 attratto dal diavolo nelle vesti di una giovane mora, nuova inquilina del negozio di fronte alla chiesa di Don Filippo., e muore improvvisamente. Nella camera funeraria dove giace il piccolo, questi resuscita momentaneamente davanti al prete chiedendo perdono per essersi fatto tentare dal demonio, addormentandosi poi fra le braccia di Dio.\nQualche tempo dopo, un brigante entra all'interno dell'oratorio e chiede a don Filippo di recarsi ai ruderi della chiesa di Santa Maria per battezzare il figlio di un bandito. Al battesimo \u00e8 presente anche Cirifischio, che intende incontrare Don Filippo perch\u00e9 \u00e8 stanco di vivere come un malfattore. Nuovamente il diavolo, ora nei panni di uno scultore, propizia l'incontro di don Filippo con un frate e, durante il tragitto per giungere ai ruderi, don Filippo discute con lui sulla situazione del tempo. Don Filippo critica infatti le esagerate riforme effettuate dal nuovo Papa, Sisto V, senza sapere che lo stesso frate cercatore \u00e8 in realt\u00e0 il pontefice sotto mentite spoglie il quale, bench\u00e9 criticato, ammira molto gli insegnamenti del sacerdote fiorentino. Durante il battesimo, don Filippo incontra Cirifischio e felice lo abbraccia ma le guardie del Papa entrano di soppiatto e lo arrestano. Cirifischio \u00e8 condannato a morte e l'unico modo per salvarlo \u00e8 rivolgersi al Papa Sisto V.\nAl cospetto del pontefice, don Filippo riconosce in lui il frate cercatore incontrato qualche giorno prima. Sisto V decide di farlo cardinale, affinch\u00e9 possa diventare suo consigliere spirituale. Don Filippo per\u00f2 non accetta l'incarico e chiede al pontefice la scarcerazione di Cirifischio ma purtroppo per lui oramai non c'\u00e8 pi\u00f9 nulla da fare e qualche giorno dopo viene impiccato, non prima di avere saputo da don Filippo di essere stato ingannato per tutta la vita dal demonio ed essere riuscito a rivedere per l'ultima volta l'amata Leonetta, ormai divenuta suora.\nTornato al suo oratorio, vecchio e stanco, don Filippo continua a dedicarsi ai suoi piccoli orfanelli, nella gioia di seguire Dio.\nProduzione.\nIl film \u00e8 stato girato prevalentemente a Roma e nelle province laziali. In particolare a Roma si riconosce Porta Maggiore a piazzale Labicano, la Basilica di San Clemente - dove viene posta nella finzione la sede della Compagnia di Ges\u00f9 di Ignazio di Loyola - il complesso dei Mercati Traianei - dove \"lavorano\" le prostitute - ed altri edifici in via della Caffarella e in via Appia Antica. \nLa scene della chiesa in cui vive e opera San Filippo e della bottega di mastro Iacono e delle altre personificazioni del Demonio, non sono a Roma ma sono in realt\u00e0 nel paese di Anagni, in provincia di Frosinone, cos\u00ec come la chiesa in cui, nella scena iniziale, Cirifischio ruba la pisside.\nLa residenza del Duca di Caprarola \u00e8 il Palazzo Farnese a Caprarola, in provincia di Viterbo, gi\u00e0 utilizzato in altri film storici, mentre la scena dell'impiccagione di Cirifischio avviene a Ostia antica."}
{"id": "1161521", "revid": "1318658", "url": "https://it.wikipedia.org/wiki?curid=1161521", "title": "Micromorfologia del suolo", "text": "La micromorfologia del suolo \u00e8 un particolare settore della pedologia che si occupa principalmente dello studio del suolo in sezione sottile.\nVa sottolineato che l'ambito delle discipline scientifiche entro le quali viene studiato il suolo \u00e8 estremamente ampio e differenziato, al punto che gli studiosi di alcuni di questi settori alle volte hanno difficolt\u00e0 a comprendere la terminologia utilizzata da altri. \n\u00c8 questo, ad esempio, il caso delle definizioni utilizzate nell'ambito della micromorfologia del suolo.\nDescrizione.\nI primi studi di micromorfologia del suolo furono condotti allo scopo di indagare i processi di alterazione dei minerali e di formazione del suolo. Gli studi micromorfologici si sono evoluti sino ai nostri giorni, dove all'osservazione delle sezioni sottili con microscopio ottico, si sono aggiunte altre tecniche per l'osservazione del suolo ad elevato grado di dettaglio, quali le diverse tecniche di microscopia elettronica.\nAttualmente le prospettive di utilizzazione della micromorfologia del suolo si sono ampliate ulteriormente, cos\u00ec come la gamma di strumenti e metodologie utilizzate; tra le nuove applicazioni vi sono quelle in campo agronomico, archeologico, paleoclimatologico, paleobotanico, ecc., aggiungendosi a quelle gi\u00e0 consolidate, nell'ambito della geologia del Quaternario.\nLo stretto legame che si \u00e8 venuto a creare tra gli studi della geologia del Quaternario e le discipline pedologiche, ha fatto s\u00ec che gli studiosi dei fenomeni naturali ed antropici verificatisi in questo periodo, abbiano la possibilit\u00e0, avvalendosi della micromorfologia, di analizzare nel dettaglio il tipo e l'intensit\u00e0 dei processi di alterazione dei minerali ed i processi pedogenetici, la variazione nel tempo dei processi di sedimentazione o l'evidenza di azioni antropiche passate.\nIn alcuni casi, ad esempio \u00e8 possibile giungere ad una datazione (relativa) di un suolo o alla stima della durata del ciclo pedogenetico, sulla base dello studio dettagliato delle concrezioni ferromanganesifere integrandolo con studi chimico-mineralogici; in altri casi ancora, grazie alla ricostruzione della vegetazione (studio di pollini, fitoliti, carboni) e della fauna edafica, \u00e8 possibile ricostruire con buona precisione le caratteristiche climatiche del passato.\nParimenti alla crescita di interesse per la micromorfologia si sono notevolmente sviluppate sia le tecniche analitiche propriamente micromorfologiche, sia le tecniche ad esse affiancate. L'elenco delle tecniche di analisi \u00e8 estremamente lungo e vario e va dall'utilizzo di metodiche mutuate dalla mineralogia, come la catodoluminescenza, a metodiche pi\u00f9 \u201csofisticate\u201d come le osservazioni effettuate su sezioni ultrasottili al microscopio elettronico a trasmissione (TEM). Alcuni dei metodi analitici associati alla micromorfologia stanno sviluppandosi largamente in questi ultimi tempi come ad esempio le varie tecniche di analisi di immagine, che consentono di quantificare in 2D e 3D la porosit\u00e0 di un suolo cos\u00ec come alcune fasi mineralogiche.\nAttualmente la maggior parte delle descrizioni delle sezioni sottili vengono realizzate facendo riferimento a tre sistemi descrittivi principali: l\"'Handbook for Soil Thin Section Description\", quello proposto da FitzPatrick in \"Soil Microscopy and Micromorphology\" ed il sistema proposto da Brewer in \"Fabric and mineral analysis of soils\"."}
{"id": "1161522", "revid": "161374", "url": "https://it.wikipedia.org/wiki?curid=1161522", "title": "Fieseler Fi.156 Storch", "text": ""}
{"id": "1161523", "revid": "161374", "url": "https://it.wikipedia.org/wiki?curid=1161523", "title": "Fieseler Fi-156 Storch", "text": ""}
{"id": "1161524", "revid": "161374", "url": "https://it.wikipedia.org/wiki?curid=1161524", "title": "Fieseler Fi-156", "text": ""}
{"id": "1161525", "revid": "161374", "url": "https://it.wikipedia.org/wiki?curid=1161525", "title": "Fieseler Fi.156", "text": ""}
{"id": "1161530", "revid": "1543377", "url": "https://it.wikipedia.org/wiki?curid=1161530", "title": "Giuseppe Mascarini", "text": "Biografia.\nDi famiglia milanese, si iscrisse all'Accademia di Brera, che tuttavia abbandon\u00f2 per proseguire autonomamente la sua preparazione pittorica. Spos\u00f2 nel 1914 la pittrice svizzera Elvezia Michel, familiare di Giovanni Giacometti e suo figlio Alberto.\nStile pittorico.\nLegato al naturalismo lombardo tardo-ottocentesco, si dedic\u00f2 con soprattutto alle marine liguri, alle nature morte e allo studio della figura, con particolare attenzione agli aspetti affettivi del rapporto madre-figlio.\nPrincipali esposizioni.\nMascarini godette di un certo successo espositivo, che lo port\u00f2 ad esporre in diverse occasioni alla Permanente di Milano, alla Esposizione Nazionale di Belle Arti del 1922 con Carlo Bazzi, alla I Quadriennale di Roma e alle Biennali di Venezia del 1912 e del 1950.\nOpere in musei e collezioni.\nOpere di Mascarini figurano in diverse collezioni pubbliche e private milanesi. La Galleria d'arte moderna possiede quattro dipinti: \"Violetta\" e \"Nonna e nipotina\", acquistati in occasione delle mostre sociali autunnali della Permanente nel 1918 e 1935, un \"Ritratto del signor Carlo Canali\", donato dalla vedova nel 1920 e un \"Ritratto della signora Maria Luisa Grubicy\", lasciato in eredit\u00e0 da Alberto Grubicy, fratello di Vittore. Nelle raccolte d'arte dell'Ospedale Maggiore sono presenti quattro suoi ritratti di benefattori (Camillo Crespi, Giovanna Gargantini dal Verme, Lorenzo Brera e Luisa Vacchelli Rocco). Nel 1955 un suo dipinto (\"Interno\") fu acquistato per le collezioni d'arte della Fondazione Cariplo.\nUn suo dipinto si trova nelle collezioni civiche del Comune di Rho."}
{"id": "1161532", "revid": "287204", "url": "https://it.wikipedia.org/wiki?curid=1161532", "title": "Primera Divisi\u00f3n 1957-1958 (Spagna)", "text": "La Primera Divisi\u00f3n 1957-1958 \u00e8 stata la 27\u00aa edizione della massima serie del campionato spagnolo di calcio, disputata tra il 15 settembre 1957 e il 4 maggio 1958 e concluso con la vittoria del , al suo sesto titolo, il secondo consecutivo.\nCapocannonieri del torneo sono stati Alfredo Di St\u00e9fano (Real Madrid), Manuel Badenes () e Ricardo Al\u00f3s () con 19 reti ciascuno.\nClassifica finale.\nLegenda:\nRegolamento:\nNote:"}
{"id": "1161534", "revid": "161374", "url": "https://it.wikipedia.org/wiki?curid=1161534", "title": "Focke-Wulf Fw.200 Condor", "text": ""}
{"id": "1161535", "revid": "399", "url": "https://it.wikipedia.org/wiki?curid=1161535", "title": "Micromorfologia del Suolo", "text": ""}
{"id": "1161536", "revid": "161374", "url": "https://it.wikipedia.org/wiki?curid=1161536", "title": "Focke-Wulf Fw-200 Condor", "text": ""}
{"id": "1161538", "revid": "161374", "url": "https://it.wikipedia.org/wiki?curid=1161538", "title": "Focke-Wulf Fw.200", "text": ""}
{"id": "1161540", "revid": "287204", "url": "https://it.wikipedia.org/wiki?curid=1161540", "title": "Primera Divisi\u00f3n 1958-1959 (Spagna)", "text": "La Primera Divisi\u00f3n 1958-1959 \u00e8 stata la 28\u00aa edizione della massima serie del campionato spagnolo di calcio, disputata tra il 14 settembre 1958 e il 19 aprile 1959 e concluso con la vittoria del , al suo settimo titolo.\nCapocannoniere del torneo \u00e8 stato Alfredo Di St\u00e9fano () con 23 reti.\nStagione.\nNovit\u00e0.\nFurono reinseriti gli spareggi interdivisionali: la 13\u00aa e 14\u00aa classificata in Primera Divisi\u00f3n sfidavano le seconde classificate dei due girnoni di Segunda Divisi\u00f3n. Le squadre vincenti dei due incontri avevano diritto a partecipare alla stagione successiva di Primera Divisi\u00f3n.\nClassifica finale.\nLegenda:\nRegolamento:"}
{"id": "1161542", "revid": "35813", "url": "https://it.wikipedia.org/wiki?curid=1161542", "title": "Rienzi, l'ultimo dei tribuni", "text": ""}
{"id": "1161544", "revid": "35813", "url": "https://it.wikipedia.org/wiki?curid=1161544", "title": "Rienzi, der Letzte der Tribunen", "text": ""}
{"id": "1161546", "revid": "2011865", "url": "https://it.wikipedia.org/wiki?curid=1161546", "title": "Castello Hearst", "text": "Il castello Hearst \u00e8 un'enorme residenza privata fatta edificare dal magnate della stampa William Randolph Hearst.\nSi trova in California vicino a San Simeon su una piccola collina affacciata sul Pacifico a met\u00e0 strada tra Los Angeles e San Francisco. Hearst battezz\u00f2 il complesso \"La Cuesta Encantada\" (la salita incantata) ma generalmente tutti (compreso lo stesso imprenditore) lo chiamavano solamente \"The Ranch\" e, dopo la morte del magnate, prese il nome di Hearst Castle. Il proprietario del castello ha ispirato il personaggio di Charles Foster Kane, protagonista di Quarto Potere. Egli infatti si fa edificare la sua reggia personale, da lui chiamata Xanadu (Candal\u00f9 nella versione italiana), che provvede a riempire di opere d'arte acquistate durante i suoi innumerevoli viaggi. Lo stesso Hearst cerc\u00f2 di impedire l'uscita del film.\nStoria.\nIl castello venne edificato su una tenuta di circa 40.000 acri (circa 16.000 ettari) di propriet\u00e0 di George Hearst, padre di William Randolph Hearst. Il giovane William visse e crebbe in questo appezzamento di terra e alla morte del padre lo eredit\u00f2, dedicandosi insieme alla madre anche ad ampliarlo fino a portarlo ad una dimensione di circa 250.000 acri (circa 100.000 ettari). La madre di William, Phoebe Apperson Hearst perse la vita nel 1919; nello stesso anno il magnate diede inizio ai lavori per la costruzione della reggia, affidando i lavori all'architetto Julia Morgan. Hearst era particolarmente volubile e volle spesso che le costruzioni venissero abbattute per essere ricostruite in modo diverso, soprattutto per questo motivo il miliardario non vide mai l'opera finita (mor\u00ec nel 1951).\nDai primi anni venti Hearst divise la sua magione con l'attrice Marion Davies, che gli sarebbe stata affettuosa compagna fino al resto della sua vita (nonostante egli fosse sposato). Nel promuovere la sua carriera, Hearst entr\u00f2 in contatto col mondo di Hollywood, i cui pi\u00f9 fulgidi rappresentanti organizzavano in quel castello dei party scatenati. Nel corso degli anni venti e trenta moltissime star del mondo del cinema e personalit\u00e0 della politica soggiornarono nel castello come ospiti di Hearst; tra questi vi furono Charlie Chaplin, David Niven, Cary Grant, i fratelli Marx, Charles Lindbergh, Joan Crawford, Calvin Coolidge e Winston Churchill.\nNel 1957 la Hearst Corporation, non volendo sostenere le enormi spese di manutenzione dell'improduttivo edificio, don\u00f2 la propriet\u00e0 allo stato della California che lo ha trasferito alla National Historic Landmark; al giorno d'oggi \u00e8 aperto al pubblico, quindi la reggia \u00e8 visitabile.\nArchitettura.\nL'immobile \u00e8 un misto di tutte le forme di architettura che il magnate vide e apprezz\u00f2 nel corso dei suoi viaggi in giro per il mondo, per esempio la \"Casa Grande\" \u00e8 modellata sul modello di una cattedrale spagnola del sedicesimo secolo mentre la piscina all'esterno \u00e8 stata costruita sul modello dei templi dell'antica Roma. Hearst inoltre addobb\u00f2 l'immobile con centinaia di opere d'arte, oggetti di antiquariato e di tutto ci\u00f2 che per capriccio aveva acquistato nei suoi viaggi in Europa e in Egitto.\nIl castello \u00e8 dotato di 56 camere da letto, 61 bagni, 19 salotti, 127 acri di giardino, piscine coperte e all'aperto, campi da tennis, sale cinematografiche, e il pi\u00f9 grande zoo privato del mondo comprendente zebre e altri animali esotici.\nEdifici.\nIl castello non \u00e8 un unico edificio ma \u00e8 diviso in pi\u00f9 edifici:\nI quattro edifici, con tutte le terrazze e i belvedere, hanno una superficie complessiva di 8.300 m\u00b2.\nCuriosit\u00e0.\nNel mese di febbraio 2014, la popstar americana Lady Gaga ha effettuato delle riprese presso il castello Hearst per la realizzazione del video della canzone \"G.U.Y.\", terzo singolo estratto dal suo terzo studio album \"Artpop\". Tale video, pubblicato il 22 marzo dello stesso anno, si presenta come un vero e proprio cortometraggio della durata complessiva di 12 minuti circa, e vede la cantante protagonista di tutte le scene, sia negli ambienti interni che esterni del castello. Lady Gaga venne da alcuni criticata in seguito a questo video, perch\u00e9 secondo la stampa si sarebbe resa colpevole di avere utilizzato quasi 1.400.000 litri di acqua per riempire la piscina del castello durante una delle pi\u00f9 gravi siccit\u00e0 della storia californiana."}
{"id": "1161548", "revid": "712828", "url": "https://it.wikipedia.org/wiki?curid=1161548", "title": "Periodo Nanboku-ch\u014d", "text": ", detto anche \"Periodo delle Corti del Nord e del Sud\", \u00e8 una parola giapponese con cui si designa il periodo, dal 1336 al 1392, che vide l'esistenza e la contrapposizione di due corti imperiali in Giappone nei primi anni dell'epoca Muromachi sotto lo shogunato degli Ashikaga:\nla Corte del Nord, insediata da Ashikaga Takauji, aveva sede a Ky\u014dto ed era appoggiata dal Bakufu degli Ashikaga; la Corte del Sud era stata fondata dall'imperatore Go-Daigo e aveva sede a Yoshino presso Nara.\nLe due corti si contesero aspramente il prestigio e il diritto di governare per cinquant'anni fino alla sconfitta del Sud nel 1392 e la riunificazione delle due corti.\nLe due corti furono sempre guidate da un monarca di sangue imperiale non interrompendo cos\u00ec la millenaria successione della famiglia reale, tuttavia, nonostante la sconfitta subita dalla loro parte, gli imperatori della dinastia del Sud sono considerati dagli storici, a partire dal XIX secolo, i monarchi legittimi del Giappone in quanto furono sempre in possesso delle insegne imperiali.\nGli imperatori del Nord vengono generalmente annoverati nelle genealogie come \"pretendenti\" al trono."}
{"id": "1161558", "revid": "2149620", "url": "https://it.wikipedia.org/wiki?curid=1161558", "title": "Shikishima (nave da battaglia)", "text": "La fu una nave da battaglia classe Shikishima della Marina imperiale giapponese impostata il 29 marzo 1897 nel cantiere di Thames Iron Works, Blackwall, varata il 1\u00ba novembre 1898 e completata il 26 gennaio 1900\nStoria.\nIn seguito alla prima guerra sino-giapponese (1894-1895 e alla restituzione forzata della penisola di Liaodong alla Cina, in seguito alle pressioni russe (e del Triplice Intervento). Il Giappone inizi\u00f2 a incrementare la sua forza militare in previsione di confronti militari futuri. In particolare si imbarc\u00f2 in un programma decennale di rinforzo della flotta con la costruzione di sei corazzate e sei incrociatori corazzati.\nLa \"Shikishima\" venne ordinata ai Thames Iron Works, nel Regno Unito, nel 1897. Fu progettata da Phillip Watts e fondamentalmente fu una versione migliorata della classe Majestic di corazzate della Royal Navy.\nLa \"Shikishima\" serv\u00ec nella guerra russo-giapponese, fu danneggiata nel bombardamento di Port Arthur, combatt\u00e9 nella battaglia del Mar Giallo e in quella di Tsushima, dove sub\u00ec dieci colpi.\nDurante la prima guerra mondiale rimase in acque domestiche. Riattrezzata nel 1919, nel 1921 venne declassata a \u00abNave di difesa costiera di prima classe\u00bb e relegata a incarichi di nave scuola. Venne disarmata in seguito agli accordi del trattato navale di Washington e dal 1923 utilizzata come nave scuola per gli equipaggi di sottomarini. Venne quindi designata come trasporto e radiata dal registro navale, ma rimase a Sasebo come scafo controllo danni, nave alloggio e centro di addestramento.\nScamp\u00f2 ai raid aerei statunitensi e al termine della seconda guerra mondiale era ancora a galla, anche se non pi\u00f9 in grado di muoversi. Venne demolita nel 1948."}
{"id": "1161559", "revid": "7336", "url": "https://it.wikipedia.org/wiki?curid=1161559", "title": "Lean Production", "text": ""}
{"id": "1161560", "revid": "3535", "url": "https://it.wikipedia.org/wiki?curid=1161560", "title": "Poema cavalleresco", "text": ""}
{"id": "1161561", "revid": "7336", "url": "https://it.wikipedia.org/wiki?curid=1161561", "title": "Lean manufacturing", "text": ""}
{"id": "1161562", "revid": "9092635", "url": "https://it.wikipedia.org/wiki?curid=1161562", "title": "CBRN", "text": ""}
{"id": "1161563", "revid": "83531", "url": "https://it.wikipedia.org/wiki?curid=1161563", "title": "Fratelli Moscardini", "text": "I fratelli Moscardini (Tonino, Silvio, Roberto ed Andrea) sono quattro martiri della Guerra di liberazione italiana. Il padre Francesco all'inizio del XX secolo gestisce il mulino Formigliaro in localit\u00e0 Manzolino, nel comune di Castelfranco Emilia (MO), insieme alla moglie Maria Luigia Dallari.\nMorirono per mani diverse: Roberto venne assassinato dai fascisti, Silvio dai partigiani, Andrea dai tedeschi e Tonino dagli Alleati. Oltre a loro vanno ricordati la sorella Anna Maria, staffetta partigiana (sopravvissuta) e Guerrino, l'unico fratello maschio rimasto vivo, pur avendo vissuto la tragica esperienza del campo di concentramento nazista.\nNel sacrario del vecchio cimitero del paese i quattro fratelli Moscardini riposano insieme agli altri caduti durante la Resistenza.\nRoberto.\nRoberto Moscardini (\"Lupo\") alla fine del luglio 1944 diventa comandante partigiano della IV zona, che comprendeva i settori di Gaggio, Castelfranco centro, Manzolino e Piumazzo. Cadde il 4 ottobre 1944 per difendere i compagni.\nSilvio.\nPrima di Roberto, il 15 giugno del 1944, era caduto suo fratello Silvio, di ventisei anni. Insieme ad altri tredici agenti della polizia ausiliaria disert\u00f2 dall'Accademia di Modena. Con una lettera ufficiale del CLN (Comitato di Liberazione Nazionale) che ne attestava l'assoluta estraneit\u00e0 alle milizie repubblichine, stavano raggiungendo Montefiorino guidati da una staffetta. La brigata del Comandante Nello li accerchiarono e li sottoposero ad un sommario processo. Li ammazzarono insieme alla staffetta, credendoli \"questurini\". Poco tempo dopo il comandante Nello, suo fratello, il \"Fotografo\" e il \"Marinaio\" furono arrestati e fucilati su decisione del Comando di Divisione partigiano di Montefiorino perch\u00e9, oltre a quel terribile eccidio, si erano distinti per altre azioni pi\u00f9 definibili di brigantaggio che di lotta partigiana.\nAndrea.\nAndrea Moscardini venne fucilato, dopo essere stato torturato, il 10 febbraio 1945 a Bologna, nei pressi della Stazione di San Ruffillo, insieme ad altri novanta partigiani. Venne preso, insieme alla sorella Anna Maria, staffetta partigiana che ebbe salva la vita, durante i rastrellamenti nazifascisti effettuati nella zona di Castelfranco il 18 e il 22 gennaio 1945.\nTonino.\nTonino Moscardini, il primogenito che gestiva il mulino Valbona sito tra Sant'Agata Bolognese e la frazione Crocetta di Crevalcore (BO), venne ucciso da un aereo alleato mentre in bicicletta si recava a San Giovanni in Persiceto per prestare soccorso alla cognata che abitava in quella cittadina appena bombardata."}
{"id": "1161568", "revid": "339392", "url": "https://it.wikipedia.org/wiki?curid=1161568", "title": "Heinkel He.219", "text": ""}
{"id": "1161570", "revid": "339392", "url": "https://it.wikipedia.org/wiki?curid=1161570", "title": "Heinkel He.219 Uhu", "text": ""}
{"id": "1161572", "revid": "339392", "url": "https://it.wikipedia.org/wiki?curid=1161572", "title": "Heinkel He-219 Uhu", "text": ""}
{"id": "1161581", "revid": "124015516", "url": "https://it.wikipedia.org/wiki?curid=1161581", "title": "Zo\u00eb Bell", "text": "Biografia.\nInfanzia e adolescenza.\nZo\u00eb nasce in Nuova Zelanda da Tish, infermiera, e Andrew Bell, un dottore, ed \u00e8 la prima di tre bambini. Ha un fratello, Jake, e cresce sull'isola Waiheke. In giovane et\u00e0 comincia a competere in ginnastica e, a quindici anni, inizia a studiare Taekwondo. Ha frequentato la Auckland Girls' Grammar School e il Selwyn College di Otago.\nCarriera.\nBell inizia la sua carriera nel 1992, quando suo padre cura la ferita alla testa che uno stuntman si era procurato durante le riprese di un film e torna poi a casa con un contatto della produzione per sua figlia. Il suo primo ruolo da controfigura \u00e8 nella soap opera \"Shortland Street\". Ha fatto poi la controfigura in \"Hercules\" e \"Xena - Principessa guerriera\"\nNegli anni a seguire, ha lavorato a moltissimi film e show televisivi, tra cui un cortometraggio con Adrienne Wilkinson, con cui aveva precedentemente lavorato in \"Xena\". Ha poi fatto la controfigura di Uma Thurman in \"\" di Quentin Tarantino.\nAssunta inizialmente come controfigura solo per le scene di incidenti, il team di stuntman decide che avrebbe potuto essere un'ottima controfigura anche per le scene di lotta. Bell impara cos\u00ec a combattere nello stile wushu. Verso la fine delle riprese di ', si ferisce alle costole e si rompe i legamenti del polso mentre simula di ricevere un colpo a sale grosso da un fucile a pompa. La Bell venne ricoverata per diversi mesi con prognosi riservata. Alla fine della produzione di \"Kill Bill\", riceve le \"The Bells\" (\"le campane\"), in omaggio al suo cognome, che vengono viste all'inizio di ' fuori della casa di Vernita Green (Vivica A. Fox). Le dona poi ai suoi genitori. Tarantino rimane molto impressionato e la fa recitare nel ruolo della co-protagonista in \"Grindhouse - A prova di morte\". \u00c8 anche la controfigura di Sharon Stone in \"Catwoman\".\nNel 2004 viene realizzato il documentario \"Double Dare\", che mostra come Zo\u00eb Bell e la sua compagna Jeannie Epper siano riuscite a far carriera ad Hollywood. Le riprese di \"Double Dare\" mostrano la carriera di Bell dalla fine di \"Xena\" fino all'inizio del lavoro su \"\".\nSempre nel 2004, Bell e Angela Meryl (controfigura di Vivica A. Fox) vengono nominate ai Taurus World Stunt Awards nelle categorie \"miglior performance di una stuntwoman\" e \"miglior combattimento\" per le scene di lotta tra Beatrix Kiddo e Vernita Green in \"Kill Bill vol. 1\".\nNel 2005, la Bell viene nominata per un Taurus nelle categorie \"miglior performance di una stuntwoman\" e \"miglior combattimento\" e per il Taurus alla carriera. Lei e la controfigura di Daryl Hannah, Monica Staggs, vincono il premio per il loro combattimento nella roulotte di Budd in \"\".\nA agosto 2007 conferma di essere entrata nel cast di un film su un soldato americano di ritorno dall'Iraq che aiuta una ragazza in difficolt\u00e0. In ottobre, \"Variety\" annuncia la sua partecipazione al film del 2009 \"Game\" con Gerard Butler; il film viene in seguito rinominato \"Gamer\". Nel 2008 prende parte ad alcuni episodi della quarta stagione di Lost, interpretando Regina, un membro dell'equipaggio della nave al largo dell'isola.\nNel 2009, appare nel film \"Bitch Slap - Le superdotate\" insieme ad altri interpreti di \"Xena - Principessa guerriera\" (Lucy Lawless, Ren\u00e9e O'Connor e Kevin Sorbo). Nel 2011 \u00e8 nel primo episodio della quinta stagione della serie televisiva \"Gossip Girl\", nel ruolo di se stessa. Appare, seppur coperta in volto, in una scena del film di Tarantino \"Django Unchained\" (2012), nella scena d'ingresso a Candyland.\nUlteriore collaborazione con Tarantino avviene in \"The Hateful Eight\" (2015) dove interpreta Judy \"Sei Cavalli\" e in \"C'era una volta a... Hollywood\" (2019)."}
{"id": "1161582", "revid": "1573940", "url": "https://it.wikipedia.org/wiki?curid=1161582", "title": "Speleomantes italicus", "text": "Il geotritone italiano (Speleomantes italicus ), noto anche come geotritone italico, \u00e8 un anfibio caudato appartenente alla famiglia dei Pletodontidi.\nDescrizione.\nIl geotritone italiano (o italico) \u00e8 una salamandra terrestre piccola e gracile con occhi grandi, ghiandole parotoidi, un cosiddetto solco naso-labiale, visibile tra narice e labbro superiore, e muso con un pronunciato bordo squadrato. La colorazione del dorso \u00e8 molto variabile, perlopi\u00f9 da brunastra a rossastra, con macchie marroni scure o ocra di varia conformazione. Anche il lato ventrale \u00e8 brunastro, in parte con macchie chiare. Tanto fra le dita anteriori quanto fra quelle posteriori sono presenti membrane interdigitali ben sviluppate. I maschi sono spesso leggermente pi\u00f9 piccoli e nella stagione riproduttiva presentano sul mento le cosiddette ghiandole mentoniere, che svolgono un ruolo durante l'accoppiamento. Ha una lunghezza totale di 10-12,5 cm.\nBiologia.\nI geotritoni europei fanno parte della famiglia dei Pletodontidi, caratterizzata dall'assenza di polmoni. Questi anfibi si riforniscono infatti di ossigeno attraverso la superficie della pelle e i tessuti della bocca e del naso. Per distinguere le otto specie europee finora individuate di questo gruppo dai loro parenti nordamericani, queste sono solitamente raggruppate nel genere \"Speleomantes\", ma alcuni autori le lasciano anche nel genere \"Hydromantes\". I geotritoni europei sono animali terrestri, poco agili nel nuoto ma ottimi scalatori, anche su pareti verticali. Per catturare le loro prede, come piccoli insetti, onischi e ragni, estroflettono dalla bocca la loro lingua, lunga quasi quanto tutto il corpo. La riproduzione di questa specie avviene, come per tutti i Pleurodontidi, sulla terraferma. Durante il corteggiamento, il maschio cinge la femmina per il dorso e con i suoi sottili denti mascellari pratica sulla cute della compagna delle minuscole abrasioni in cui sfrega le secrezioni della sua ghiandola mentoniera, dall'effetto stimolante. Segue una \u00abmarcia nuziale\u00bb in cui la femmina preleva con la propria cloaca gli spermatofori depositati dal maschio sul terreno (fecondazione interna). Vengono quindi deposte 5-15 uova, sotterrate in primavera in cavit\u00e0 situate in profondit\u00e0 nel terreno e sorvegliate dalla femmina. Il periodo di sviluppo dei piccoli all'interno delle uova, fino alla loro schiusa, pu\u00f2 anche raggiungere i 6-11 mesi.\nDistribuzione e habitat.\nIl geotritone italiano vive in gran parte dell'Appennino settentrionale e centrale, da Toscana e Umbria fino all'Abruzzo, dove popola foreste e habitat freddi e umidi fino a 1600 m di altitudine. In alcune zone \u00e8 anche molto comune e forma popolazioni dense, con gli animali che si possono trovare soprattutto in grotte, fessure tra rocce e cavit\u00e0 createsi sotto pezzi di legno marcio o pietre piatte."}
{"id": "1161583", "revid": "46722", "url": "https://it.wikipedia.org/wiki?curid=1161583", "title": "Geotritone italiano", "text": ""}
{"id": "1161584", "revid": "46722", "url": "https://it.wikipedia.org/wiki?curid=1161584", "title": "Hydromantes italicus", "text": ""}
{"id": "1161586", "revid": "339392", "url": "https://it.wikipedia.org/wiki?curid=1161586", "title": "Telmo Zarraonandia Montoya", "text": ""}
{"id": "1161587", "revid": "219110", "url": "https://it.wikipedia.org/wiki?curid=1161587", "title": "Letter Gothic", "text": "Il Letter Gothic \u00e8 un font monospazio sans-serif creato tra il 1956 ed il 1962 da Roger Roberson per l'IBM presso lo stabilimento di Lexington, \u00e8 ispirato al font Optima. Inizialmente le parti terminali delle lettere erano \"svasate\". \u00c8 stato originariamente pensato per essere usato sulle macchine per scrivere elettriche Seletric. \u00c8 molto leggibile e ne viene consigliato l'uso per la documentazione tecnica e i fogli dove sono presenti dati incolonnati. Un font ad esso ispirato \u00e8 il \"New Letter Gothic\" (proporzionale) creato per ParaType da Gayaneh Bagdasaryan."}
{"id": "1161588", "revid": "161374", "url": "https://it.wikipedia.org/wiki?curid=1161588", "title": "Messerschmitt Bf-108 Taifun", "text": ""}
{"id": "1161589", "revid": "161374", "url": "https://it.wikipedia.org/wiki?curid=1161589", "title": "Messerschmitt Bf.108 Taifun", "text": ""}
{"id": "1161590", "revid": "161374", "url": "https://it.wikipedia.org/wiki?curid=1161590", "title": "Messerschmitt Bf-108", "text": ""}
{"id": "1161591", "revid": "232", "url": "https://it.wikipedia.org/wiki?curid=1161591", "title": "Zagorje", "text": ""}
{"id": "1161593", "revid": "46722", "url": "https://it.wikipedia.org/wiki?curid=1161593", "title": "Rana alpina", "text": ""}
{"id": "1161594", "revid": "111433", "url": "https://it.wikipedia.org/wiki?curid=1161594", "title": "Unione dinastica", "text": "Per unione dinastica si intende (soprattutto nel passato) il fenomeno storico per cui due stati sovrani riconoscono come proprio monarca lo stesso sovrano, scelto secondo le stesse regole successorie nella medesima dinastia. \nRegni della penisola iberica.\nRegno di Castiglia e Regno di Leon.\nLa storia della Corona di Castiglia ha inizio con l'unione\nI regni di Castiglia e di Leon si trovarono uniti:\nRegno d'Aragona e Contea di Barcellona.\nSotto Raimondo Berengario IV nel 1137.\nRegni delle isole britanniche.\nRegno d'Inghilterra e Ducato di Normandia.\nNel 1066 Guglielmo il Conquistatore, Duca di Normandia, conquist\u00f2 il Regno d'Inghilterra e si proclam\u00f2 Re, dopo aver sbaragliato le truppe anglosassoni nella battaglia di Hastings il 14 ottobre 1066.\nNegli anni successivi alcuni dei sovrani d'Inghilterra possedettero anche il titolo di Duca di Normandia:\nRegno d'Inghilterra e Regno d'Irlanda.\nNel 1542, poich\u00e9 gli era giunta voce che gli irlandesi si ritenessero sottoposti al papa piuttosto che sudditi del Signore d'Irlanda (il Sovrano d'Inghilterra), il re d'Inghilterra Enrico VIII si proclam\u00f2 \"Re d'Irlanda\", ponendo fine alla Signoria d'Irlanda e fondando il Regno d'Irlanda. Da allora fino al 1707 il Regno d'Inghilterra e il Regno d'Irlanda furono in unione dinastica nella persona del loro Sovrano. Nel 1603 l'unione personale si estese anche al Regno di Scozia.\nNel 1542 in Irlanda fu adottata una nuova bandiera: la croce di San Patrizio, che sar\u00e0 la bandiera ufficiale del Regno d'Irlanda fino al 1801.\nRegno d'Inghilterra, Regno d'Irlanda e Regno di Scozia.\nL'unione dinastica fra il Regno di Inghilterra, il Regno d'Irlanda e il Regno di Scozia avvenne nel 1603, quando il re di Scozia Giacomo VI divenne anche re d'Inghilterra e re d'Irlanda col nome di Giacomo I d'Inghilterra, in seguito alla morte della regina Elisabetta I d'Inghilterra. Giacomo fu cos\u00ec il primo monarca ad essere sovrano d'Inghilterra, di Scozia e d'Irlanda.\nIl 12 aprile 1606, a seguito di un decreto del Re, inizi\u00f2 a circolare sulle imbarcazioni sia inglesi sia scozzesi la prima Union Flag, che tuttavia non divenne bandiera ufficiale fino al 1707.\nL'unione dinastica (o unione personale) fra i regni di Inghilterra e Scozia termin\u00f2 di fatto con l'atto di unione proclamato nel 1707 dalla regina Anna, con il quale si sanc\u00ec l'unione territoriale e politica del Regno d'Inghilterra e del Regno di Scozia, che formarono il Regno di Gran Bretagna.\nRegno di Gran Bretagna e Regno d'Irlanda.\nDal 1707, in seguito all'atto di unione proclamato dalla regina Anna, l'unione dinastica divenne fra il neonato Regno di Gran Bretagna e il Regno d'Irlanda (che era precedentemente in unione personale con Inghilterra e Scozia). L'unione personale fra Gran Bretagna e Irlanda termin\u00f2 nel 1801, quando re Giorgio III un\u00ec il Regno di Gran Bretagna e il Regno d'Irlanda; dopo l'atto di unione del 1800, il 1\u00ba gennaio 1801 Giorgio III proclam\u00f2 il Regno Unito di Gran Bretagna e Irlanda ed assunse il titolo di Re del Regno Unito di Gran Bretagna e Irlanda.\nNello stesso anno venne messa in circolazione la nuova bandiera, l'attuale Union Flag, che univa la bandiera di Gran Bretagna e quella d'Irlanda, trovandosi ad essere l'unione delle croci di San Giorgio per l'Inghilterra, Sant'Andrea per la Scozia e San Patrizio per l'Irlanda.\nRegno di Francia e Ducato di Borgogna.\nIl duca di Borgogna Enrico I divenne nel 1029-1032 re di Francia, ma tale unione cess\u00f2 dopo poco tempo nel 1032.\nRegno di Polonia e Granducato di Lituania.\nMediante l'Unione di Krewo (o Unione di Krevo) la regina di Polonia Edvige d'Angi\u00f2 e il Granduca Jogalia di Lituania, raggiunsero un accordo politico-dinastico in base al quale fu fondata l'Unione polacco-lituana. Il documento fu firmato nella citt\u00e0 di Krewo il 14 agosto 1385 e fissava i seguenti punti:\nFu poi superata dall'Unione di Lublino.\nRegni Scandinavi.\nRegno di Danimarca, Norvegia e Svezia.\nLa regina Margherita, che era figlia del re danese Valdemaro Atterdag e moglie del re norvegese Haakon VI, manovr\u00f2 per far s\u00ec che il bisnipote Eric di Pomerania venisse riconosciuto erede al trono norvegese ed eletto re nelle altre due nazioni (Unione di Kalmar).\nRegno di Danimarca e Regno di Norvegia.\nI regni di Svezia e di Norvegia tra il 1814 e il 1905 furono riuniti sotto il casato dei Bernadotte col nome Svezia-Norvegia. Gi\u00e0 in altre due occasioni, dal 1319 al 1343, e brevemente dal 1449 al 1450, furono riunite sotto la stessa corona."}
{"id": "1161595", "revid": "46722", "url": "https://it.wikipedia.org/wiki?curid=1161595", "title": "Rana montana", "text": ""}
{"id": "1161602", "revid": "1013865", "url": "https://it.wikipedia.org/wiki?curid=1161602", "title": "Distretto di Anenii Noi", "text": "Il distretto di Anenii Noi \u00e8 uno dei 32 distretti della Moldavia, il capoluogo \u00e8 la citt\u00e0 di Anenii Noi.\n\u00c8 situato nel sud-est del paese e confina a nord col distretto di Criuleni, ad ovest con Chi\u0219in\u0103u e col distretto di Ialoveni, a sud col distretto di C\u0103u\u0219eni e con Tighina e ad est con la Transnistria\nSociet\u00e0.\nEvoluzione demografica.\nIn base al risultato del censimento la popolazione \u00e8 cos\u00ec suddivisa dal punto di vista etnico:\nGeografia antropica.\nSuddivisioni amministrative.\nCitt\u00e0:\nComuni\nEconomia.\nIl distretto ha un'economia prevalentemente agricola. Dei 892\u00a0km\u00b2 di estensione, 667 sono destinati al settore primario compresi allevamento e frutteti"}
{"id": "1161603", "revid": "484362", "url": "https://it.wikipedia.org/wiki?curid=1161603", "title": "Liber Catullianus", "text": ""}
{"id": "1161604", "revid": "1573940", "url": "https://it.wikipedia.org/wiki?curid=1161604", "title": "Rana graeca", "text": "La rana greca (Rana graeca ) \u00e8 un anfibio anuro appartenente alla famiglia dei Ranidi.\nDescrizione.\nLa rana greca \u00e8 una rana bruna di taglia media e corporatura robusta, con zampe lunghe e muso corto. Estendendo in avanti una zampa posteriore lungo i fianchi, il tallone oltrepassa il muso. Le parti superiori sono lisce, con toni brunastri, rossastri, giallastri, olivastri o grigi e con pliche dorso-laterali ben visibili. Il suo corpo \u00e8 spesso quasi privo di macchie, ma pu\u00f2 anche esibire marcature scure o macchie biancastre simili a muffa. Il ventre \u00e8 chiaro e la gola scura con macchie bianche pi\u00f9 o meno fini e una linea centrale chiara. I maschi hanno sacche vocali interne e, nella stagione riproduttiva, calli nuziali dalla pigmentazione scura sulle dita anteriori. Ha una lunghezza totale di 5-8\u00a0cm.\nBiologia.\nLa rana greca si riproduce da febbraio fino ad aprile, deponendo ammassi gelatinosi di 200-2.000 uova sotto sassi nel letto di ruscelli.\nDistribuzione e habitat.\nLa rana greca popola i Balcani sud-occidentali, in particolare in habitat di collina e di montagna, ad altitudini comprese tra 100 e 2000 m. Vive presso corsi d'acqua freschi, per esempio lungo ruscelli di montagna privi di vegetazione o nei tratti pi\u00f9 lenti di piccoli fiumi."}
{"id": "1161605", "revid": "599013", "url": "https://it.wikipedia.org/wiki?curid=1161605", "title": "Preston Shumpert", "text": "Caratteristiche tecniche.\nEra una guardia-ala di 198 centimetri in grado di penetrare e di segnare dalla media e lunga distanza.\nCarriera.\nCresciuto cestisticamente nelle file della Syracuse University, passa poi nel vecchio continente. Dapprima in Francia, con il Besan\u00e7on, in seguito arriva anche in Italia. In un primo momento milita in Legadue con Montecatini, poi sale di categoria e gioca un anno nella massima serie a Livorno. Successivamente viene ingaggiato da club pi\u00f9 blasonati quali Olimpia Milano, Fortitudo Bologna e Benetton Treviso.\nDal 2007 gioca in Turchia. Ha prima militato nel Be\u015fikta\u015f e nell'Efes Pilsen, ora milita nel Galatasaray.\nCon la Benetton ha vinto la Coppa Italia di pallacanestro maschile 2007.\nIl 26 luglio 2012 firma con il Petkim Alia\u011fa.\n\u00c8 sposato e ha due figli."}
{"id": "1161608", "revid": "122402707", "url": "https://it.wikipedia.org/wiki?curid=1161608", "title": "Trinder end point", "text": "Il metodo Trinder end point \u00e8 un test medico basato su una procedura enzimatico colorimetrica, per quantificare e identificare la presenza di colesterolo, glicemia, trigliceridi, zuccheri e altre sostanze specifiche in una soluzione.\nIl metodo di Trinder ha come finalit\u00e0 la produzione di acqua ossigenata (H2O2) che verr\u00e0 perossidata per formare un composto colorato la cui densit\u00e0 \u00e8 direttamente proporzionale alla quantit\u00e0 di sostanza presente nel campione. La produzione di H2O2 proviene da molti composti biochimici presenti nel plasma o nel siero, attraverso diversi tipi di reattivi, ma l'ultima reazione di perossidasi \u00e8 uguale per tutti i campioni e appunto per questo \u00e8 definita \"end point\" (\"punto finale\" in inglese).\nDeterminazione del colesterolo.\nPer quanto riguarda il colesterolo, il metodo permette la sola determinazione del colesterolo totale, visto che gli esteri del colesterolo sono idrolizzati, e che successivamente, insieme a quelli non esterificati, verranno ossidati per formare H2O2. Dopo che \u00e8 avvenuta la produzione di H2O2 si ha quindi la sua trasformazione in acqua e complesso chinonico colorato, avvenuta grazie alla reazione del cromogeno specifico per la determinazione e l'enzima perossidasi (POD).\nI campioni di siero o plasma vengono aggiunti al reattivo contenente colesterolo esteri idrolasi, colesterolo ossidasi, perossidasi, acido 3,5-dicloro-2-idrossibenzen-solfonico (DHBS) e 4-aminoantipirina.\nDeterminazione del glucosio.\nAnche per determinare la quantit\u00e0 di glucosio nel sangue e nelle urine si utilizza il test Trinder o GOD-POD. Per effettuarlo sono necessari due enzimi: il GOD (glucosio ossidasi) e il POD (perossidasi). Il primo enzima \u00e8 estratto dall'Aspergillus niger, un genere di funghi della famiglia Trichocomaceae che comprende circa 200 muffe, e catalizza specificamente l'ossidazione del D-glucosio (Glu) formando acido gluconico (un acido aldonico con formula bruta C6 H12 O7) e la produzione stechiometrica di perossido di idrogeno (H2O2), attraverso l'intermedio D-glucono-1,5-lattone che si idrolizza spontaneamente formando cos\u00ec l'acido.\nGlu + O2 + H2O \u2192 Acido gluconico + H2O2\nL' H2O2 viene ridotta ad acqua dal secondo enzima, la POD, un enzima di origine vegetale estratto dall\"'Armoraica rusticona\" o rafano, ossidando il 4-amminofenazone (C13H17N2O) e il fenolo (C6H6O), composto aromatico derivante dal benzene, per formare il chinone pi\u00f9 acqua. Questa sostanza assume una colorazione rossastra la cui intensit\u00e0 \u00e8 proporzionale alla concentrazione di glucosio. \n2H2O2 + fenolo + 4-amminofenazone \u2192 chinone + 4H2O\nPer ottenere informazioni relative la quantit\u00e0 di glucosio del campione si applica la legge di Lambert-Beer che descrive i fenomeni di assorbimento delle radiazioni elettromagnetiche. L'assorbanza \u00e8 correlata alla frazione di energia radiante assorbita dal campione mediante la formula: \nA = \u0190 x d x C\ndove la \u0190 \u00e8 il coefficiente di estinzione molare (mM^-1 x cm^-1), d \u00e8 il cammino ottico della soluzione (cm) e la C \u00e8 la concentrazione del soluto (mM). La determinazione della quantit\u00e0 di glucosio mediante il metodo GOD-POD \u00e8 utilizzata nei sistemi di analisi automatizzata che consentono di analizzare in successione numerosi campioni. I valori normali di glucosio nel sangue sono tra i 76 e i 110 mg/dl mentre valori oltre i 200 mg/dl sono da considerarsi sintomi del diabete. (In condizioni di digiuno)."}
{"id": "1161613", "revid": "1924342", "url": "https://it.wikipedia.org/wiki?curid=1161613", "title": "Black Dog (singolo)", "text": "Black Dog \u00e8 una canzone della rock band inglese Led Zeppelin, contenuta nel loro quarto album \"Led Zeppelin IV\", pubblicato nel 1971.\nFu anche venduto come singolo negli Stati Uniti ed in Australia, accompagnato sul lato B da \"Misty Mountain Hop\".\nSecondo la sociologa musicale Deena Weinstein il brano \u00e8 uno dei pi\u00f9 riconoscibili tra quelli del gruppo.\nIspirazione e registrazione.\nJohn Paul Jones, il bassista dei Led Zeppelin, a cui \u00e8 attribuita la composizione del riff principale, voleva scrivere una canzone con un riff ed un ritmo complessi. In un'intervista, Jones ha spiegato che il gruppo ebbe non poche difficolt\u00e0 nello scrivere la canzone, specialmente per il riff.\nIl titolo della canzone si riferisce ad un labrador retriever nero che vagava attorno agli studi di Headley Grange durante la registrazione dell'album. Il cane non ha nulla a che fare con il testo della canzone, che parla del disperato desiderio per l'amore di una donna e della felicit\u00e0 che da esso ne deriva. Riguardo a ci\u00f2, Plant ha pi\u00f9 tardi detto: \nCostruita attorno ad una dinamica \"botta e risposta\" tra il cantante e la band, i versi iniziali e finali cantati a cappella furono ispirati dalla canzone \"Oh Well\" di Fleetwood Mac (1969). La canzone fu poi ripresa e suonata da Jimmy Page e The Black Crowes nel loro tour del 1999 e inclusa nell'album \"Live at Greek\".\nInizialmente Jones voleva registrare la canzone in un tempo di 3/16, ma poi si accorse che sarebbe stato troppo difficile riprodurla dal vivo.\nDurante le esibizioni dal vivo Bonham ha eliminato le variazioni del ritmo a 5/4, in modo tale da permettere a Plant e al gruppo di poter essere ben sincronizzati. Durante l'ascolto del brano, se si alza il volume dello stereo a dovere, si pu\u00f2 sentire Bonham che d\u00e0 il ritmo battendo le bacchette ogni volta che si sta per ripetere il riff. Page ha fatto riferimento a ci\u00f2 durante un'intervista per la rivista \"Guitar World\" nel 1993:\nPage ha dichiarato di aver ottenuto quel particolare suono dalla chitarra collegandola prima ad una D. I. Box e poi ad un canale per microfono, utilizzando l'amplificatore del microfono del mixer per ottenere la distorsione. L'assolo del chitarrista fu costruito su quattro fill di Gibson Les Paul sovraincisi.\nEsibizioni dal vivo.\n\"Black Dog\" divent\u00f2 presto una delle canzoni preferite dai fan della band nei loro concerti dal vivo, dopo la prima volta in cui fu suonata, il 5 marzo 1971 all'Ulster Hall di Belfast, in cui fu eseguita per la prima volta anche \"Stairway to Heaven\". Fu riproposta in ogni tour successivo fino al 1973. Nel '75 fu inserita in un medley assieme a \"Whole Lotta Love\", ma fu usata pochissimo nel tour della band negli Stati Uniti (1977). Fu ripresa per il Knebworth Festival del 1979 ed il tour europeo del 1980.\nUn brevissimo pezzo di \"Black Dog\" fu genialmente inserito a circa 10 minuti dell'esecuzione live di \"Kashmir\", durante il concerto \"No Quarter - Jimmy Page and Robert Plant Unledded -\" del 1994.\nPubblicazioni.\n1971: singolo su 45 giri \n1971 45 giri \"radio edit\" \n1971: singolo su 45 giri \n1971: singolo su 45 giri \n1973: singolo su 45 giri "}
{"id": "1161615", "revid": "1494169", "url": "https://it.wikipedia.org/wiki?curid=1161615", "title": "Uomini d'onore", "text": ""}
{"id": "1161618", "revid": "118553532", "url": "https://it.wikipedia.org/wiki?curid=1161618", "title": "Kumrovec", "text": "Kumrovec \u00e8 un comune croato dello Zagorje al confine con la Slovenia, bagnato dal fiume Sutla lungo il confine.\nMentre il territorio comunale \u00e8 abitato da 1.854 persone, il centro urbano conta appena 304 persone.\nQuesto comune \u00e8 famoso soprattutto per essere la citt\u00e0 natale di Josip Broz Tito."}
{"id": "1161631", "revid": "1632387", "url": "https://it.wikipedia.org/wiki?curid=1161631", "title": "Armadio", "text": "L'armadio \u00e8 un mobile a ripiani, munito di ante e spesso di cassetti, chiuso da uno o pi\u00f9 sportelli, usato per riporvi soprattutto abiti ma anche altri oggetti.\nStoria.\nL'armadio a sportelli era gi\u00e0 utilizzato in et\u00e0 ellenistica e fu adottato pi\u00f9 tardi dai Romani che, da \"arma\", coniarono il termine \"arm\u00e0rium\": luogo per tenere le armi, anche se non \u00e8 possibile dedurne categoricamente che in origine servisse unicamente a questo scopo perch\u00e9 gi\u00e0 allora vi si riponevano anche rotoli di papiro e codici. Passato qualche secolo dopo nel volgare come \"armario\", di solito era scavato nei muri o nella roccia ed era ben sprangato; come arredo fu usato nei monasteri e nelle chiese dell'Europa alto-medievale. Nel XIV secolo compaiono gli armadi veri e propri, con apertura a due ante, dei quali nella cappella di Santa Maria all'Arena a Padova si conserva un esemplare in stile gotico. Nel Rinascimento diverranno sempre pi\u00f9 diffusi in tutte le classi sociali e verranno impreziositi da ricchi intarsi sui due battenti, oltre ad accogliere i motivi ornamentali dell'architettura del tempo.\nNel Cinquecento il mobile assumer\u00e0 definitivamente l'aspetto verticale atto a contenere libri e carte di un mercante o di uno studioso, e circa cento anni dopo gli verr\u00e0 aggiunta una cimasa intagliata, e la falegnameria si distaccher\u00e0 dalla architettura realizzando cos\u00ec prodotti dalle forme autonome (che influir\u00e0 moltissimo sullo stile del XVIII secolo, caratterizzato dalla famosa linea \"mossa\" settecentesca), oltre a varie decorazioni nei diversi paesi d'Europa. In Germania e nei Paesi Bassi acquisir\u00e0 un aspetto imponente e la facciata verr\u00e0 arricchita da pannelli scolpiti \"a punta di diamante\", mentre in Francia sar\u00e0 abbellito da applicazioni ed ornamenti metallici.\nDopo il periodo dell'Impero, durante il quale venne ripristinata la sagoma rettilinea, per tutto l'Ottocento rimarr\u00e0 diffuso l'armadio rinascimentale, mentre al giorno d'oggi si tende a sostituire questo stile ad uno con una linea pi\u00f9 semplificata e modulare, meno appariscente e pi\u00f9 funzionale.\nDescrizione.\nNe esistono di diversi tipi: l'armadio a specchio, che ha come anta uno specchio; quello a tre luci, con tre ante a specchio; quello cosiddetto farmaceutico, contenente medicine e materiale di medicazione. L'armadio a muro \u00e8 ricavato da un vano nel muro incassato nella parete; quello definito frigorifero \u00e8 una grande cella frigorifera usata per contenere alimenti, al cui interno la temperatura \u00e8 mantenuta con serpentine a parete, dentro le quali circola una soluzione salina con un basso punto di congelamento, chiamata salamoia, tenuta a temperatura costante da un impianto frigorifero.\nAltri significati.\nL'armadio elettrico \u00e8 una costruzione metallica che contiene apparecchiature elettriche e i loro collegamenti. La differenza con il quadro elettrico \u00e8 dovuta al fatto che di solito non consente il comando dall'esterno e perch\u00e9 ha funzioni prevalentemente protettive.\nL'armadio telefonico (conosciuto anche come \"testarmadio\") \u00e8 anch'esso una struttura di metallo che contiene i terminali elettrici sia delle linee telefoniche di distribuzione di un caseggiato, sia quelli dei cavi di raccordo verso la centrale telefonica connessi fra loro da punti di saldatura o \"ponticelli\" metallici di giunzione.\nArmadio indica anche un individuo particolarmente forte o robusto, che abbia esperienza nel bodybuilding o in altre forme di allenamenti intensivi simili, oltre che a essere generalmente molto forte fisicamente. Nei film e nelle opere di finzione in generale gli scagnozzi dei malvagi di turno sono rappresentati in questo modo. Esempio di \"armadio\" pu\u00f2 essere un buttafuori o un praticante di boxe."}
{"id": "1161642", "revid": "2161151", "url": "https://it.wikipedia.org/wiki?curid=1161642", "title": "Principio di Huygens-Fresnel", "text": "Il principio di Huygens-Fresnel, o pi\u00f9 semplicemente principio di Huygens (dal nome del fisico olandese Christiaan Huygens), \u00e8 un metodo di analisi applicato ai problemi di propagazione delle onde.\nIn ottica ondulatoria esso ha la seguente formulazione:\n\"Ogni elemento d\u03a3 di un fronte d'onda \u03a3 si pu\u00f2 considerare formalmente come una sorgente secondaria di onde sferiche in fase con la primaria e di ampiezza proporzionale a quella dell'onda primaria e all'area d\u03a3. La perturbazione prodotta in un punto dello spazio si pu\u00f2 sempre ottenere come sovrapposizione di tutte le onde sferiche secondarie che raggiungono quel punto\".\nIl principio espresso costituisce uno strumento di calcolo molto utile, in quanto consente di determinare direttamente il fronte d'onda ad un certo istante una volta noto quello ad un qualsiasi istante precedente (o successivo). Il calcolo della figura di interferenza prodotta dall'inviluppo delle onde sferiche secondarie \u00e8 possibile sia quando l'onda si propaga liberamente, sia quando essa viene limitata da un ostacolo impenetrabile ed \u00e8 pertanto utilizzabile nella determinazione degli effetti di diffrazione prodotti da una radiazione, visibili su uno schermo.\nDescrizione.\nData una sorgente (S) generante un'onda sferica nello spazio, ogni punto del fronte d'onda primario si comporta come sorgente secondaria generando altre onde con le stesse caratteristiche dell'onda primaria (lunghezza d'onda, frequenza, velocit\u00e0) se non vi \u00e8 un cambio di mezzo (in tal caso la lunghezza d'onda e la velocit\u00e0 si adatteranno al cambio di mezzo); la sovrapposizione di queste onde secondarie genera altri fronti d'onda, detti secondari che a loro volta ne produrranno degli altri determinando l'espansione dell'onda. N.B. Il fronte d'onda nuovo da considerarsi \u00e8 ovviamente la linea nera in grassetto. (Lo schermo in questo caso non ci interessa.)\nPrecisazioni.\nLe sorgenti elementari di radiazione poste sul fronte d'onda producono onde sferiche, ma \u00e8 evidente che tali perturbazioni debbano essere in un certo qual modo proiettate nella direzione di propagazione dell'onda primaria. Questo fatto \u00e8 preso in considerazione dal cosiddetto \"fattore di obliquit\u00e0\", che modula l'ampiezza dell'onda sferica in funzione dell'angolo \u03b8 individuato dal versore di propagazione della primaria e da quello che congiunge il centro di emissione con il punto dello spazio \"P\" in cui si intende valutare il campo\nil principio di Huygens-Fresnel per il campo risultante si pu\u00f2 dunque esprimere matematicamente, in termini fasoriali, nella seguente forma\ndove \"k\" \u00e8 il modulo del vettore d'onda della primaria, \"r\" la distanza che separa il generico punto del fronte d'onda con \"P\" e \"u0\" l'ampiezza della primaria sul fronte d'onda; la costante a moltiplicare \"(i\u03bb)-1\", in cui \"\u03bb\" \u00e8 la lunghezza d'onda, deriva dall'imposizione delle condizioni di radiazione all'infinito.\nInterpretazione fisica secondo Feynman.\nEsiste una spiegazione fisica del principio di Huygens, qui indicata solo a livello qualitativo, descritta da Richard Feynman.\nSi immagini, ad esempio, di avere uno schermo opaco con una singola fenditura, su cui incide un'onda piana monocromatica. Secondo il principio di Huygens, il fronte d'onda che si propaga oltre tale fenditura \u00e8 dovuto all'interferenza creata esclusivamente dai punti nella fenditura, sorgenti secondarie di onde sferiche. Questo fenomeno \u00e8 interpretabile anche come segue. L'onda incidente sullo schermo opaco \u00e8 assorbita dagli elettroni presenti sullo schermo. Essi entrano in oscillazione e, di conseguenza, emettono onde elettromagnetiche principalmente alla stessa frequenza con cui oscillano. Si trova che l'effetto dovuto alla somma di tutti i contributi di tali onde coincide con quello ottenuto considerando come sorgenti unicamente i punti della fenditura.\nImpiego nella soluzione dei problemi di scattering.\nIl principio di Huygens-Fresnel pu\u00f2 essere utilizzato nell'analisi delle situazioni in cui la propagazione dell'onda viene limitata dalla presenza di corpi opachi, in particolare nei problemi di diffrazione oppure, tramite il principio di Babinet, in quelli di diffusione.\nLe ipotesi semplificative che si avanzano nella soluzione dei problemi in cui un'onda incide su uno schermo per poter applicare esclusivamente questo risultato, senza far ricorso ad altre tecniche quali simulazioni numeriche, riguardano il valore del campo appena oltre lo schermo, che viene assunto nullo, e sulle porzioni delle superfici d'onda che si avrebbero in assenza dell'ostacolo in concomitanza delle fessure (si veda la figura a lato), dove si ipotizza che il campo effettivo assuma lo stesso valore di quello incidente. In realt\u00e0, le due ipotesi valgono soltanto approssimativamente e limitatamente a fessure di dimensioni sufficientemente estese rispetto alla lunghezza d'onda: basti pensare che se, ad esempio, valesse la prima si avrebbe una discontinuit\u00e0 nel valore del campo in prossimit\u00e0 del bordo delle aperture. Quello che si produce, appena al di l\u00e0 del bordo, \u00e8 un'onda evanescente che si propaga sulla superficie dello schermo ma che tende a smorzarsi piuttosto rapidamente; analogamente, il valore del campo vicino al bordo si discoster\u00e0 in una certa misura da quello incidente. Tutti questi fenomeni si possono per\u00f2 ignorare per lunghezze d'onda molto piccole rispetto alle dimensioni dei fori.\nIl principio di Huygens-Fresnel viene applicato integrando su una superficie che comprende tutto lo schermo e le succitate porzioni: per le ipotesi fatte, il primo contributo \u00e8 nullo, mentre il secondo \u00e8 noto una volta che si conoscono i dettagli del campo incidente.\nMassimi e minimi di interferenza.\nSi consideri il caso semplice di diffrazione attraverso una fenditura, e si supponga di voler calcolare in quali punti dello spazio si rileva interferenza distruttiva. Per il principio di Huygens-Fresnel, il problema si riduce a quello di valutare in che modo si sovrappongono le onde sferiche prodotte dai punti della fenditura investiti dal campo. Una generica coppia di queste onde interferisce distruttivamente quando la differenza di cammino ottico \u00e8 pari a met\u00e0 della lunghezza d'onda, corrispondente a una differenza di fase di 180\u00b0; in maniera analoga si deduce che una terna di sorgenti d\u00e0 luogo ad un nullo di campo ove le radiazioni da esse prodotte si sovrappongono con differenze di cammino ottico pari a un terzo della lunghezza d'onda.\nTanto per fissare le idee, si assuma di trovarsi in una situazione bidimensionale in cui la fessura si riduce ad un segmento entro il quale il campo \u00e8 costante: se la fessura \u00e8 ampia esattamente una lunghezza d'onda, ad ogni punto della fessura corrisponder\u00e0 uno e un solo punto che dista da esso esattamente mezza lunghezza d'onda. La differenza di cammino ottico che intercorre tra le onde prodotte da quei due radiatori elementari in un punto situato al di l\u00e0 dello schermo, a grande distanza dall'apertura e in posizione perfettamente centrale rispetto a quest'ultima sar\u00e0 esattamente pari a met\u00e0 della lunghezza d'onda: le due onde interferiranno distruttivamente. Essendo questo valido per ogni generica coppia di punti, sulla bisettrice della fessura si osserver\u00e0 quindi un nullo di intensit\u00e0, in perfetta contraddizione con le leggi dell'ottica geometrica. Nel caso tridimensionale, si otterr\u00e0 un effetto del genere qualora la fessura abbia la forma di un esagono regolare di lato pari a un terzo della lunghezza d'onda (sempre se il campo \u00e8 uniforme all'interno del foro)."}
{"id": "1161643", "revid": "1632387", "url": "https://it.wikipedia.org/wiki?curid=1161643", "title": "Jaktens Tid", "text": "Jaktens Tid \u00e8 il secondo album del gruppo musicale finlandese Finntroll, pubblicato nel 2001 dalla Spinefarm."}
{"id": "1161654", "revid": "841827", "url": "https://it.wikipedia.org/wiki?curid=1161654", "title": "Francesco Savini", "text": "Le sue indagini, condotte ad ampio raggio, riguardarono anche la storia giuridica, la storia dell'arte e la linguistica con particolare riferimento al dialetto abruzzese. A lui \u00e8 oggi intitolato il Museo archeologico Francesco Savini nella citt\u00e0 di Teramo e la scuola media Francesco Savini, sempre nella citt\u00e0 di Teramo.\nBiografia.\nNacque da Domenico (1810 - 1889) e Rosa Rozzi (1827 - ?), da una ricca famiglia della borghesia agraria teramana. La nonna paterna Barbara Palma era sorella dello storico teramano Nicola.\nAl centro del suo interesse fu la storia medievale e l'area geografica alla quale rivolse la sua attenzione fu l'Abruzzo teramano, sempre considerato in relazione ai pi\u00f9 ampi contesti politico-amministrativi nei quali di volta in volta quel territorio venne a trovarsi. Grazie ai notevoli mezzi economici che aveva a disposizione pot\u00e9 autofinanziare ambiziosi programmi di ricerca e pubblicazioni, sempre affidate a tipografi scelti tra i migliori d'Italia, come i romani Forzani prima e Bardi poi, entrambi tipografi del Senato, o i fiorentini Ricci e Barbera. La bibliografia dei suoi scritti \u00e8 imponente e conta pi\u00f9 di 160 tra volumi, saggi e articoli, prodotti nell'arco di circa sessant'anni.\nDal 1950 le sue spoglie sono state traslate nel mausoleo a lui dedicato, sito all'interno della chiesa di San Domenico in Teramo.\nLa formazione.\nAveva percorso l'itinerario formativo in solitudine, con insegnanti privati, e senza alcuna preoccupazione di conseguire titoli di studio ufficiali. L'interesse per la ricerca storica sembra essere sorta in lui all'inizio degli anni Settanta dell'Ottocento. Dopo un periodo di preparazione inizi\u00f2 a pubblicare nel 1881 quando era poco pi\u00f9 che trentacinquenne. A questa data infatti dette alle stampe il suo primo volume su \"I signori di Melatino\", (Firenze, Ricci, 1881, pp.\u00a0XI-426 con numerose illustrazioni), dopo il quale continu\u00f2 a scrivere, in proprio o per varie riviste, con grande regolarit\u00e0 fin quasi al compimento dei novant'anni.\nVasta diffusione ebbero i suoi scritti che furono letti e citati da Gaetano Salvemini, dal gesuita Pietro Tacchi Venturi, che di lui scrisse su La Civilt\u00e0 Cattolica, e, soprattutto, da Benedetto Croce che \u201cin uno dei volumi della Letteratura della Nuova Italia... guard\u00f2 con attenzione a Francesco Savini, e lo pose accanto ad altri autori di opere dedicate all'Abruzzo medievale\u201d, ma con un apprezzamento tutto particolare \u201cper l'attenzione, - ricorda Ludovico Gatto - la continuit\u00e0, la grande messe di produzione, la variet\u00e0 degli intenti molteplici nella loro unit\u00e0, con cui lungo un intero sessantennio si accost\u00f2 alle vicende abruzzesi e segnatamente alle teramane\u201d. Lo stesso Croce, con lo pseudonimo di Don Ferrante, lo recens\u00ec pi\u00f9 volte sul periodico \u201cNapoli nobilissima\u201d.\nSavini archivista e bibliografo.\nNotevole l'impegno profuso dall'autore nel campo della bibliografia e dell'archivistica.\nSavini riserv\u00f2 infatti speciale cura alla pubblicazione dei pi\u00f9 significativi documenti di volta in volta recuperati negli archivi da lui visitati. \nQuando nel 1905 don Giovanni Muzj, giovane responsabile dell'archivio diocesano di Teramo, riscopr\u00ec il perduto Cartulario della chiesa aprutina, a lui si rivolse per lo studio del documento. Cinque anni impieg\u00f2 Savini per trascrivere e commentare quella importante raccolta di documenti altomedievali (datati dall'876 al 1178), studio che gli procur\u00f2 apprezzamento e notoriet\u00e0 fra l'intera comunit\u00e0 degli storici italiani ed europei.\nSavini trascrisse e comment\u00f2 numerosi documenti civili e religiosi, dagli Statuti teramani del 1440, al Liber Censualis del Capitolo aprutino, ai documenti del Monastero di San Giovanni, e a tutti gli altri rinvenuti non solo presso gli archivi locali ma anche presso l'Archivio Segreto Vaticano e l'Archivio dell'Abbazia di Montecassino.\nSavini archeologo.\nL'attivit\u00e0 di Savini non si limit\u00f2 alla ricerca archivistica. Fu presidente della Commissione provinciale per la tutela dei monumenti fin dal 1908, anno di istituzione di questo importante organo dello Stato. Si interess\u00f2 di tutti gli scavi effettuati in Provincia di Teramo tra la fine dell'800 e la fine degli anni Trenta. Studi\u00f2 soprattutto il Teatro e l'Anfiteatro romani e, per primo, identific\u00f2 correttamente i resti dei due edifici che in precedenza, sulla scia del Campano, erano stati scambiati l'uno per l'altro; studi\u00f2 la \u201cDomus\u201d romana rinvenuta proprio sotto il suo palazzo e riport\u00f2 alla luce il \u201cMosaico del leone\u201d, poi divenuto una delle immagini pi\u00f9 rappresentative dell'Abruzzo e di Teramo in particolare. Segu\u00ec personalmente gli scavi sull'area dell'Antica cattedrale di Santa Maria Aprutiensis, \u201ccostruita sulla casa \u2013 scrive don Giulio Di Francesco \u2013 dove a Teramo si era formata la prima comunit\u00e0 cristiana\u201d.\nI restauri delle chiese.\nNel corso della sua vasta e multiforme attivit\u00e0 si occup\u00f2 dei restauri di tre importanti Chiese teramane: la Chiesa e Convento della Madonna delle Grazie (1900), il Duomo di Teramo (1926), la chiesa di San Domenico (1931). In tutte queste situazioni Savini si trov\u00f2 coinvolto in accese polemiche relative ai criteri da seguire. Non va nascosto che a Savini si rimproverano oggi le scelte operate in questi interventi, che furono sostanzialmente distruttivi, a vantaggio non di \u201criscoperte\u201d ma di vere e proprie ricostruzioni del tutto arbitrarie, come evidenzia Francesco Tentarelli in un recente saggio: \nconclude Tentarelli che \nSavini storico.\nResta tuttavia intatto il valore del \u201cSavini storico\u201d: basta scorrere la bibliografia redatta da Raffaele Aurini nel 1958 per il terzo volume del Dizionario della Gente d'Abruzzo, per rendersi conto della variet\u00e0 degli argomenti trattati dal Savini che scrisse di araldica, di numismatica, di dialettologia, di storia dell'arte. Pubblic\u00f2 saggi e articoli su numerose riviste: \u201cRivista storica italiana\u201d; \u201cRivista abruzzese di scienze, lettere ed arti\u201d; \u201cBullettino della Deputazione abruzzese di Storia patria\u201d; \u201cArchivio storico per le province napoletane\u201d; \u201cNotizie degli scavi di antichit\u00e0\u201d; \u201cArchivio storico italiano\u201d, oltre ai numerosi giornali e periodici di ambito locale.\nRuolo pubblico di Francesco Savini.\nDa non trascurare neppure il ruolo pubblico rivestito da Francesco Savini nel corso di una lunghissima esistenza, non tanto come politico, ruolo che certo non gli era molto congeniale quanto come pubblico amministratore, sempre attento ai problemi della sua citt\u00e0. In questo Savini proseguiva una tradizione della propria famiglia, che aveva dato a Teramo tre sindaci, tra i quali il padre (Domenico) ed il nonno (Sigismondo) di Francesco. Fu presidente della Congrega di Carit\u00e0, l'organo che gestiva la sanit\u00e0 pubblica; fu consigliere e assessore comunale e in questa veste si occup\u00f2 della istituzione del Museo civico e della Pinacoteca; difese l'integrit\u00e0 territoriale della Provincia di Teramo prima, nel 1891, di fronte alla soppressione - poi scongiurata - della Prefettura, prevista dalla riforma Crispi e poi, nel 1927, quando invano cerc\u00f2 di impedire lo smembramento del territorio teramano in favore della nuova Provincia di Pescara.\nLo studio dell'opera di Savini.\nPubblicazioni, convegni e giornate di studio, promosse e organizzate dal \u201cCentro abruzzese di ricerche storiche\u201d insieme a una vasta Mostra documentaria, realizzata dalla Biblioteca provinciale Melchiorre D\u00e8lfico di Teramo e dal locale Archivio di Stato, hanno fatto negli anni scorsi il punto sull'opera di Francesco Savini. Si \u00e8 potuto rivisitare e aggiornare la bibliografia degli scritti, anche attraverso la riscoperta di tutta una serie di \u201ccontributi minori\u201d, note e interventi pubblicati sulla stampa locale. Resta invece da raccogliere e sistemare la vastissima bibliografia critica che Raffaele Aurini aggiorn\u00f2 fino al 1956 ma che negli anni successivi si \u00e8 moltiplicata.\nLa citt\u00e0 di Teramo, in ricordo di Savini, gli ha dedicato una strada, realizzata negli anni 70 con gli sventramenti dell'area di piazza del Carmine, e il Museo civico archeologico, allestito nel palazzo Savini.\nScritti.\nPer la consultazione di un pi\u00f9 completo elenco delle opere di Francesco Savini si rimanda a Raffaele Aurini, \"Dizionario bibliografico della gente d'Abruzzo\".\nArticoli e saggi.\nElenco provvisorio:\nBibliografia.\nSterminata \u00e8 la bibliografia critica sull'opera di Francesco Savini. Si riportano solo alcuni titoli ritenuti di maggior rilevanza o ai quali si fa riferimento nella voce qui redatta"}
{"id": "1161659", "revid": "173933", "url": "https://it.wikipedia.org/wiki?curid=1161659", "title": "Need for Speed - Most Wanted", "text": ""}
{"id": "1161670", "revid": "88740", "url": "https://it.wikipedia.org/wiki?curid=1161670", "title": "Nicola di Pskov", "text": "\u00c8 venerato dalla Chiesa ortodossa russa, che lo ricorda il 28 febbraio.\nBiografia.\nNicola \u00e8 famoso per un particolare episodio avvenuto nel 1570. In quell'anno Ivan IV di Russia, dopo aver assediato e fatto strage degli abitanti di Novgorod dopo che alcuni boiardi della citt\u00e0 avevano cercato di tradirlo invocando l'intervento militare del Granducato di Lituania, si stava dirigendo nella citt\u00e0 di Pskov per compiere anche su quest'ultima la propria vendetta. Gli abitanti della citt\u00e0, all'arrivo dello zar, si presentarono in ginocchio avanti alle truppe russe, offrendo a Ivan pane e sale (che nei rituali russi \u00e8 sinonimo di benvenuto). A un tratto, secondo le agiografie del santo, Nicola apparve allo zar gridando allo stesso: \u00abIvanusko, Ivanusko, mangia il nostro pane e sale e non il sangue dei cristiani\u00bb. Detto questo spar\u00ec. Ivan IV, colpito dalle parole del santo e dall'iscrizione su di un'icona della Vergine che aveva letto poco prima di entrare nella citt\u00e0, ordin\u00f2 ai propri Opri\u010dniki di saccheggiare la citt\u00e0 ma di non toccarne gli abitanti. Poi incontr\u00f2 nuovamente Nicola il quale arriv\u00f2 persino a minacciarlo se non avesse ordinato ai suoi soldati di non saccheggiare le chiese. Lo zar, pur avendo riverenza del sant'uomo, non gli diede ascolto e permise l'asportazione delle campane dalla Chiesa della Trinit\u00e0. Durante i lavori per la loro rimozione il cavallo preferito dallo zar mor\u00ec improvvisamente. Colpito dall'avvenimento Ivan si rec\u00f2 nella cella di Nicola, posta proprio sotto la torre campanaria della Cattedrale, per ricevere da lui la benedizione. Il santo gli offr\u00ec allora un pezzo di carne. Quando Ivan afferm\u00f2 che non l'avrebbe toccata perch\u00e9 da buon cristiano non poteva mangiare carne durante il digiuno quaresimale, Nicola gli rispose: \u00ab... tuttavia non ti fai scrupolo di bere sangue\u00bb. Colpito dalle parole del santo, si narra che Ivan diede ordine alle proprie truppe di ritirarsi ad Aleksandrov.\nNicola mor\u00ec il 28 febbraio del 1578, dopo aver seguito negli ultimi tre decenni della propria vita il modello ascetico della Stoltezza in Cristo, i cui seguaci simulando pazzia, vivendo in povert\u00e0 e pregando incessantemente ritenevano di poter prendere parte alla Passione di Ges\u00f9.\nCulto.\nIl suo culto non inizi\u00f2 tuttavia subito dopo la sua morte. Solo nel 1581, durante l'assedio polacco di Pskov, alcuni cittadini sostennero di averlo visto apparire nei cieli sopra la citt\u00e0 assediata, dando di fatto inizio al suo processo di glorificazione. Le sue spoglie furono seppellite nella Cattedrale della Trinit\u00e0, onore fino ad allora concesso solamente ai santi principi di Pskov, Vsevolod e Dovmont."}
{"id": "1161671", "revid": "125091128", "url": "https://it.wikipedia.org/wiki?curid=1161671", "title": "Gough Whitlam", "text": "Nel 1972, dopo 23 anni di opposizione, ha riportato alla guida del governo federale il partito laburista ed \u00e8 stato, suo malgrado, protagonista di una crisi costituzionale che spinse il governatore generale a revocargli il mandato di primo ministro del Commonwealth dell'Australia per affidarlo al capo dell'opposizione liberale. Durante il suo breve governo riusc\u00ec a far approvare dal parlamento un sistema mutualistico universale.\nGli inizi.\nGough Whitlam nacque a Kew, un sobborgo di Melbourne. Suo padre, Fred Whitlam, un impiegato federale che serv\u00ec come avvocato della Corona, si impegn\u00f2 in numerose battaglie per l'affermazione dei diritti umani, esercitando un'influenza notevole sul futuro premier. Whitlam studi\u00f2 alla Knox Grammar School di Sydney e alla Canberra Grammar School, dove divent\u00f2 amico di Francis James. Whitlam studi\u00f2 legge all'Universit\u00e0 di Sydney e durante il secondo conflitto mondiale si arruol\u00f2 come navigatore nella Raaf (l'aviazione militare australiana) con il grado di tenente. Dopo la guerra egli complet\u00f2 gli studi e nel 1947 entr\u00f2 a far parte dell'ordine degli avvocati del Nuovo Galles del Sud.\nWhitlam spos\u00f2 Margaret Dovey, figlia del giudice Bill Dovey, da cui ebbe tre figli e una figlia. La signora Whitlam fu famosa per il suo spirito sardonico, che eguagli\u00f2 quello del marito, per i libri da lei pubblicati e soprattutto per essere stata un'ex campionessa di nuoto. Uno dei suoi tre figli, Nicholas Whitlam, divent\u00f2 un preminente e controverso banchiere. L'altro figlio, Tony Whitlam nel 1993, dopo aver ricoperto per breve tempo la carica di parlamentare, \u00e8 diventato un giudice federale e nel 1994 \u00e8 entrato a far parte della Corte Suprema. Un terzo figlio, Stephen Whitlam, \u00e8 un'ex diplomatico.\nLa carriera politica.\nWhitlam entr\u00f2 di impeto nella vita politica quando il governo laburista di Ben Chifley vinse il referendum che accresceva i poteri del governo federale. Si iscrisse nel partito laburista australiano nel 1945 e nel 1950 si candid\u00f2 per ottenere un seggio nel parlamento del Nuovo Galles del Sud: Per sua fortuna in quell'occasione fu sconfitto. Infatti quando nel 1952 Hubert Lazzarini, rappresentante nel parlamento federale del distretto elettorale di Werriwa, mor\u00ec, Whitlam fu eletto al parlamento federale con le elezioni suppletive del 29 novembre 1952.\nSubito emerse per la sua erudizione, l'eloquenza e la sua incisivit\u00e0, diventando una delle star del firmamento politico laburista. Fu uno dei pochi parlamentari laburisti in gradi di tener testa al premier liberale Robert Menzies.\nErano gli anni del traumatico passaggio all'opposizione durante i quali i pur recenti successi elettorali di Curtin e Chifley apparivano come un lontano miraggio.\nWhitlam ammirava Evatt, che aveva rimpiazzato il defunto Chifley alla guida dell'opposizione laburista, ed era un leale sostenitore della sua leadership, durante la crisi che port\u00f2 alla scissione della destra cattolica del partito la quale dar\u00e0 vita nel 1955 al partito laburista democratico. Nel 1960 dopo aver perso la terza elezione di fila, Evatt si dimise e fu rimpiazzato da Arthur Calwell, mentre Whitlam fu eletto suo vice. Calwell fu vicino a vincere le elezioni del 1961, ma progressivamente perse la parte della sua base elettorale.\nIl partito laburista australiano che era nato per rappresentare gli interessi della classe operaia, gradualmente fini per acquistare l'immagine di un partito di burocrati che rappresentava solo se stesso.\nNelle elezioni del 1963 determinante si rivel\u00f2 l'incidente mediatico occorso al capo dell'opposizione che fu fotografato insieme a Whitlam fuori dall'albergo dove si era riunito lo stato maggiore laburista. Menzies sfrutto l'incidente mediatico descrivendo il partito laburista come una forza politica fatta di uomini senza volto. Whitlam reag\u00ec velocemente a questa sconfitta cercando di riformare il partito ed aprendolo ai contributi della sua base\nNegli anni 60 il legame di Whitlam con il capo del partito Calwell e l'ala destra del partito fu difficile. Whitlam si oppose ad alcuni punti programmatici del suo partito, quali la nazionalizzazione dell'industria, il rifiuto dell'aiuto statale alle scuole confessionali, e la politica dell'Australia bianca. Nel 1966 il partito laburista lo espulse per il suo appoggio dato al governo conservatore sul tema degli aiuti alle scuole private.\nNel gennaio 1966, Menzies finalmente si ritir\u00f2 dalla vita politica dopo aver guidato il governo per ben 17 anni di seguito. Il suo successore Harold Holt, guid\u00f2 la coalizione di centrodestra alle elezioni di novembre grazie al suo appoggio all'impegno americano nel Vietnam. Dopo questa sconfitta elettorale Calwell, agli inizi del 1967, si dimise dalla guida del partito e Whitlam divenne il nuovo capo dell'opposizione.\nLeader dell'opposizione.\nWhitlam si mise subito al lavoro per svecchiare l'immagine dell'ALP (partito Laburista Australiano), abbandon\u00f2 la politica dell'Australia bianca non si oppose agli aiuti statali e cerc\u00f2 di dare del partito un'immagine intellettuale e liberal, rescindendo il legame con il puritanesimo bigotto di una parte della classe lavoratrice e avvicinandosi alle aspirazioni della classe media.\nSeppe sfruttare le potenzialit\u00e0 del mezzo televisivo e nelle elezioni del 1969 perse per soli 4 seggi. Con la scomparsa di Holt i Liberali si dilaniarono in diatribe interne. L'ascesa di McMahon alla guida dei liberali e del governo offrirono un'ottima opportunit\u00e0 per i laburisti di Whitlam che sfrutto la sua brillante oratoria per mettere in difficolt\u00e0 il premier. La promessa del leader laburista, di creare in campo sanitario un sistema mutualistico universale incontr\u00f2 il favore dell'opinione pubblica. Per uscire dall'angolo McMahon critic\u00f2 aspramente l'ipotesi, formulata dal capo dell'opposizione laburista, di un riconoscimento della Cina comunista. Dopo che il Presidente degli Stati Uniti Nixon annunci\u00f2 nel 1972 una sua visita ufficiale a Pechino queste critiche colpiranno come un boomerang il premier australiano. La sua reputazione di efficiente economista venne messa a dura prova dall'alta inflazione mentre a causa del suo timbro vocale e della scarsa oratoria fu sovrastato nei dibattiti televisivi da Whitllam. La stessa stampa conservatrice, che in teoria avrebbe dovuto sostenere McMahon, lo ridicolizz\u00f2.\nA questo punto a McMahon saltarono i nervi, e nel dicembre del 1972 condusse una campagna elettorale talmente inefficace che verr\u00e0 umiliato dalla stampa. Cos\u00ec le elezioni del 1972 passarono alla storia come le prime vinte dai laburisti dal 1946.\nIl Governo Whitlam.\nIl governo laburista, formato per lo pi\u00f9 da veterani del secondo conflitto mondiale, si trov\u00f2 di fronte ad un senato ostile. Infatti all'epoca le elezioni del senato e della camera non erano sincronizzate (met\u00e0 del senato era stato eletto due anni prima e l'altra meta cinque anni prima). Pertanto quando Whitlam si insedi\u00f2 come premier la coalizione conservatrice, formata dai liberali, nazionalisti (gli ex agrari) e dai laburisti democratici, controllava ancora il senato.\nA dispetto della difficile situazione parlamentare, Whitlam intraprese un massiccio programma di riforme tra i quali i pi\u00f9 degni di nota sono l'estensione del sistema educativo statale, l'istituzione di una assicurazione medica pubblica universale, la riduzione delle tariffe doganali l'archiviazione delle ultime vestigia della politica dell'Australia Bianca ecc.\nIl Senato si oppose risolutamente alla sei leggi riuscendo a rigettarne due.\nIl sistema australiano prevedeva la doppia dissoluzione delle camere, ma il premier decise di indire le elezioni solamente nel maggio del 1974. Queste elezioni furono nuovamente vinte da Whitlam, il quale per\u00f2 vide ridursi la sua maggioranza alla camera bassa e non riusc\u00ec a conquistare per due soli seggi il senato.\nNel suo secondo mandato, il governo laburista prosegu\u00ec nel suo cammino riformista ma fu imbrigliato in una serie di controversie e di scandali. Uno dei due senatori indipendenti si un\u00ec all'opposizione liberale regalandogli la maggioranza.\nI contrasti con il Senato culminarono con la bocciatura della legge finanziaria presentata dal governo. A quel punto il primo ministro avrebbe dovuto indire nuove elezioni ma invece prefer\u00ec andare avanti confidando nell'appoggio della parte pi\u00f9 moderata della maggioranza liberale al senato. Questa decisione spinse il capo dell'opposizione liberale, Fraser a chiedere al Governatore generale Kerr la revoca del mandato al premier. Dopo aver consultato il capo della Corte Suprema Australiana il Governatore Kerr nel novembre del 1975 decise di revocare d'autorit\u00e0 la nomina del Premier e di nominare al suo posto proprio il capo dell'opposizione Fraser il quale convoc\u00f2 nuove elezioni. Questa decisione era costituzionalmente dubbia e provoc\u00f2 la reazione negativa dei sindacati ma, grazie anche all'appoggio della stampa, che si era disillusa sul governo laburista, la coalizione conservatrice guidata da Fraser vinse le elezioni.\nWhitlam continu\u00f2 a combattere fino alle elezioni del 1977 quando fu nuovamente sconfitto e si dimise dal parlamento nel 1978. Nel 1983 con il ritorno dei laburisti al governo l'ex premier fu nominato ambasciatore all'Unesco dove esercit\u00f2 una notevole impressione sugli altri delegati.\nWhitlam nel 1999 si spese insieme al suo vecchio avversario Fraser per il successo del referendum che mirava a far dell'Australia una repubblica. Fu un sostenitore dei governi laburisti di Hawke e di Keating. Nel 1996 egli critic\u00f2 sia il governo conservatore di John Howard, che il nuovo leader dell'opposizione laburista.\nL'eredit\u00e0.\nGli storici concordano che il suo governo naufrag\u00f2 a causa del suo autoritarismo e degli scandali finanziari che colpirono membri dell'esecutivo. Il suo coraggioso programma riformista non teneva in debito conto la maggioranza conservatrice nella camera alta. In questo mostr\u00f2 una scarsa sensibilit\u00e0 politica e democratica, anche se la sua rimozione da parte del governatore generale \u00e8 difficilmente giustificabile e incontr\u00f2 le critiche di vari esponenti conservatori come l'ex premier Gorton."}
{"id": "1161673", "revid": "287204", "url": "https://it.wikipedia.org/wiki?curid=1161673", "title": "Campionati mondiali di canoa/kayak slalom 1993", "text": "I XXIII Campionati mondiali di canoa/kayak di slalom si sono svolti a Mezzana (Italia).\n\u00c8 stata la prima edizione in cui Repubblica Ceca e Slovacchia hanno gareggiato come nazioni indipendenti dopo la dissoluzione della Cecoslovacchia.\nLa settimana precedente a Caldes sullo stesso torrente Noce si erano tenute le prove di canoa discesa."}
{"id": "1161676", "revid": "486946", "url": "https://it.wikipedia.org/wiki?curid=1161676", "title": "Campionati mondiali di canoa/kayak fluviale 1993", "text": ""}
{"id": "1161682", "revid": "1318658", "url": "https://it.wikipedia.org/wiki?curid=1161682", "title": "Mauro Maur", "text": "Biografia.\nPrima tromba all'Orchestra del Teatro dell'Opera di Roma dal 1985 al 2010, si diploma giovanissimo a Trieste e nel 1975 supera il concorso d'ammissione al Conservatorio Nazionale Superiore di Parigi dove si perfeziona con Pierre Thibaud. Ancora allievo del Conservatorio vince l'audizione per prima tromba all'Orchestra Nazionale di Tolosa (diretto da Michel Plasson), con la quale effettuer\u00e0 tourn\u00e9e negli Stati Uniti, in Canada, Austria, Germania e Italia. Inizia in Francia, a 18 anni, ad essere richiesto come solista dai celebri organisti, da orchestre da camera, ad essere presente nei maggiori festival. Compie un ciclo di studi alla Northwestern University di Chicago con A. Herseth, V. Cichowicz, A. Jacobs.\nVince la Medaglia d'oro al Concorso Internazionale di Tolone nel 1981, il Premier Prix all'unanimit\u00e0 al Concorso del Conservatoire de Paris nel 1982, i Concorsi di Lilla (Francia), dell'Opera di Roma, del S.Carlo di Napoli, all'Accademia Nazionale di Santa Cecilia (Italia). Suona nelle pi\u00f9 importanti sale da concerto del mondo: Carnegie Hall di New York, Lincoln Center di N.Y., Hollywood Bowl di L.A., Boston Symphony Hall, The Great Hall of The People di Pechino (Cina), National Center for The Performing Arts (Cina), Seul Art Center (Corea), SOTA Arts Center (Singapore), Suntory Hall di Tokyo, Opera di Dresda (Germania), Hercules Salle di Monaco di Baviera (Germania), Festspiele Salisburgo (Austria), Vienna Festspielhause (Austria), Salle Pleyel di Parigi, Megaron Athens (Grecia), Nuovo Auditorium di Santa Cecilia a Roma, Teatro La Fenice di Venezia, Teatro alla Scala di Milano ed altre, interpretando i concerti di Tartini, Albinoni, Haydn, Hummel, Telemann, Morricone, Piccioni, Rota, Jolivet.\nMauro Maur ha ricevuto il Premio Oder 2008 alla Carriera e nel 2009 gli \u00e8 stato conferito il prestigioso Sigillo Trecentesco, la massima onorificenza della citt\u00e0 di Trieste.\nMauro Maur \u00e8 stato insignito, su proposta del Presidente del Consiglio dei Ministri, della distinzione onorifica di Cavaliere dell'Ordine al merito della Repubblica Italiana e di Ufficiale dell'Ordine al merito della Repubblica Italiana.\nCollaborazioni.\nCollabora con famose orchestre francesi (Orchestre de l'Op\u00e9ra, Orchestre National de France, Orchestre de Radio-France) con prestigiosi gruppi come l'Ars Nova, Les Solistes de France, l'Ircam,la Budapest Chamber Orchestra, il Nuovo Quartetto Italiano, con grandi solisti quali Hendricks, Andr\u00e9 Isoir, Pierre Thibaud, Valdambrini, Scott e diretto da grandi maestri come Riccardo Muti, Leonard Bernstein, Seiji Ozawa, Pierre Boulez, Carlo Maria Giulini, Giuseppe Sinopoli, Lorin Maazel. Prosegue una carriera internazionale con versatilit\u00e0 straordinaria che gli permette di suonare a fianco di Gloria Gaynor, Pl\u00e1cido Domingo e I Solisti Veneti di Claudio Scimone.\nMauro Maur \u00e8 nella Faculty della \u201cYOA Orchestra of the Americas\". Ha tenuto masterclass al prestigioso Conservatorio di Mosca, alla McGill University in Canada, ai Conservatori di Palermo, Firenze, Roma. Ha insegnato ai corsi internazionali del Festival di Riva del Garda. \u00c8 stato docente per il Biennio Superiore al Conservatorio di Santa Cecilia di Roma.\nMauro Maur \u00e8 stato presente varie volte in trasmissioni televisive popolari (\"Maurizio Costanzo Show\", \"Tappeto Volante\", \"La Notte di Marzullo\"), radiofoniche, ha registrato con la BMG Ariola, RCA, Sony Columbia, Denon e RTHK di Hong Kong.\nCreazioni.\nGrandi compositori hanno dedicato alcune loro musiche a Mauro Maur: Ennio Morricone, Andrea Morricone, Mik\u012bs Theod\u014drak\u012bs, Sylvano Bussotti, Clementi, Roman Vlad, Lucia Ronchetti, James Dashow, Flavio Emilio Scogna, De Rossi Re e altri. Nella musica per il cinema e la televisione Mauro Maur \u00e8 presente in pi\u00f9 di 100 film le cui colonne sonore sono state composte da Morricone, Nicola Piovani, Riz Ortolani, Jerry Goldsmith, Georges Delerue, Bruno Zambrini.\nMauro Maur ha collaborato per pi\u00f9 di 18 anni con Ennio Morricone, il quale ha dedicato a Mauro Maur molti assoli dei suoi film e anche il suo concerto per tromba e orchestra \"Ut\".\nL'amicizia che legava Mauro Maur a Giulietta Masina e Federico Fellini ha fatto s\u00ec che il solista Mauro Maur abbia suonato ai funerali di entrambi i grandi artisti. Giulietta Masina aveva lasciato una lettera nella quale chiedeva a Mauro Maur, \"la sua tromba\", di suonare L' \"Improvviso dell'Angelo\" di Nino Rota per i suoi Funerali."}
{"id": "1161683", "revid": "125359333", "url": "https://it.wikipedia.org/wiki?curid=1161683", "title": "Pietro Ebner", "text": "Biografia.\nNacque a Ceraso nel 1904, figlio di Francesco, notaio e avvocato, e di Teresa Giordano. Comp\u00ec i suoi studi liceali al \"Liceo Ginnasio Giambattista Vico di Nocera Inferiore proseguendoli poi all'Universit\u00e0 di Napoli dove, il 6 luglio 1928, consegu\u00ec la Laurea in Medicina discutendo una tesi di chimica biologica.\nInizi\u00f2 nel 1930 la professione di medico a San Giacomo Filippo in provincia di Sondrio, frequentando al contempo l'Universit\u00e0 di Milano dove ricev\u00e9, il 10 gennaio 1933, la specializzazione in Pediatria.\nRisalgono al 1930 le prime collaborazioni a varie riviste di argomento medico come la \"Rivista medica\", \"La medicina pratica\", \"La medicina italiana\".\nRitornato nel Cilento nel 1936, esercit\u00f2 sempre la professione di medico condotto, prima a Casal Velino (per due anni) e poi, fino al collocamento a riposo, a Ceraso.\nLo studioso.\nPer tutta la vita Pietro Ebner fu un appassionato e instancabile cultore degli studi storici, archeologici, numismatici ed epigrafici, focalizzati, ma non limitati, sulle vicende che interessarono la sua terra.\nEgli vi si dedic\u00f2 applicandovi il suo particolare metodo, improntato ad una rigorosa e certosina ricerca delle fonti documentali cui affiancava necessariamente il puntuale riscontro con la realt\u00e0 dei luoghi.\nL'applicazione di questo metodo lo vide perennemente in movimento per borghi, contrade, abitazioni, archivi e biblioteche, di dominio pubblico e privato, e ovunque il suo intuito di ricercatore lo conducesse. Divenne cos\u00ec frequentatore abituale dell'Archivio di Stato di Napoli e di quello di Salerno, dell'archivio benedettino della Badia di Cava de' Tirreni, di quelli diocesani di Vallo della Lucania e Teggiano e degli innumerevoli archivi parrocchiali e privati. Riusc\u00ec bene a conciliare questa attivit\u00e0 di studio con l'esercizio della professione medica che, per sua stessa natura, lo metteva in contatto con persone, luoghi, abitazioni consentendogli una conoscenza capillare e approfondita del territorio, della sua geografia, della toponomastica, delle tradizioni orali e della cultura materiale e immateriale.\nI contatti con il mondo accademico.\nLa scientificit\u00e0 e la rilevanza del suo lavoro di ricerca gli aprirono le porte alla collaborazione a riviste numismatiche, storiche e archeologiche di primaria importanza, anche straniere.\nGli guadagnarono inoltre la stima, la frequentazione e l'amicizia di valenti studiosi del calibro di Giovanni Pugliese Carratelli, Mario Napoli, Marcello Gigante, Leopoldo Cassese, Pietro Laveglia, Venturino Panebianco, Nicola Acocella, Gabriele De Rosa, Antonio Cestaro, Francesco Volpe e molti altri.\nFu proprio l'incontro con Giovanni Pugliese Carratelli, ad un convegno internazionale a Velia, ad indurlo a collaborare, dal 1964, a \"La Parola del Passato\", la rivista da lui diretta.\nPartecip\u00f2, come relatore, a convegni scientifici internazionali tra i quali vanno ricordati i \"Convegni di studio sulla Magna Grecia\" di Taranto e il \"Secondo congresso internazionale di studi sulla Sicilia antica\".\nLa frequentazione di Mario Napoli, Cassese, Laveglia, Panebianco e il gruppo che si raccoglieva attorno alla \"Rassegna storica salernitana\", allora diretta proprio da Cassese, lo spinsero ad aggiungere, agli interessi sulla storia antica, quelli incentrati sull'erudizione storica, che, estesi su un orizzonte temporale vastissimo, richiesero un'imponente mole di lavoro.\nOpera.\nLo storico del Cilento.\nL'importanza degli studi sul Cilento fu intuita fin dal 1967 da Gabriele De Rosa che volle Ebner in una struttura di ricerca universitaria, quale membro del comitato scientifico del Centro Studi per la storia del Mezzogiorno all'Universit\u00e0 di Salerno e collaboratore della nascente rivista \"Ricerche di storia sociale e religiosa\". Sar\u00e0 proprio questa ad ospitare un articolo di Ebner in apertura della prima uscita della rivista nel 1972.\nNel 1975 sar\u00e0 tra i fondatori dell'Istituto per le ricerche di storia sociale e religiosa di Vicenza. Successivamente sar\u00e0 anche membro del comitato scientifico dell'Associazione per la storia sociale del mezzogiorno e dell'area mediterranea.\nL'enorme lavoro di ricerca, elaborazione e riscontro dei materiali archivistici, conflu\u00ec, dal 1973 al 1982, su sollecitazione di De Rosa, nell'edizione della monumentale \"Trilogia\" sulla Storia del Cilento: alla \"Storia di un feudo del mezzogiorno. La Baronia di Novi\" del 1973 segu\u00ec \"Economia e societ\u00e0 nel Cilento medievale\" nel 1979 e, nel 1982, \"Chiesa, baroni e popolo nel Cilento\". L'opera, per un totale di oltre 3000 pagine in cinque tomi, fu pubblicata dalle Edizioni di Storia e Letteratura di Roma, nella collana \"Thesaurus Ecclesiarum Italiae Recentioris Aevi\".\nInserendosi nel filone di rinnovamento degli studi promosso da Cassese e De Rosa, contribu\u00ec a ricostruire un volto storico del Cilento non pi\u00f9 relegato in quella oscillazioni tra due opposti stereotipi: la borbonica \"terra dei tristi\" e la liberale \"terra degli eroi\". \n\"Storia di un Feudo del Mezzogiorno\".\nL'opera ripercorre in maniera particolareggiata tutta la storia di una zona del Cilento interno che va da Cuccaro Vetere a Monteforte Cilento e che comprendeva gli antichi stati di Magliano, Gioi, Novi e Cuccaro.\nIn una delle appendici, dedicata alla diocesi di Paestum-Capaccio-Vallo della Lucania, viene riportata una cronologia ampliata e aggiornata dei vescovi pestani.\nEconomia e societ\u00e0 nel Cilento medievale.\nIn quest'opera l'autore si diffonde in una dettagliata pubblicazione di statuti municipali, editi e inediti, da lui inseriti in una trattazione dell'ambiente economico, civile, sociale e politico del Gastaldato di Lucania e dei feudi e comunit\u00e0 locali che insistono sul territorio oggi denominato estensivamente con il nome di Cilento e Vallo di Diano.\nChiesa, baroni e popolo nel Cilento.\nQuesta amplissima opera presenta un'estesissima e diffusissima disamina della storia politica, civile e religiosa di tutti i centri abitati, viventi o scomparsi, dell'area del Cilento e Vallo di Diano.\nPubblicazioni.\nI suoi infaticabili studi storia del Cilento antico hanno dato luogo alla fondamentale e ponderosa trilogia:\nA essi va ad aggiungersi il suo contributo alla storia del paese natale:\nElenchi delle sue pubblicazioni su riviste e giornali sono disponibili sul web, ad esempio agli indirizzi:\nQuasi tutte le sue collaborazioni sono state collazionate e ripubblicate, dopo la sua morte, a cura del \"Centro di Promozione Culturale per il Cilento\", con il patrocinio dell'Istituto Italiano per gli Studi Filosofici:"}
{"id": "1161688", "revid": "287204", "url": "https://it.wikipedia.org/wiki?curid=1161688", "title": "Agenzia italiana per la risposta alle emergenze", "text": "L'Agenzia italiana per la risposta alle emergenze (AGIRE), \u00e8 un'organizzazione umanitaria nata nel maggio 2007, che raggruppa alcune delle pi\u00f9 importanti organizzazioni non governative presenti in Italia che hanno scelto di unire le loro forze in soccorso alle popolazioni colpite dalle pi\u00f9 gravi emergenze umanitarie nel mondo.\nFanno attualmente parte di AGIRE le seguenti organizzazioni:\nIl principale obiettivo di AGIRE \u00e8 la raccolta dei fondi necessari a portare soccorso alle popolazioni colpite da emergenze internazionali.\nIl modello di azione di AGIRE rispecchia il funzionamento dei \"comitati emergenze\" operanti in altri paesi europei (Belgio, Germania, Regno Unito, Paesi Bassi, etc): allo scoppio di una crisi internazionale, AGIRE lancia un appello nazionale per la raccolta di fondi; una rete di partner \u2013 network televisivi, quotidiani nazionali, gruppi bancari, compagnie telefoniche, enti locali \u2013 aiuta a informare l'opinione pubblica ed a moltiplicare i canali per la raccolta dei fondi. Le risorse raccolte vengono utilizzate dalle organizzazioni non governative gi\u00e0 presenti nell'area della crisi o con maggiori capacit\u00e0 di intervento.\nLe organizzazioni aderenti si attivano per avviare interventi di emergenza e soccorso alle popolazioni civili.\nIl comitato dei garanti ha lo scopo di farsi garante della trasparenza della raccolta e dell'utilizzo dei fondi.\nAl termine della realizzazione dei programmi, una valutazione indipendente verifica il reale impatto sulle popolazioni beneficiarie. I risultati sono pubblicati sul sito web e diffusi attraverso i mezzi di comunicazione.\nCriteri di adesione.\nAGIRE riunisce organizzazioni non governative italiane gi\u00e0 presenti in pi\u00f9 di 110 paesi e in molte aree di crisi del mondo, con centinaia di programmi e oltre 400.000 sostenitori privati in Italia.\nLe organizzazioni associate ad AGIRE sono legalmente costituite in Italia. Aderiscono al codice di condotta del Movimento internazionale della Croce Rossa, della Mezza Luna Rossa e delle ong di aiuto umanitario."}
{"id": "1161694", "revid": "124808", "url": "https://it.wikipedia.org/wiki?curid=1161694", "title": "La fine del tunnel", "text": ""}
{"id": "1161695", "revid": "729019", "url": "https://it.wikipedia.org/wiki?curid=1161695", "title": "Mikoyan-Gurevich MiG-5", "text": "Il Mikoyan Gurevich MiG-5 () era la designazione ufficiale destinata ad un aereo monoplano e bimotore progettato nel 1940 in Unione Sovietica dall'OKB 155 diretto congiuntamente da Art\u00ebm Ivanovi\u010d Mikojan e Michail Iosifovi\u010d Gurevi\u010d.\nL'aereo era destinato a coprire principalmente il ruolo di caccia di scorta, come testimoniato dalla denominazione DIS-200 (in cirillico \u00ab\u0414\u0418\u0421-200)\u00bb, assegnata dall'autorit\u00e0 statale, il cui significato era \u00abcaccia di scorta bimotore\u00bb. All\u2019interno dell\u2019OKB il modello era denominato \"Aereo T\" mentre nell\u2019impianto industriale numero 1 destinato alla sua produzione era conosciuto come \u00abProdotto 61\u00bb.\nCondizionato dalle prestazioni poco brillanti del primo prototipo e dalla decisione di avviare il trasferimento degli impianti produttivi a seguito dell'invasione tedesca dell'Unione Sovietica, lo sviluppo del progetto fu abbandonato prima che potesse giungere alla fase produttiva.\nStoria del progetto.\nAlla ricerca di un velivolo da destinare al ruolo di caccia di scorta per i nuovi bombardieri Petlyakov Pe-8, il Commissariato del popolo per l'industria aeronautica il 7 ottobre del 1940 diede incarico all'OKB MiG di realizzare il progetto del DIS-200; i relativi disegni ed un modello avrebbero dovuto essere presentati il 12 novembre successivo.\nIl progetto sarebbe stato in competizione con quelli degli analoghi Tairov Ta-3, Polikarpov TIS e Grushin Gr-1; l'aereo avrebbe dovuto possedere capacit\u00e0 secondarie di operare come bombardiere, silurante e ricognitore.\nIl giorno 25 novembre il progetto del DIS-200 fu accettato dal governo sovietico e incluso nel piano di sviluppo degli aerei sperimentali per l'anno successivo; segu\u00ec l'ordine per la realizzazione di tre prototipi da equipaggiare con motori Mikulin AM-37 (dei V12 raffreddati a liquido all'epoca in corso di sviluppo), che avrebbero dovuto essere pronti per le prove di accettazione rispettivamente il 1\u00ba agosto, il 1\u00ba settembre ed il 1\u00ba novembre del 1941.\nIl primo volo del DIS-200 ebbe luogo nella primavera del 1941 (secondo alcuni il 19 maggio, altri riportano l'11 giugno) e nel mese di luglio il primo prototipo inizi\u00f2 le prove in fabbrica. I primi esiti furono deludenti poich\u00e9, dotato di eliche tripala, l'aereo risult\u00f2 pi\u00f9 lento di oltre rispetto ai previsti nei calcoli progettuali. La sostituzione delle eliche con altre di tipo quadripala e la rivisitazione della disposizione delle condotte di alimentazione e scarico dei motori comport\u00f2 miglioramenti solo parziali della prestazione velocistica, che si attest\u00f2 a .\nGi\u00e0 il mese precedente, per\u00f2, lo NKAP aveva ordinato l'interruzione dello sviluppo del motore AM-37, il cui posto nelle linee di montaggio fu assegnato all'M-82; a tutti gli uffici di progettazione fu quindi data disposizione di prevedere l'utilizzo di questo nuovo propulsore nei propri piani di lavoro.\nL'OKB 155 si attiv\u00f2 quindi per adattare il secondo prototipo all'impiego del motore radiale M-82 raffreddato ad aria; ulteriori modifiche riguardarono l'introduzione di un aerofreno nel cono di coda della fusoliera e di un diverso armamento. Per questo secondo prototipo, che in seno all'OKB fu identificato come \"Tipo IT\", l'inizio delle prove fu programmato per il 25 di settembre del 1941.\nL'invasione del territorio sovietico da parte delle truppe tedesche nel giugno del 1941 influ\u00ec pesantemente sullo sviluppo del DIS-200 poich\u00e9 l'avvicinarsi della linea del fronte alla citt\u00e0 di Mosca, nel mese di ottobre del 1941, fece scattare la decisione di evacuare la fabbrica di produzione nella citt\u00e0 di Kazan' mentre l'OKB di Mikojan e Gurevi\u010d fu trasferito a Kujby\u0161ev. Secondo alcuni, il primo del DIS-200 risult\u00f2 anche danneggiato nel corso delle operazioni di evacuazione.\nSulle sorti del secondo prototipo (\"IT\"), le fonti espongono indicazioni estremamente divergenti: secondo alcuni il suo primo volo ebbe luogo il 28 gennaio del 1943 e, anche in questo caso, con risultati non corrispondenti alle aspettative, mentre altri riportano che il velivolo non sia mai stato portato in volo; malgrado siano pubblicate foto del modello, una delle fonti riferisce la possibilit\u00e0 che l'aereo non sia mai stato nemmeno completato.\nL'esito delle prove condusse in ogni caso alla decisione di posporre l'inizio della produzione in serie del velivolo che, di contro, doveva essere sottoposto a una revisione progettuale destinata a migliorarne le prestazioni originarie; nel maggio del 1943 una nuova disposizione dello NKAP pose fine al progetto del DIS-200 che fu abbandonato analogamente a quelli dei modelli concorrenti: nessuno degli aerei era risultato particolarmente interessante e si prefer\u00ec adattare al ruolo l'esistente Petlyakov Pe-3 piuttosto che dedicare ulteriori risorse a progetti che avrebbero richiesto tempi pi\u00f9 lunghi per il loro avvio alla fase di produzione.\nTecnica.\nCellula.\nIl DIS-200 era un aereo bimotore, monoplano ad ala bassa realizzato con struttura mista in legno e metallo, progettato con particolare attenzione al fine di rendere pi\u00f9 agevole il processo di assemblaggio per la produzione in serie di massa.\nLa fusoliera era realizzata in tre diverse sezioni: la parte frontale era in duralluminio, quella centrale era una monoscocca in legno con rivestimento impiallacciato, mentre la sezione posteriore era in tubi d'acciaio con rivestimento in pannelli di duralluminio. La sezione anteriore, imbullonata sia al longherone anteriore dell'ala che al primo elemento del telaio della sezione centrale dell'ala, era basata su tre robuste travi che, insieme alle loro traverse, formavano il pavimento della cabina di pilotaggio e supportavano anche il carico offensivo.\nLa fusoliera alloggiava anche due serbatoi autostagnanti che, unitamente ad altri quattro disposti all'interno dello spessore alare, contenevano complessivamente un totale di di carburante.\nGrande attenzione venne data alla visuale del pilota: l'estremit\u00e0 del cono di prua della fusoliera era completamente vetrata cos\u00ec come la cabina di pilotaggio aveva cupolino completamente privo di strutture di sostegno; questo si apriva scorrendo verso il posteriore e poteva essere sganciato in volo in condizioni d'emergenza.\nLe ali avevano struttura a doppio longherone e dal punto di vista strutturale la parte centrale era metallica mentre la sezione esterna lignea; questa seconda sezione dell'ala presentava inoltre angolo di diedro positivo pari a 7,5\u00b0. I \"flap\" erano ricoperti in tela e gli ipersostentatori erano in legno impiallacciato. Sul bordo d'entrata delle semiali erano presenti \"slat\" che ne ricoprivano due terzi dell'apertura complessiva. L'impennaggio era monoplano con doppio piano verticale; la struttura era realizzata in legno impiallacciato mentre le superfici di controllo erano metalliche e ricoperte in tela.\nIl carrello d'atterraggio era di tipo classico, retrattile: le gambe anteriori si ritraevano all'indietro, alloggiando nella parte posteriore delle gondole dei motori mentre il ruotino posteriore si ritraeva all'interno del cono della fusoliera.\nMotori.\nIl DIS-200 era equipaggiato con due motori V12 Mikulin AM-37 raffreddati a liquido e dotati di compressore, accreditati della potenza di ; il radiatore era installato nella parte posteriore della gondola e veniva raffreddato tramite prese d'aria disposte su entrambi i lati.\nAlcune delle fonti reperite indicano che l'iniziale intendimento dei progettisti era di utilizzare i motori Diesel Charomskiy ACh-30 al fine di garantire all'aereo la maggiore autonomia possibile, ma i ritardi nello sviluppo dell'unit\u00e0 motrice portarono al loro accantonamento.\nIn ogni caso anche lo sviluppo dell'AM-37, gi\u00e0 sospeso nella primavera del 1941, fu definitivamente abbandonato dopo l'evacuazione delle industrie meccaniche avvenuto l'autunno successivo; il secondo prototipo del DIS-200 fu quindi equipaggiato con il motore radiale Shvetsov ASh-82, radiale a quattordici cilindri (su doppia stella) in grado di sviluppare di potenza.\nArmamento.\nPer quanto non sia chiaro se i due prototipi di quello che avrebbe dovuto essere il MiG-5 abbiano mai volato dotati di qualche tipo di armamento, i rispettivi disegni e dati progettuali riportano le dotazioni rispettivamente previste: il primo esemplare avrebbe dovuto montare un cannone Volkov-Yartsev VYa-23 in un pod amovibile, disposto nella parte inferiore del muso e sei mitragliatrici (due Berezin UBS calibro 12,7\u00a0mm e quattro ShKAS calibro 7,62\u00a0mm) disposte nelle ali (sulla posizione esatta le fonti non concordano, tanto che \u00e8 possibile leggere che fossero piazzate nella sezione centrale oppure alle radici).\nSul secondo prototipo i dati reperiti presentano ancora una volta elementi differenti: da un lato viene indicato che il progetto prevedesse un singolo cannone VYa-23 ma che da alcune foto risulti la presenza di due cannoni MP-6 nelle radici delle ali; dall'altro si riporta la presenza di due cannoni VYa-23 in un pod sotto il muso dell'aereo e di quattro mitragliatrici Berezin nella sezione centrale delle ali."}
{"id": "1161700", "revid": "82143", "url": "https://it.wikipedia.org/wiki?curid=1161700", "title": "Carola andr\u00e8", "text": ""}
{"id": "1161704", "revid": "58420", "url": "https://it.wikipedia.org/wiki?curid=1161704", "title": "Metastabile", "text": ""}
{"id": "1161708", "revid": "339392", "url": "https://it.wikipedia.org/wiki?curid=1161708", "title": "Beata Vergine di Caravaggio", "text": ""}
{"id": "1161709", "revid": "27723", "url": "https://it.wikipedia.org/wiki?curid=1161709", "title": "Famiglia Sforza", "text": ""}
{"id": "1161710", "revid": "755885", "url": "https://it.wikipedia.org/wiki?curid=1161710", "title": "Amsterdam (Diaframma)", "text": "Amsterdam \u00e8 un EP dei Diaframma pubblicato nel 1985 da I.R.A. Records.\nIl disco.\nIl disco \u00e8 stato realizzato in collaborazione con i Litfiba e pubblicato in vinile trasparente.\n\"Amsterdam\", la cui versione originale \u00e8 contenuta nell'album \"Siberia\" dei Diaframma, \u00e8 cantata in duetto da Miro Sassolini dei Diaframma e da Piero Pel\u00f9 dei Litfiba ed \u00e8 suonata da entrambi i gruppi, eccezion fatta per la batteria che \u00e8 elettronica. Gli altri due brani, arrangiati da Francesco Magnelli, sono dei soli Diaframma ed erano all'epoca inediti altrove; entrambi, nelle stesse versioni, sono stati ripresi nella ristampa in CD del 1992 dell'album \"Siberia\" dei Diaframma (nelle ristampe successive \u00e8 stata inclusa anche la prima traccia dell'EP)."}
{"id": "1161711", "revid": "22475", "url": "https://it.wikipedia.org/wiki?curid=1161711", "title": "ConocoPhillips", "text": "La ConocoPhillips \u00e8 un'azienda petrolifera nata il 30 agosto 2002 dalla fusione di Conoco Inc. con Phillips Petroleum Company, il colosso ha sede a Houston in Texas ed \u00e8 una delle maggiori compagnie petrolifere del mondo; la Conoco, in particolare, era una delle compagnie figlie della Standard Oil, il potentissimo trust di John Davison Rockefeller smembrato ai primi del '900.\nUna delle forze di questa compagnia \u00e8 la sua capacit\u00e0 di raffinazione del petrolio, possiede infatti ben 19 impianti per la raffinazione (12 di questi negli USA), solo gli impianti negli USA possono raffinare 2.208.000 BPD (Barili per giorno), questo rende la ConocoPhilips la seconda compagnia statunitense per raffinazione, la raffinazione mondiale della ConocoPhilips raggiunge i 2.901.000 BPD (quinta nel mondo).\nNegli USA vende la sua benzina attraverso i distributori Conoco, Phillips 66, e (Union) 76. In Europa opera attraverso il marchio di stazioni di servizio Jet, con questo \u00e8 presente in Austria, Belgio, Repubblica Ceca, Danimarca, Finlandia, Germania, Ungheria, Norvegia, Polonia, Repubblica Slovacca, Svezia, Thailandia e Regno Unito, invece in Malesia il marchio diventa ProJET. La compagnia \u00e8 presente anche in Turchia con il marchio Turkpetrol e in Svizzera con il marchio COOP.\nDal 2005 la compagnia possiede anche la catena di distributori (Union) 76, resa famosa da molti film americani.\nLa compagnia \u00e8 stata la prima azienda petrolifera americana a sottoscrivere il \"U.S. Climate Action Partnership\", un impegno per la protezione dell'ambiente.\nNel 2012 la societ\u00e0 ha scorporato le proprie attivit\u00e0 di raffinazione e commercializzazione nella nuova societ\u00e0 \"Phillips 66\".\nRaffinerie.\nConocoPhillips possiede 18 raffinerie nel mondo."}
{"id": "1161712", "revid": "64511786", "url": "https://it.wikipedia.org/wiki?curid=1161712", "title": "Funzione di distribuzione", "text": ""}
{"id": "1161714", "revid": "44627", "url": "https://it.wikipedia.org/wiki?curid=1161714", "title": "Funzione di massa di probabilit\u00e0", "text": ""}
{"id": "1161718", "revid": "697352", "url": "https://it.wikipedia.org/wiki?curid=1161718", "title": "Chiesa di San Bernardino", "text": ""}
{"id": "1161724", "revid": "123074478", "url": "https://it.wikipedia.org/wiki?curid=1161724", "title": "Paolo Tagliavento", "text": "Carriera.\nAppartenente alla sezione AIA di Terni, viene promosso alla C.A.N. C nel 2001, e sotto tale organo tecnico riesce ad accumulare 24 presenze in Serie C1 (compresa la finale play-off -Martina del 2003); dopo sole 2 stagioni di permanenza (record detenuto assieme a Trefoloni e Guida) viene premiato con il passaggio alla C.A.N. A-B, per decisione dell'allora designatore Maurizio Mattei.\nDurante la prima stagione sotto la nuova categoria, riesce subito a debuttare in Serie A: il 16 maggio 2004 in occasione di Chievo-Bologna. Nel 2006 viene coinvolto nell'inchiesta relativa a Calciopoli, poich\u00e9 il suo nome compare nei verbali di alcune intercettazioni oggetto dell'indagine: viene per\u00f2 scagionato dalle accuse nell'ambito del procedimento della giustizia sportiva.\nIl 1\u00ba gennaio 2007 \u00e8 nominato arbitro internazionale. Nel giugno seguente, viene designato dall'UEFA per la finale della Regions' Cup, la massima competizione per squadre amatoriali del continente. Al termine della stagione 2017-2018 ha diretto 221 partite del campionato italiano, tra cui: un derby d'Italia, due derby della Lanterna, tre derby di Roma, un derby di Milano, un Juventus-Roma, due Roma-Milan, un Juventus-Milan e un Inter-Roma. Il 12 maggio 2010 \u00e8 designato come \"addizionale\" di porta per la finale di Europa League, giocata ad Amburgo tra Atl\u00e9tico Madrid e Fulham e diretta dal connazionale Nicola Rizzoli.\nIl 3 luglio 2010, con la scissione della C.A.N. A-B in C.A.N. A e C.A.N. B, viene inserito nell'organico della C.A.N. A. Nel luglio 2010 viene insignito del Premio Giovanni Mauro, destinato all'arbitro italiano particolarmente distintosi nel corso della stagione 2009-2010. L'8 dicembre 2010 fa il suo esordio nella fase a gironi della UEFA Champions League: dirige un match dell'ultima giornata, tra Arsenal e Partizan Belgrado.\nIl 1\u00ba gennaio 2011 viene promosso nella categoria arbitrale UEFA Premier Development. Nel giugno successivo \u00e8 tra i fischietti designati dall'UEFA per dirigere ai campionati europei di calcio Under 21 in Danimarca, qui dirige due partite della fase a gironi, e la finalissima tra Svizzera e Spagna. Dal 1\u00ba gennaio 2012 \u00e8 inserito nella massima categoria degli arbitri europei, quella \"Elite\".\nNel febbraio 2012, dopo aver fatto il suo esordio nella fase a eliminazione diretta della Champions League dirigendo l'andata di un ottavo di finale tra Lione ed APOEL Nicosia, \u00e8 designato anche per una prestigiosa amichevole tra nazionali, Germania-Francia. \nIl 25 febbraio 2012 arbitra la partita di Serie A -, scontro diretto per la vetta della classifica e caratterizzata del controverso episodio del gol fantasma di Sulley Muntari, non convalidato nonostante il pallone avesse completamente oltrepassato la linea di porta: la partita termin\u00f2 col punteggio di 1-1, punteggio che risult\u00f2 decisivo per la Juventus che a fine stagione si laure\u00f2 Campione d'Italia per la ventottesima volta della sua storia. Tagliavento stesso parla dell'episodio descrivendolo come l'errore pi\u00f9 grave della sua carriera.\nNel marzo del 2012 \u00e8 selezionato ufficialmente come arbitro di porta in vista dell'Europeo 2012, nella squadra arbitrale diretta da Rizzoli. Il 20 maggio 2013 viene designato come arbitro di porta in occasione della finale di Champions League tra e a Wembley. \nRitorna ad arbitrare nella coppa europea pi\u00f9 importante, la Champions League, ad ottobre 2014 dirigendo il match tra i belgi dell'Anderlecht e i tedeschi del . Il 14 ottobre debutta nelle qualificazioni per Euro 2016, dirigendo a Helsinki la partita tra la Finlandia e la Romania. Altra chiamata in Champions League il 5 novembre: sua la direzione tra Sporting Lisbona e . Nuovo impegno per Euro 2016 il 14 novembre, quando gli viene assegnata la gara di Tbilisi tra la Georgia e la Polonia. Il 26 novembre dirige il match tra Bayer Leverkusen e . Dopo la pausa invernale, viene designato per la gara d'andata dei sedicesimi di finale di Europa League tra il e la squadra russa dello .\nIl 27 agosto 2015 fa il suo debutto nella nuova stagione nelle coppe europee, dirigendo la gara di ritorno di Europa League tra i danesi del Br\u00f8ndby e i greci del PAOK Salonicco. Per le qualificazioni a Euro 2016, viene designato per dirigere l'8 settembre 2015 la gara di Skopje tra la Macedonia e la Spagna nell'ambito del gruppo C. Nuovo impegno in Europa League il 1\u00ba ottobre per dirigere la gara di Istanbul tra il Be\u015fikta\u015f e lo Sporting Lisbona. Il debutto stagionale in Champions League avviene il 20 ottobre 2015, nella gara tra la e i greci dell'. Nell'ultimo turno della fase a gironi dell'Europa League \u00e8 stato designato per la gara tra il Partizan Belgrado e i tedeschi dell'Augsburg. Dopo la pausa invernale ritorna a dirigere in Europa League la gara di ritorno dei sedicesimi di finale tra il Rapid Vienna e il Valencia.\nNel maggio 2017 viene designato per la prima volta in carriera per la finale di Coppa Italia in programma all'Olimpico il 17 maggio 2017, tra e assieme agli assistenti Costanzo e Cariolato, al quarto ufficiale Davide Massa e gli arbitri addizionali Gianluca Rocchi e Antonio Damato. Nel dicembre 2017 l'AIA comunica il suo ritiro dalle liste internazionali a partire dal 1\u00ba gennaio 2018.\nIl 30 giugno 2018 termina la carriera arbitrale per limiti di et\u00e0 ed il 4 luglio si dimette dall'AIA per intraprendere la carriera di club manager per la . Il 3 dicembre dello stesso anno supera l'esame finale da direttore sportivo a Coverciano."}
{"id": "1161725", "revid": "123377585", "url": "https://it.wikipedia.org/wiki?curid=1161725", "title": "Ritorno ad Halloweentown", "text": "Ritorno ad Halloweentown (\"Return to Halloweentown\") \u00e8 un film per la televisione del 2006 con Sara Paxton, Judith Hoag e Lucas Grabeel, quarto episodio della serie di film di \"Halloweentown\".\nColonna sonora del film \u00e8 la canzone di Jesse McCartney \"Right Where You Want Me.\"\nTrama.\nIl film inizia con il ritorno di Marnie ad Halloweentown: la ragazza ha vinto una borsa di studio per la magica universit\u00e0 di HalloweenTown. Ma molte cose non sono permesse, come l'uso della magia, poich\u00e9 la magica universit\u00e0 non \u00e8 frequentata soltanto da streghe e maghi. Molti ragazzi si rifiutano di non usare la magia, e senza farsene accorgere dai professori, la usano per dare fastidio agli altri studenti.\nMarnie scoprir\u00e0 anche molte verit\u00e0 sul passato di sua nonna e scoprir\u00e0 di poter salvare HalloweenTown da un'organizzazione chiamata Dominio!\nCuriosit\u00e0.\n\u00c8 l'unico film della saga Halloweentown dove la protagonista non \u00e8 Kimberly Brown, ma viene sostituita da Sara Paxton. Come Kimberly ha specificato, la sua assenza \u00e8 dovuta al volere di Disney Channel, in quanto quest'ultima si rese disponibile alla realizzazione dell'ultimo film."}
{"id": "1161732", "revid": "123736282", "url": "https://it.wikipedia.org/wiki?curid=1161732", "title": "Investitore istituzionale", "text": "Un investitore istituzionale \u00e8 un operatore economico (pu\u00f2 essere societ\u00e0 privata o ente a controllo pubblico) di intermediazione finanziaria che effettua considerevoli investimenti in maniera sistematica e cumulativa, disponendo di ingenti possibilit\u00e0 finanziarie prevalentemente affidategli . Dagli scopi dell'acquisizione di titoli (quotati o meno) deve essere esclusa la loro rivendita al pubblico indistinto.\nClassificazione.\nDella categoria degli investitori istituzionali fanno parte, in linea di massima:\nImportanza economica.\nDagli anni 90 del secolo scorso l'entit\u00e0 economica degli investitori istituzionali ha registrato un incremento considerevole, portandoli a gestire un capitale equivalente al Pil mondiale\nLa considerevole entit\u00e0 di capitali gestiti assieme all'elevata quota di azioni possedute, permette agli investitori istituzionali di essere i veri padroni (\"universal owners\") delle imprese quotate in vari settori dei principali Paesi sviluppati.\nLa ristretta frazione di direttori e manager \"capitalisti per procura\" muove liberamente decine di trilioni di euro, senza che in realt\u00e0 i sottoscrittori e investitori abbiano voce in capitolo."}
{"id": "1161733", "revid": "1305772", "url": "https://it.wikipedia.org/wiki?curid=1161733", "title": "Liberio", "text": ""}
{"id": "1161735", "revid": "78273", "url": "https://it.wikipedia.org/wiki?curid=1161735", "title": "Pioneer Venus 2", "text": ""}
{"id": "1161736", "revid": "78273", "url": "https://it.wikipedia.org/wiki?curid=1161736", "title": "Pioneer Venus 1", "text": ""}
{"id": "1161737", "revid": "92723", "url": "https://it.wikipedia.org/wiki?curid=1161737", "title": "Francesco Corbisieri", "text": "Studi\u00f2 musica con Lorenzo Fago e Gualberto Brunetti al Conservatorio della Piet\u00e0 dei Turchini, dove fu ammesso il 3 giugno 1744. Successivamente, il 1\u00ba settembre 1764, fu nominato \"organista suprannumerario\" della Cappella Reale di Napoli; il 23 luglio 1768 vi divent\u00f2 \"organista ordinario\" e il 16 febbraio 1771, succedendo a Domenico Merola, ricevette la carica di \"primo organista\". Il 2 dicembre 1779 successe Giuseppe Marchitti nella posizione di vice-maestro di cappella della Cappella Reale, ma non riusc\u00ec ad ottenere nel 1787, dopo la morte di Pasquale Cafaro, quella di maestro titolare, che venne assegnata a Vincenzo Orgitano.\nCorbisieri compose soprattutto lavori sacri, alcuni dei quali furono erroneamente attribuiti ad esso, anzich\u00e9 al fratello Antonio Corbisiero."}
{"id": "1161740", "revid": "90227", "url": "https://it.wikipedia.org/wiki?curid=1161740", "title": "Basilica Liberiana", "text": ""}
{"id": "1161741", "revid": "1573940", "url": "https://it.wikipedia.org/wiki?curid=1161741", "title": "Octodon", "text": "Octodon () \u00e8 un genere di roditori della famiglia degli Ottodontidi comunemente noti come \"degu\".\nDescrizione.\nDimensioni.\nAl genere Octodon appartengono roditori di medie dimensioni, con lunghezza della testa e del corpo tra 125 e 195\u00a0mm, la lunghezza della coda tra 105 e 165\u00a0mm e un peso fino a 300\u00a0g.\nCaratteristiche craniche e dentarie.\nIl cranio presenta un rostro sottile e le arcate zigomatiche parallele tra loro. Le bolle timpaniche sono a forma di pera. Gli incisivi superiori possono essere ortodonti o leggermente opistodonti, ovvero con le punte rivolte verso il basso o verso l'interno della bocca, e sono di color arancione. I denti molari presentano una disposizione delle cuspidi a forma di 8, caratteristico della famiglia.\nSono caratterizzati dalla seguente formula dentaria:\nAspetto.\nLe parti dorsali variano dal grigiastro al bruno-grigiastro con dei riflessi arancioni, mentre le parti ventrali sono giallo crema. Le orecchie sono grandi, le zampe anteriori hanno quattro dita ben sviluppate, ognuna munita di un artiglio affilato, il quinto dito \u00e8 corto e provvisto di un'unghia. I piedi sono adattati per l'andatura saltante, le piante sono ricoperte di cuscinetti granulari. La coda \u00e8 poco pi\u00f9 corta della testa e del corpo e termina solitamente con un piccolo ciuffo di peli nerastri.\nDistribuzione.\nSi tratta di roditori terricoli diffusi in Cile ed Argentina.\nTassonomia.\nIl genere comprende 4 specie."}
{"id": "1161744", "revid": "842", "url": "https://it.wikipedia.org/wiki?curid=1161744", "title": "3Dfx", "text": ""}
{"id": "1161745", "revid": "767487", "url": "https://it.wikipedia.org/wiki?curid=1161745", "title": "Antropophagus 2000", "text": "Antropophagus 2000 \u00e8 un film del 1999, diretto da Andreas Schnaas. \u00c8 il remake di \"Antropophagus\", cult movie diretto da Joe D'Amato nel 1980.\nTrama.\nLa trama del film \u00e8 la stessa dell'originale italiano, con piccoli cambiamenti. Alcuni ragazzi affrontano un viaggio in camper a Borgo San Lorenzo, una cittadina del Mugello, in Toscana. L\u00ec trovano un uomo che in realt\u00e0 \u00e8 un cannibale."}
{"id": "1161753", "revid": "33689", "url": "https://it.wikipedia.org/wiki?curid=1161753", "title": "American Ace", "text": "American Ace, il cui vero nome \u00e8 Perry Webb, \u00e8 un personaggio dei fumetti creato da Paul Lauretta (testi e disegni) nel 1939, pubblicato dalla Timely Comics (Marvel Comics), all'epoca Funnies Incorporated.\nBiografia del personaggio.\nPerry Webb, un pilota statunitense e ingegnere minerario, si reca nel piccolo paese europeo di Attania proprio nel momento in cui viene bombardato dal paese vicino di \"Castile d'Or\" (probabilmente si trattava un paesino della Germania). Egli decide di schierarsi con gli Attaniani, ma la vicenda finisce cos\u00ec, lasciando alcuni punti della trama in sospeso.\nLa saga di Ace Americano continua comunque altrove. In \"The Arrow n. 2\" della Centaur Publications (novembre 1940), un certo \"Tenente Lank\" continua la battaglia contro gli agenti di Castile d'Or in favore degli Attaniani. Lank assomiglia a Perry Webb, si veste anche come lui, solo invertendone i colori, e possiede anche un aereo che \u00e8 molto simile a quello di Webb. La trama di \"The Arrow n. 2\" incomincia a met\u00e0 vicenda, e non si capisce che si tratta del proseguimento di un'altra storia. Alla fine il Tenente Lank bombarda i soldati di Castile d'Or costringendoli alla ritirata. Il narratore conclude semplicemente dicendo che il popolo di Attania avr\u00e0 l'occasione di vincere la guerra."}
{"id": "1161754", "revid": "1048993", "url": "https://it.wikipedia.org/wiki?curid=1161754", "title": "Andreas Schnaas", "text": "Biografia.\nNato in una famiglia benestante, ha il suo primo contatto con l'horror a 8 anni entrando in un cinema di Amburgo. Il suo primo cortometraggio viene fatto con la collaborazione del nonno, dei genitori e di vari amici: chiamato \"The Hunter\", parla dell'avventura di alcuni mercenari. A questo seguirono \"Horror Game\" e altri cortometraggi.\nAll'et\u00e0 di 20 anni assieme al fratello e alcuni collaboratori come Steve Aquilina crea \n\"Violent Shit\", il suo primo lungometraggio.\nHa diretto soprattutto film horror-splatter, tra i quali \"Antropophagus 2000\", remake di \"Antropophagus\" (diretto da Joe D'Amato nel 1980)."}
{"id": "1161756", "revid": "1104133", "url": "https://it.wikipedia.org/wiki?curid=1161756", "title": "Pirata (album)", "text": "Pirata \u00e8 il terzo album live della rockband italiana Litfiba, pubblicato nel novembre del 1989. Si tratta del primo lavoro della band prodotto sotto una major, la CGD (gruppo Warner).\nL'album riesce a vendere la cifra di 150.000 copie per tutto il 1990, raggiungendo traguardi commerciali fino ad allora inimmaginabili per il gruppo.\nDescrizione.\nIl live segna il passaggio vero e proprio del gruppo dalla new wave al rock. Contiene brani gi\u00e0 noti come \"Tex\" e \"Lousiana\", tratte da \"Litfiba 3\"; \"Pioggia di luce\" e \"Lul\u00f9 e Marlene\", tratte da \"Desaparecido\" e \"Gira nel mio cerchio\" e \"Dio\", da \"17 re\". Quest'ultima, che in \"17 re\" si intitola \"Come un dio\", in questo live \u00e8 stata ampiamente rimaneggiata oltre che nella musica anche in alcune parti del testo. Sono presenti anche le cover di \"Rawhide\" (sigla della serie televisiva \"Gli uomini della prateria\"), di \"Cannon Song\" di Kurt Weill e di \"Tequila\" (di Chuck Rio) e due inediti live: \"Cangaceiro\" (che sar\u00e0 il singolo di traino dell'album) e \"Il vento\", che in questa prima versione contiene un riferimento alla Protesta di piazza Tiananmen. La canzone \"Tequila\" \u00e8 in realt\u00e0 la coda finale di \"Gira nel mio cerchio\".\nLa scelta sulle modalit\u00e0 di registrazione (in particolare l'uso di numerose sovrincisioni in studio, tanto che Renzulli avr\u00e0 da dire nella biografia \"A denti stretti\": \"Delle registrazioni originali tenemmo praticamente solo la batteria\") \u00e8 stata tra le cause che hanno comportato l'uscita dal gruppo di Antonio Aiazzi (che continuer\u00e0 a suonare con i Litfiba come collaboratore) e di Gianni Maroccolo immediatamente dopo il termine del tour estivo del 1989, da cui le registrazioni sono state tratte.\nIl \"Pirata Tour\", che inizier\u00e0 nel febbraio 1990, vedr\u00e0 l'ingresso di Roberto Terzani al basso, Candelo Cabezas alle percussioni e Daniele Trambusti alla batteria al posto di Ringo De Palma alle prese con sempre pi\u00f9 pesanti problemi personali."}
{"id": "1161758", "revid": "56620", "url": "https://it.wikipedia.org/wiki?curid=1161758", "title": "Il fasciocomunista", "text": "Il fasciocomunista \u00e8 un romanzo di Antonio Pennacchi pubblicato nel 2003. L'autore inizi\u00f2 a scriverlo nel 1992; insoddisfatto, ha pubblicato nuove edizioni profondamente rivedute del testo nel 2007, 2011 e 2017.\nTrama.\nLatina, anni sessanta. Accio appartiene ad una numerosa famiglia operaia. \u00c8 entrato in seminario per diventare missionario, ma un po' in preda ad incertezze, un po' per delle situazioni poco ortodosse interne all'istituto che gli stavano dando consapevolezze prematuro, decide di lasciare il seminario, sebbene padre Cavalli insista per farlo rimanere. A casa \u00e8 accolto in malomodo. Vuole studiare il latino, al liceo classico, ma gi\u00e0 ci sono gli altri fratelli che frequentano scuole impegnative, per cui gli viene imposto di iscriversi all'istituto per geometri. Nel frattempo, si arrangia con lavori estivi come pu\u00f2 e si iscrive al MSI arrivando a costruire la sezione giovanile della Provincia di Latina di cui diventa coordinatore.\nA met\u00e0 del terzo anno dopo una sospensione lascia temporaneamente la scuola. Rimedia dei lavori grazie all'aiuto dei membri del partito, intanto organizza scorribande con i giovani della provincia finch\u00e9 non entra nei Volontari del MSI di Arturo Michelini dove immaginava la gloria dello scontro e della zuffa armata. Cacciato dal MSI per una manifestazione antiamericana che aveva organizzato con il fratello Manrico e l'amico Lupo, si avvicina al centro sociale di Latina frequentato dalla sorella Violetta, amica di un locale filosofo ideologo marxista di cui in seguito diventer\u00e0 moglie.\nAccio prende allora confidenza con le idee rivoluzionarie del comunismo, grazie anche alla frequentazione di una ragazza milanese, Francesca, in vacanza a Lido di Latina dove egli lavorava. Innamorato della ragazza, inizia a spostarsi in autostop fino a Milano sperando inutilmente di costruire un rapporto con lei. Durante il viaggio in autostop, riceve un passaggio da Pier Paolo Pasolini con cui finisce per litigare furiosamente.\nJoan invece \u00e8 colei che contraccambier\u00e0 le sue attenzioni; ragazza inglese in vacanza in Italia, si impegna in un rapporto effimero ma formativo; poco dopo averla incontrata perde il lavoro da disegnatore in uno studio privato e lascia la societ\u00e0 di progettazione ed edilizia che aveva in comune con l'amico d'infanzia Serse.\nA questo punto inizia a frequentare un gruppo di maoisti di Bari con la sorella minore Mim\u00ec, sempre con il fedele amico Lupo al fianco, ma dopo la bomba di Piazza Fontana decide di andarsene anche dai maoisti che trova lontani dal mondo. Si iscrive alla facolt\u00e0 di Scienze politiche, dove inizia a far uso di droghe frequentando le lezioni incostantemente. Lasciata l'Universit\u00e0 torna a Milano dove assiste alla sparatoria nella quale resta ucciso il fratello Manrico. In seguito, travolto dal dolore, raggiunge a Siena padre Cavalli, suo professore al seminario, si confessa e raggiunge un benessere esistenziale. Tornato a casa, ritrova la madre che con soddisfazione pu\u00f2 dirgli ancora una volta: \u00abHai fatto met\u00e0 del tuo dovere.\u00bb\nI personaggi.\nI diversi personaggi si individuano in un contesto a met\u00e0 fra il romanzo realista e psicologico sulle tracce di una vaga impostazione naturalistica.\nAccio Benassi.\nProtagonista e narratore della vicenda dalla prima adolescenza fino al servizio militare. Oltre che esponente di un ambiente rurale quale quello di Latina del dopoguerra, lo troviamo a viaggiare fra Roma, Milano e Bari, generalmente in autostop.\nManrico Benassi.\nFratello maggiore di Accio, ne adombra la personalit\u00e0 tanto in famiglia quanto in societ\u00e0. Piace a tutti, mentre al contrario Accio \u00e8 cacciato ovunque. Proprio a causa sua Accio non potr\u00e0 frequentare il Liceo Classico perch\u00e9 \"basta gi\u00e0 un figlio che andr\u00e0 all'universit\u00e0\". Alla fine muore in un conflitto a fuoco di cui \u00e8 causa, vicino al terrorismo rosso.\nOtello Benassi.\nPrimogenito scansafatiche della famiglia di Accio, \u00e8 presente solo nei quadretti familiari o pontini. Ha frequentato il geometra e pensa che un giorno, bench\u00e9 sia notoriamente sfaticato, riuscir\u00e0 ad aprire uno studio suo in cui poter lavorare con Accio. Anche per questo motivo viene impedito al talentuoso traduttore di latino (Accio) di frequentare il liceo classico.\nVioletta e Mim\u00ec.\nVioletta \u00e8 la sorella maggiore di Accio, studiosa devota, sinistroide, si sposa con un filosofo comunista. Mim\u00ec \u00e8 l'ultimogenita in famiglia, frequenta il centro sociale a Latina, porta Accio a Bari.\nPadre.\nDemocristiano di origine umbra, fa il meccanico e frequenta la \"corale San Marco\" di Latina come cantore. Tradizionalista e a volte manesco con i figli, ad un certo punto scoraggiato pensa di avere il diavolo in casa visto il dilagare delle ideologie di sinistra in famiglia.\nMadre.\nAutoritaria e dispotica, nutre una predilezione inspiegabile per Otello perch\u00e9 primogenito, ma nel cuore ha sempre Manrico, che mette sempre in primo piano rispetto ad Accio. \u00c8 un importante riferimento familiare negli eventi del romanzo a causa del suo forte carattere che sovrasta di molto il carattere poco pragmatico del marito.\nSerse e Lupo.\nAmici di Accio. Serse \u00e8 il primo comunista che gli \u00e8 vicino, vicino di banco perch\u00e9 ripetente come lui all'istituto per geometri, vicino d'esperienze perch\u00e9 condivide con il protagonista viaggi ed esperienze politiche e lavorative. Lupo invece \u00e8 un amico d'infanzia di Accio, lo segue nel partito fascista, alla manifestazione antiamericana, negli autostop verso Milano e infine marginalmente nell'esperienza comunista.\nFrancesca e Joan.\nFrancesca \u00e8 il primo grande impegno amoroso di Accio. \u00c8 milanese, lo ospita spesso nel capoluogo lombardo, ma sembra che abbia un presunto \"problema sessuale\", a dire della stessa, per cui non pu\u00f2 impegnarsi con il protagonista. Alla fine a Milano sembra sia amica di Manrico, contro cui forse ha fatto una spiata. Joan \u00e8 invece una vacanziera inglese incontrata per caso sull'autobus e invitata con una sua amica da Accio a Latina. Con lei vive un amore fugace ma intenso e formativo.\nTemi: la politica e l'uomo.\nL'autore del romanzo \u00e8 un personaggio singolare, ha svolto diversi lavori corrispondenti ad un'ampia gamma di interessi che vanno dalla storia all'architettura, dall'antropologia alla filosofia. In tutte le sue opere per\u00f2, fra cui \"Il fasciocomunista\", la chiave di lettura del panorama dei riferimenti trattati, forse l'unica vista l'eterogeneit\u00e0 degli argomenti, \u00e8 la citt\u00e0, intesa come comunit\u00e0 entro un \"pomerium\" sacro per cui libert\u00e0=citt\u00e0. In \"Viaggio per le citt\u00e0 del Duce\" nell'analizzare la storia architettonica della bonifica pontina e del successivo sviluppo nel dopoguerra l'autore traduce il senso antropologico-religioso della fondazione di una citt\u00e0 in figure retoriche intuitive con cui si riconduce il \"pomerium\", il confine sacro dei miti di fondazione, ai comuni principi pragmatici ed empirici dell'urbanistica moderna e della storia dell'architettura: la coerenza di contenuto e forma, sostanza e funzione. Il confine sacro perci\u00f2 diventa confine culturale, civile, tra la funzionalit\u00e0 (etica) e lo spreco, tra l'urbanizzazione e l'emarginazione, e ne \"Il fasciocomunista\", tra la vita e l'ideologia, tra la condivisione etica e l'isolamento dottrinale.\nIl richiamo alle premesse mitiche si delinea in tutto il romanzo, ed \u00e8 ben ripreso nel successivo film di Daniele Luchetti. Come per la fondazione di Roma, come per la Genesi, Accio e Manrico condividono l'intera esperienza di una vita, Romolo e Remo, Caino e Abele; Manrico, fratello maggiore di Accio, \u00e8 sempre di successo e in primo piano nella comunit\u00e0 che frequenta, seguito come un'ombra da Accio, che invece \u00e8 la figura dell'attaccabrighe, ovunque si trovi \u00e8 sempre in forse, spesso fuoriluogo, spesso impacciato e maldestro. La risoluzione del dissidio originario \u00e8 definitiva solo alla conclusione dell'opera, quando la morte di Manrico, divenuto terrorista rosso armato, si configura come l'estrema e definitiva rappresentazione del sacrificio a cui incorre chi tradisce la citt\u00e0 per l'ideologia. \u00c8 solo a quel punto che trova giustificazione, e scopre un fondamento (come Roma dopo la morte di Romolo, come l'umanit\u00e0 dopo la morte di Abele), la \u00abvita scriteriata di Accio Benassi\u00bb e tutti quegli episodi che solo dopo quest'esito finale si poterono svelare come abusi e violazioni, a cui il protagonista \u00e8 riuscito sempre a scampare non senza complicazioni. Cos\u00ec capiamo che il \"limes\" sacro era violato in seminario, dove la legittimit\u00e0 dei precetti dell'ordine sacerdotale sconfinava spesso in forme di emarginazione individuale, e la purezza delle dottrine nel lenocinio. Il confine sacro era violato nel partito fascista, dove a fianco di manifestazioni ormai pi\u00f9 folklorico-antropologiche di reduci di guerra, maturavano i piani sovversivi dei dirigenti, con l'obbiettivo di accrescere il proprio potere personale. Infine il limes era stato violato nei movimenti comunisti, divenuti a dire di Accio una sorta di nuovo seminario, in cui il controllo sulla vita privata prima, e poi sulla formazione ideologica, voleva sostituirsi alla coscienza civile e sociale.\nIl tutto risuona non come una critica alla religione o alla politica (fascismo o comunismo che sia), ma come la messa in luce di quella zona oscura della civilt\u00e0 e della politica a cui Accio \u00e8 stato molto vicino: l'incomprensione e l'intolleranza, che gli \u00e8 costata la morte del fratello; e bench\u00e9 la sua vita, nel romanzo, \u00e8 sempre strutturata nell'impronta di questa tragica conseguenza, egli incarna un Romolo (o Caino) redento, non assassino, che ha amato la citt\u00e0 e l'uomo nelle sue incertezze e contraddizioni; \u00e8 Romolo nella reinterpretazione di una storia in cui il prediletto Remo fa violenza per pura tracotanza, \u00e8 vittima e omicida di se stesso. Accio \u00e8 un Romolo che sta dentro una storia scritta da altri, di cui non \u00e8 responsabile nei suoi risvolti tragici, ma in questa storia \u00e8 testimone di una esperienza morale ed affettiva timidamente universale, artefice del suo spazio civile e umano.\nPoetica e stile: il viaggio.\nI temi politici che si innestano sulle vicende del romanzo di formazione non tradiscono la presa in considerazione della relativa valutazione estetica a cui il romanzo \u00e8 predisposto, in una impostazione poetica che deve sostenere storie incrociate di vita, politica e civilt\u00e0, con le condizioni di un orizzonte etico pi\u00f9 o meno delineato.\n\u00c8 possibile individuare una struttura retorica di fondo che congiunge un sostrato mitologico-tradizionale e una interpretazione del processo storico in cui gli eventi si compiono in una inarrestabilit\u00e0 lineare. Una ricca disponibilit\u00e0 semiotica sostiene congiuntamente storie narrate nel processo temporale con citazioni letterarie e mitologiche per cui episodi ed eventi per interi capitoli sembrano lunghe digressioni in un discorso fluido e senza esitazioni interpretative dei fatti proposti, dove per\u00f2 la focalizzazione di dettagli e particolari che altrimenti sarebbero tab\u00f9 fuori luogo configura la necessit\u00e0 di una consapevolezza critica sostenuta dal parallelismo con riferimenti folklorico-mitologici. Caratteristica centrale \u00e8 la narrazione dei viaggi in autostop di Accio, tanto che interi capitoli sembrano i discorsi sciolti, estemporanei ed accorati di un autostoppista: lo spaesamento dolceamaro, quasi erotico di un viaggio sempre pi\u00f9 o meno condiviso con qualcuno, e la relativa linearit\u00e0 del paesaggio che si fa orizzonte panoramico. E la prospettiva etica resta implicita, incisa nelle figure incrociate nel percorso di una vita, che nella condivisione del viaggio accolgono il rimando della mediazione dell'incontro, ma disvelano le scelte nella loro nudit\u00e0 ed imminenza.\nIl viaggio risulta essere cos\u00ec il consolidamento del punto di partenza, l'inevitabile costituzione di un centro a cui far riferimento anche per poter pensare di partire, riferimento per controllare lo smarrimento causato dalla conseguente sospensione del giudizio operata da chi \u00e8 in cerca di una strada, di un \"clinamen\" in cui maturare una formazione individuale e sociale, libera. La poetica \u00e8 allo stesso modo strutturata anche nelle narrazioni politiche. Come se il lettore fosse coinvolto nello stesso percorso dell'autore, nei dettami del romanzo di formazione, le battaglie civili e le esperienze sociali vengono delineate in un discorso improvvisato e confidenziale, che pu\u00f2 spesso non valutare le aspettative storiche (fenomenologiche) del lettore per non celare o forzare quelle etiche. Parallelamente il linguaggio molto spesso volutamente gergale crea uno stile che rafforza la complicit\u00e0 con il lettore nella sicurezza ostentata di chi pu\u00f2 raccontare storie che proprio nella loro evoluzione narrativa mostravano del tutto fortuita qualunque possibilit\u00e0 di diventare, come appaiono nell'opera, un perimetro ciclico per rappresentare inscritta non solo una vita, ma la sua stessa formazione.\nProspettiva etica: la madre, la famiglia, le donne.\nLo stile e la poetica del romanzo \u00e8 speculare allo sviluppo del contenuto etico espresso. Pennacchi ci raffigura la famiglia di Accio come una comunit\u00e0 senza dialogo. I discorsi che sorgono non sono mai ascoltati sinceramente, mai compresi, mai risolutivi dei problemi che pongono. C'\u00e8 trambusto e confusione, la stessa che il giovane protagonista poi porta fuori di casa e che spesso gli \u00e8 causa di molte noie. E il dialogo mancato \u00e8 tradotto nello stile monologico (a volte autoreferenziale) della maggior parte delle narrazioni. Su quest'orizzonte rappresentativo si innestano radicalmente le parole chiave del romanzo, non gli slogan politici e le citazioni popolari, ma la frase:\nLe poche parole, incisive, sono ripetute dalla madre in considerazione dei successi sociali di Accio e dei fratelli, o di riconoscimenti della comunit\u00e0 pubblica (diplomi, licenza militare). L'autore allo stesso modo le ripete ben oltre l'effettivit\u00e0 delle storie, come il contropeso dell'assenza di partecipazione dialogica. L'espressione di una certezza etica che non ha bisogno della mediazione dialettica; il significante della partecipazione e della comunanza affettiva materna e familiare nel portare a termine doveri etici di cui ha bisogno chi deve crescere secondo un'educazione umana e sociale, secondo l'appropriazione matura del sentimento e l'appagamento delle prospettive dell'esistenza, secondo l'altra met\u00e0 del dovere.\nPerci\u00f2 la madre con i suoi caratteri \u00e8 l'unica donna concreta nel romanzo, ambivalente, morale e naturale, fino a Joan. Le esperienze affettive e amorose di Accio sono sempre delineate nel rapporto con donne ideali, letterarie o folkloriche, in situazioni di idillio o di delirio tragicomico. C'\u00e8 quella che incarna la tradizione popolare, quella che incarna l'indecisione e la confusione, quella che incarna l'ideologia. Joan invece, comparendo verso la fine del romanzo, straniera (inglese in vacanza), e soprattutto lontana dalle figure dell'esperienza collettiva dei personaggi del romanzo, \u00e8 l'unica per cui il protagonista riesce a scoprire un fondamento e un sano confine (\"pomerium\") anche per l'amore: la comprensione e l'attesa della persona amata, contro la degenerazione della possessione morbosa e del vuoto progetto ideale.\nAl cinema.\nNel 2007, per la regia di Daniele Luchetti, \u00e8 stata effettuata una trasposizione cinematografica del romanzo con Riccardo Scamarcio, Elio Germano e Luca Zingaretti, in una pellicola in concorso al festival di Cannes nella sezione Certain Regard."}
{"id": "1161759", "revid": "287204", "url": "https://it.wikipedia.org/wiki?curid=1161759", "title": "Comuni delle F\u00e6r \u00d8er", "text": "Le F\u00e6r \u00d8er sono suddivise dal punto di vista amministrativo in 29 comuni comprendenti circa 120 citt\u00e0 e villaggi.\nDal 1977 a oggi il numero di comuni delle isole \u00e8 sempre diminuito. La contrazione numerica \u00e8 il risultato di un processo di transizione dalla suddivisione amministrativa di tipo parrocchiale elaborata nella prima met\u00e0 del XX secolo e che aveva portato alla creazione di circa 50 comuni ad una suddivisione grossomodo coincidente con quella tradizionale su base regionale e circoscrizionale.\nQuesto processo, ancora in corso si svolge tramite l'accorpamento dei comuni e la decentralizzazione dei servizi pubblici, e ha subito un'accelerazione nel 1998 quando il governo defin\u00ec un limite minimo per la popolazione di un comune pari a 2.000 abitanti che avrebbe comportato la soppressione di 14 comuni alla dat\u00e0 del 1\u00ba gennaio 2005.\nL'accorpamento dei comuni per l'adeguamento al nuovo criterio non \u00e8 stato, tuttavia, n\u00e9 pianificato n\u00e9 imposto, ma lasciato alla \"libera volont\u00e0\" di aggregazione degli stessi. Questa scelta ha comportato una certa opposizione dei centri meno popolati al processo di riorganizzazione amministrativa e favorito la creazione di due distinti tipi di comuni: alcuni pi\u00f9 grandi sorti attorno alle citt\u00e0 principali che hanno svolto il ruolo di polo d'attrazione, altri pi\u00f9 piccoli e meni popolati che rappresentano quelli che rifiutano l'accorpamento o si sono uniti ad altri comuni minori.\nQuesto sviluppo ha condotto i comuni pi\u00f9 grandi (T\u00f3rshavn, Klaksv\u00edk, Runav\u00edk, Tv\u00f8royri, Fuglafj\u00f8r\u00f0ur e V\u00e1gur) a organizzarsi separatamente nella nuova \"Kommunusamskipan F\u00f8roya\" (\"Organizzazione comunale faroese\", KFS), a differenza della originaria \"F\u00f8roya Kommunufelag\" (\"Organizzazione comunale delle F\u00e6r \u00d8er\", FKF) che raggruppa ancora tutti gli altri comuni.\nQuadro sinottico.\nI dati di popolazione, densit\u00e0 e superficie dei comuni attuali sono aggiornati al 1\u00ba gennaio 2017 (\"Faroe Islands in figures 2006\", op. cit., pp 6\u20137 e 11) ); per le municipalit\u00e0 soppresse, sono aggiornati al 31 dicembre 2002 (stesso autore). I comuni di ogni regione sono ordinati in tabella per numero di abitanti."}
{"id": "1161769", "revid": "2021920", "url": "https://it.wikipedia.org/wiki?curid=1161769", "title": "William Dean Martin", "text": "Biografia.\nEntrato nella band nel 1998 egli ha anche collaborato con la band nella scrittura di alcune canzoni come \"Where Would We Be Now\", \"Mountain\" e \"Ghost of You\". All'interno della band svolge anche il ruolo di tastierista.\nIl primo marzo 2008 ha sposato la sua fidanzata da otto anni Linzi. La data di matrimonio coincide con la data dell'inizio della loro storia, il primo marzo 2000. Il 26 gennaio 2009 all'ospedale di Pasadena \u00e8 nato il loro primogenito chiamato Dreavyn Kingsley Martin.\n ed \u00e8 attivo per l'organizzazione statunitense per i diritti degli animali (PETA).\nHa dichiarato che i suoi modelli musicali sono: Silverchair, Nine Inch Nails, Michael Jackson, Depeche Mode, 23 The End, Incubus e Deftones."}
{"id": "1161770", "revid": "155634", "url": "https://it.wikipedia.org/wiki?curid=1161770", "title": "Poggiofranco", "text": "Poggiofranco \u00e8 un quartiere di Bari, appartenente dal 2014 al II municipio (ex III circoscrizione).\nGeografia fisica.\nIl quartiere si trova nelle vicinanze del centro della citt\u00e0 a circa 4\u00a0km di distanza da esso e confina:\nStoria e peculiarit\u00e0.\nIl quartiere Poggiofranco \u00e8 considerato da alcuni parte integrante del vicino quartiere Picone, poich\u00e9 ne rappresenta l'area pi\u00f9 moderna.\nLa sua \u00e8 una storia recente, dal momento che \u00e8 nato immediatamente dopo la grande espansione di Bari iniziata negli anni venti, ed \u00e8 costituito in prevalenza da moderne costruzioni, circondate da numerose aree adibite a verde, il cui nome, Poggiofranco, risale alla famiglia \"Amoruso Manzari\", un tempo proprietaria di molti suoli nella zona, a ricordo del capostipite \"Francesco\".\nAttualmente \u00e8 uno dei rioni dall'aspetto pi\u00f9 moderno di Bari, per la presenza di alti palazzi e numerosi edifici commerciali, ubicati principalmente nella zona comprendente le aree di circolazione denominate \"Via Camillo Rosalba\" (la via principale del quartiere), \"Via Salvatore Matarrese\", \"Via Antonio Lucarelli\" e \"Via Giulio Petroni\".\nL'attuale Presidente del Municipio II \u00e8 l\u2019avv. Gianlucio Smaldone.\nMezzi pubblici.\n\u00c8 possibile raggiungere il quartiere Poggiofranco con i seguenti mezzi pubblici:"}
{"id": "1161778", "revid": "33689", "url": "https://it.wikipedia.org/wiki?curid=1161778", "title": "Accelerazione tridimensionale", "text": "Per accelerazione tridimensionale si indicano in campo informatico tutte le tecniche hardware e/o software atte a velocizzare la rappresentazioni grafica tridimensionale.\nIn ambito software si indicano tutti gli algoritmi che ottimizzano il calcolo delle scene e la loro rappresentazione. Da anni gli algoritmi di calcolo non ricevono miglioramenti significativi e da quel punto di vista non si ritiene che ci siano molti margini di miglioramento.\nDal punto di vista hardware l'accelerazione tridimensionale si \u00e8 ottenuta implementando in hardware le pipeline grafiche. Tutte le moderne schede grafiche integrano al loro interno una Graphics Processing Unit dotata di alcune pipeline grafiche. Mentre le prime unit\u00e0 di calcolo erano molto limitate e quindi potevano accelerare le operazioni grafiche solo in alcuni casi (alcune tipologie di grafica e solo alcune risoluzioni) le moderne schede grafiche integrano delle unit\u00e0 di calcolo programmabili che quindi permettono di accelerare praticamente tutte le tipologie di grafica tridimensionale. "}
{"id": "1161779", "revid": "842", "url": "https://it.wikipedia.org/wiki?curid=1161779", "title": "Accelerazione 3D", "text": ""}
{"id": "1161785", "revid": "466539", "url": "https://it.wikipedia.org/wiki?curid=1161785", "title": "Orso d'argento per il miglior attore", "text": "L'Orso d'argento per il miglior attore (\"Silberner B\u00e4r/Bester Darsteller\") \u00e8 un premio cinematografico assegnato dalla giuria internazionale del Festival di Berlino al miglior attore dei film presentati in concorso.\nIl riconoscimento \u00e8 stato introdotto nell'edizione del 1956 mentre in quelle del 1969, 1970, 1973 e 1974 non \u00e8 stato assegnato. A partire dall'edizione del 2021, esso confluir\u00e0 (assieme alla sua controparte) in due nuovi premi, divisi non per genere ma per ruolo di protagonista o non protagonista."}
{"id": "1161787", "revid": "963244", "url": "https://it.wikipedia.org/wiki?curid=1161787", "title": "Giovanni (patrizio romano)", "text": ""}
{"id": "1161788", "revid": "6923", "url": "https://it.wikipedia.org/wiki?curid=1161788", "title": "Laser ad anidride carbonica", "text": "Il laser ad anidride carbonica (laser CO2) \u00e8 stato uno dei primi modelli di laser a gas ad essere sviluppato. \u00c8 stato inventato, da Kumar Patel dei Laboratori Bell nel 1964, ed \u00e8 oggi uno dei pi\u00f9 usati in assoluto in campo medico e industriale.\nI laser CO2 sono i pi\u00f9 potenti laser ad onda continua disponibili attualmente, e sono anche fra i pi\u00f9 efficienti: il rapporto fra potenza di pompaggio e potenza emessa dal laser pu\u00f2 arrivare al 20%.\nQuesto tipo di laser emette un fascio di luce infrarossa la cui lunghezza d'onda principale \u00e8 centrata fra i 9,4 e i 10,6\u00a0micrometri.\nAmplificazione.\nIl mezzo laser attivo (generatore laser/mezzo di amplificazione) \u00e8 un tubo a scarica di gas raffreddato ad aria (o ad acqua nelle applicazioni ad alta potenza). Il gas all'interno del tubo laser \u00e8 costituito da:\nLe proporzioni precise variano a seconda del tipo di laser e dell'impiego a cui \u00e8 destinato.\nLa necessaria inversione di popolazione nel mezzo laser \u00e8 ottenuta facendo passare una scarica elettrica nella miscela gassosa, che innesca la seguente catena di eventi:\nCostruzione.\nPoich\u00e9 i laser CO2 funzionano nell'infrarosso ad una lunghezza d'onda a cui il vetro non \u00e8 pi\u00f9 trasparente, sono necessari materiali speciali per la loro costruzione. Generalmente gli specchi sono fatti di silicio rivestito o di molibdeno, mentre le lenti e le finestre di uscita sono di germanio; per applicazioni ad alta potenza si usano specchi d'oro e finestre e lenti di seleniuro di zinco. Storicamente si sono usate anche finestre e lenti di sale, sia il normale cloruro di sodio che il cloruro di potassio, ma anche se molto economiche queste lenti si deterioravano con l'umidit\u00e0 atmosferica.\nLa forma pi\u00f9 semplice di laser CO2 consiste di un tubo a scarica di gas (riempito con una miscela simile a quella descritta sopra) con uno specchio totalmente riflettente a una estremit\u00e0 e un accoppiatore di uscita (di solito uno specchio semiriflettente di seleniuro di zinco rivestito) all'estremit\u00e0 di uscita. La riflettivit\u00e0 dello specchio accoppiatore di uscita \u00e8 di solito del 5-15%. L'uscita del laser, per applicazioni ad alta potenza, pu\u00f2 avere un accoppiamento particolare (edge-coupled) per ridurre i problemi di riscaldamento delle ottiche.\nIl laser CO2 pu\u00f2 essere progettato per potenze di emissione in continuo che vanno da pochi milliwatt a diverse centinaia di kilowatt (kW). \u00c8 anche molto facile introdurre in questi laser un dispositivo Q-switching, per mezzo di uno specchio rotante o di un commutatore elettro-ottico, rendendoli capaci di generare singoli impulsi di potenza fino a un gigawatt (GW).\nVisto che la transizione di stato che d\u00e0 origine all'effetto laser in questi dispositivi riguarda le bande di vibrazione-traslazione di una molecola triatomica lineare, la struttura rotazionale delle bande P e R pu\u00f2 essere selezionata da un elemento sintonizzatore nella cavit\u00e0 del risuonatore laser: questo elemento \u00e8 di solito un reticolo di diffrazione, perch\u00e9 nella banda infrarossa dei laser CO2 i materiali trasparenti hanno in genere perdite piuttosto alte. Ruotando il reticolo si pu\u00f2 selezionare una particolare linea rotazionale della transizione vibrazionale. La pi\u00f9 fine selezione di frequenza si pu\u00f2 ottenere usando un etalon. Quindi, grazie anche alla sostituzione isotopica, si possono selezionare frequenze a piacere in una gamma da 880 a 1090\u00a0cm\u22121 in un \"pettine\" con intervalli di 1\u00a0cm\u22121 (30\u00a0GHz). Tali laser ad anidride carbonica \"a sintonia fine\" sono per\u00f2 soprattutto di interesse teorico e di ricerca.\nRisuonatori Slab.\nUna innovazione importante nei laser CO2 \u00e8 stata la recente introduzione di sorgenti slab, costituite non da tubi di vetro ma da una cavit\u00e0 ricavata sigillando due piani metallici vicini e paralleli, che fungono da armature di un condensatore: in queste sorgenti la miscela gassosa viene eccitata non da una scarica elettrica ma da una tensione oscillante ad alta frequenza fatta passare attraverso il condensatore cos\u00ec formato. Queste sorgenti hanno il considerevole vantaggio di non richiedere lo svuotamento della cavit\u00e0 risonante (e successivo riempimento di gas) ad ogni spegnimento del laser, abbattendo di molto il costo di esercizio degli impianti che equipaggiano: il loro svantaggio maggiore, per contro, \u00e8 la minore qualit\u00e0 del fascio laser prodotto, in termini di focalizzabilit\u00e0, collimazione e purezza spettrale.\nApplicazioni.\nVista l'alta potenza ottenibile (e il costo ragionevole del laser), i laser CO2 sono ampiamente usati in lavorazioni industriali per taglio e saldatura. Sono anche molto utili in chirurgia, perch\u00e9 l'acqua, costituente principale dei tessuti, assorbe molto bene la frequenza emessa, e quindi si prestano anche per chirurgia laser, lifting, peeling facciali (che sostanzialmente consistono nel bruciare lo strato pi\u00f9 esterno dell'epidermide, per promuovere la formazione di collagene), e dermoabrasione.\nPoich\u00e9 l'atmosfera terrestre \u00e8 quasi completamente trasparente agli infrarossi, i laser a CO2 sono usati anche per telemetria, usando tecniche LIDAR."}
{"id": "1161791", "revid": "105696406", "url": "https://it.wikipedia.org/wiki?curid=1161791", "title": "Choose Love", "text": "Choose Love \u00e8 il ventitreesimo album solista di Ringo Starr, uscito il 7 giugno 2005 su etichetta Koch.\nQuarto album in studio per Ringo e il team capitanato da Mark Hudson.\nApprezzato dalla critica, l'album venne snobbato dal pubblico, non riuscendo a entrare nelle classifiche americane (dove i precedenti \"Vertical Man\" e \"Ringo Rama\" avevano fatto capolino).\nL'album si differenzia dai precedenti in quanto l'apporto di \"guest star\" \u00e8 ridotto a Chrissie Hynde (duetto in \"Don't hang up\") e Billy Preston (organo in \"Oh my lord\"); si tratta di un lavoro di gruppo, frutto della coesione di una band che lavora insieme da ormai quasi dieci anni.\nEdizione DualDisc.\nDell'album \u00e8 stata pubblicata un'edizione limitata CD+DVD.\nIl DVD bonus contiene:"}
{"id": "1161793", "revid": "1305772", "url": "https://it.wikipedia.org/wiki?curid=1161793", "title": "Billy Martin", "text": ""}
{"id": "1161803", "revid": "1444886", "url": "https://it.wikipedia.org/wiki?curid=1161803", "title": "Decreto legislativo 16 marzo 1999, n. 79", "text": "Il decreto legislativo 16 marzo 1999, n. 79, detto anche decreto Bersani dal nome del suo ispiratore, \u00e8 un atto normativo della Repubblica Italiana di recepimento della direttiva comunitaria 96/92/CE del Parlamento e del Consiglio Europeo del 19 dicembre 1996.\nDi fatto il provvedimento introdusse in Italia la liberalizzazione del settore elettrico. Tale decreto \u00e8 noto agli operatori con il nome dell'allora ministro dell'industria che lo propose. Gli effetti di questo decreto furono quelli di aprire un mercato elettrico che fin dalla nazionalizzazione del 1962 era di fatto monopolistico (per es. con il solo operatore nazionale l'Enel che poteva produrre e vendere energia elettrica agli utenti) ad altri operatori che diventano cos\u00ec concorrenti.\nPrincipio ispiratore.\nPoich\u00e9 di fatto il mercato (o filiera) elettrico nelle sue diverse componenti (generazione o produzione, trasmissione, dispacciamento, distribuzione e vendita di energia elettrica) era concentrato in un solo operatore integrato, l'ENEL che curava ogni fase del settore elettrico, il decreto ha disposto secondo opportune norme la separazione, societaria e proprietaria a seconda dei casi, di ciascuna di queste fasi. Ciascuna fase viene opportunamente regolamentata in modo da ottenere le migliori condizioni capaci di garantire l'effettiva realizzazione dell'apertura del mercato. Apertura che dovrebbe garantire l'ingresso di capitali privati e una concorrenza tra molteplici operatori con il fine ultimo di avere delle tariffe pi\u00f9 basse rispetto ad una situazione di tipo monopolistica. Inoltre tale decreto istituisce particolari soggetti a carattere pubblico che hanno il compito di ottimizzare il funzionamento del mercato.\nIl primo passo di tale processo si \u00e8 avuto nell'obbligo per l'ex monopolista di costituire societ\u00e0 separate per lo svolgimento delle seguenti attivit\u00e0:\nGenerazione di energia elettrica.\nRelativamente alla generazione di energia elettrica il decreto ha agito secondo due punti:\nIn aggiunta a questo \u00e8 stato reso possibile l'ingresso nel mercato della generazione elettrica di altri operatori che di fatto potevano, seguendo un opportuno iter autorizzativo, realizzare le loro centrali elettriche per rendere cos\u00ec tale settore della filiera elettrica un settore concorrenziale o aperto a pi\u00f9 operatori.\nIl primo punto vuole di fatto realizzare lo \"spazio\" entro cui i nuovi operatori possono entrare nel settore, infatti il limite imposto all'ENEL garantisce a chiunque voglia operare nel settore che ci siano i margini per potersi riavere dell'investimento fatto riuscendo a vendere l'elettricit\u00e0 prodotta. Il secondo punto permette di realizzare il primo consentendo di fatto l'ingresso immediato di altri operatori nel nuovo mercato elettrico. Tale punto viene realizzato semplicemente tramite la creazione di tre societ\u00e0 elettriche, denominate \"GenCo\" i.e. \"Generation Company\", che hanno ciascuna un determinato numero di centrali elettriche fino a quel momento di propriet\u00e0 dell'ENEL per una potenza complessiva di almeno . Le tre societ\u00e0 erano:\nQueste tre societ\u00e0 sono state messe in vendita secondo opportune modalit\u00e0 a partire dal 2000 garantendo la riduzione della capacit\u00e0 produttiva dell'operatore dominante e la nascita di operatori concorrenti.\nLa \"GenCo 1\", Eurogen, \u00e8 stata acquistata nel maggio 2002 da un gruppo di investitori che hanno conferito tale capacit\u00e0 produttiva alla societ\u00e0 Edipower S.p.A. La \"GenCo 2\", Elettrogen \u00e8 andata nel settembre 2001 ad un consorzio formato dalla societ\u00e0 spagnola Endesa e dalla municipalizzata di Brescia ASM Brescia e da altri azionisti minori. La \"GenCo 3\", Interpower, \u00e8 stata acquistata nel novembre 2002 da una societ\u00e0 formata da Acea, la societ\u00e0 belga Electrabel Suez S.A. e da altri investitori italiani che hanno quote di minoranza.\nOccorre ricordare che all'apertura del mercato elettrico oltre all'ENEL e a soggetti investitori privati il mercato vide anche l'ingresso delle municipalizzate di alcune grandi citt\u00e0 italiane come Milano, Roma e Torino che dotate di propria capacit\u00e0 di generazione poterono vendere la propria elettricit\u00e0 proprio come gli altri produttori.\nTrasmissione di Energia Elettrica e Dispacciamento.\nL'elettricit\u00e0 prodotta nelle centrali elettriche va portata fino ai centri dove viene utilizzata, per fare questo esiste la trasmissione di energia elettrica che viene realizzata in alta, media e bassa tensione. Le prime due fasi rientrano nella cosiddetta trasmissione di energia elettrica mentre la terza modalit\u00e0 rientra in una successiva fase della filiera elettrica denominata distribuzione. Il decreto ha sancito che la rete dovesse essere gestita in regime di monopolio, questo perch\u00e9 la replicabilit\u00e0 della rete da parte dei vari produttori elettrici sarebbe stata svantaggiosa economicamente, per questo ha disposto due azioni:\nAl tempo stesso l'esistenza di una societ\u00e0 terza che gestisse la rete ad alta tensione garantiva tutti i produttori di energia elettrica di godere ciascuno degli stessi trattamenti riguardo all'accesso alla rete.\nIl 31 maggio 1999 secondo il decreto viene attuata una divisione societaria della rete di trasmissione nazionale posseduta dall'ENEL e nasce cos\u00ec una nuova societ\u00e0 denominata Terna che gestisce esclusivamente tale tipo di infrastruttura. All'inizio l'ex monopolista controlla ancora la propriet\u00e0 della rete dato che possiede la totalit\u00e0 delle azioni di questa nuova societ\u00e0, mentre la gestione operativa \u00e8 affidata al GRTN che ha invece controllo pubblico. Terna diventer\u00e0 pienamente indipendente a seguito della quotazione alla Borsa di Milano il 23 giugno 2004 del 50% del pacchetto azionario di Terna e con la successiva vendita da parte di ENEL di un'ulteriore 13,86% del capitale azionario in suo possesso di Terna ad investitori istituzionali. La piena indipendenza di Terna dall'ENEL ha fatto scomparire l'esigenza di una gestione terza della rete e di fatto le competenze del GRTN relative alla rete sono state riassorbite da Terna che di fatto \u00e8 diventata concessionaria e gestore della rete. Dopo tale trasformazione, avvenuta nel 2005, il GRTN ha mutato il proprio compito diventando cos\u00ec \"Gestore Servizi Elettrici\", GSE.\nAssieme alla gestione della \"Trasmissione di Energia Elettrica\" a Terna viene affidata anche la funzione di \"Dispacciamento\", ovvero la gestione in tempo reale dei flussi di energia sulla rete elettrica in modo da garantire nell'unit\u00e0 di tempo che si verifichi l'uguaglianza tra energia immessa in rete ed energia consumata, condizione irrinunciabile per il corretto funzionamento del sistema elettrico.\nDato che tale business viene gestito attraverso un monopolio le tariffe che Terna impone per erogare il suo servizio sono determinate da norme emesse dall\"Autorit\u00e0 per l'Energia Elettrica e il Gas\", AEEG.\nDistribuzione di energia elettrica.\nLa fase della distribuzione consiste nel trasporto e nella consegna (volendo usare un'analogia con beni materiali) dell'energia elettrica agli utenti a basse e medie tensioni. Il decreto ha conferito a tale fase la caratteristica di monopolio locale, i.e. relativamente ad un ambito geografico definito dal territorio di un comune esiste un solo distributore di energia elettrica che si occupa di svolgere tale servizio. In teoria qualsiasi societ\u00e0 che ne possegga i requisiti potrebbe prendere tale servizio in concessione. Le tariffe di distribuzione sono determinate per legge. All'ENEL, alle municipalizzate e a tutte quelle societ\u00e0 che oltre ad altri settori della filiera elettrica operano in questo settore \u00e8 stato imposto di realizzare una divisione di tali proprie attivit\u00e0 (unbundling societario) e conferirle ad un'apposita societ\u00e0 (e.g. Enel Distribuzione).\nVendita di energia elettrica.\nIl decreto ha aperto questo settore della filiera elettrica in modo graduale utilizzando come discriminante il consumo annuale di energia elettrica dei vari utenti. I clienti che consumavano (essenzialmente grosse utenze industriali come ad esempio acciaierie o cementifici) di pi\u00f9 sono stati i primi a poter scegliere da chi acquistare energia elettrica poi via via si \u00e8 progressivamente allargata il mercato a clienti che via consumavano di meno. La prima soglia \u00e8 stata quantificata in (30 GWh/y), che dal 1\u00ba gennaio 2000 \u00e8 stata ridotta a (20 GWh/y) per arrivare a soli (9 GWh/y) a partire dal 1\u00ba gennaio 2002. Dal 1\u00ba luglio 2004 tale fascia si \u00e8 ulteriormente allargata permettendo a tutti i possessori di IVA di poter accedere al libero mercato. L'ultima barriera alla liberalizzazione \u00e8 caduta il 1\u00ba luglio 2007 quando anche per le utenze domestiche \u00e8 stato possibile acquistare energia elettrica sul libero mercato.\nNel tempo intercorso tra il 1\u00ba gennaio 2000 e il 1\u00ba luglio 2007 gli utenti di energia elettrica in Italia sono stati divisi in due grossi gruppi, che cambiavano di consistenza con il procedere delle liberalizzazioni: i \"clienti idonei\", quelli che cio\u00e8 potevano acquistare energia elettrica sul libero mercato e i \"clienti vincolati\" che invece si trovano nella stessa condizione precedente alla liberalizzazione. Tuttavia non essendoci pi\u00f9 un monopolista \u00e8 stato necessario istituire una figura, pi\u00f9 precisamente un ente a controllo pubblico che si occupasse di fornire elettricit\u00e0 ai clienti vincolati acquistandola dalla pluralit\u00e0 di operatori che la producevano, tale figura si chiama \"Acquirente Unico\".\nIl Decreto ha permesso che la vendita di energia elettrica si realizzi attraverso due modalit\u00e0:\nI venditori sono o societ\u00e0 elettriche che producono l'energia che vendono o societ\u00e0 di trading che pur non avendo capacit\u00e0 di generazione rivendono energia che comprano da altri operatori o che importano dall'estero. I compratori sono tutti quelli che possono accedere al libero mercato.\nCertificati Verdi.\nAl fine di favorire l'utilizzo di fonti rinnovabili nella generazione elettrica il Decreto introduce l'obbligo per produttori e importatori di energia elettrica da fonti non rinnovabili di immettere ogni anno in rete una percentuale di tale energia pari al 2% dell'energia prodotta o importata nell'anno precedente per la parte eccedente i . Tale valore percentuale ha subito un incremento annuale pari allo 0,35% dal 2004 al 2006 e dello 0,75% annuo dal 2007 al 2012. In questo modo quei produttori e importatori di energia elettrica che non abbiano venduto la percentuale imposta di energia proveniente da fonti rinnovabili saranno obbligati a soddisfare questo obbligo comprando i certificati verdi che vengono riconosciuti dal GSE ai produttori di energia elettrica da fonti rinnovabili.\nIl decreto definisce specificatamente come fonti energetiche rinnovabili:\nLo \"status\" di impianto che produce da fonte rinnovabile viene riconosciuto tramite opportuna certificazione rilasciata dal GSE.\nIl numero di certificati verdi che un produttore riceve dipende dalla quantit\u00e0 di energia elettrica prodotta nel corso di un anno di attivit\u00e0, infatti ogni certificato corrisponde ad una precisa quantit\u00e0 di energia immessa in rete e dunque prodotta e consumata. Non c'\u00e8 discriminazione tra energia prodotta da una fonte rinnovabile piuttosto che da un'altra (es. sole e vento).\nIl decreto attuativo per le fonti rinnovabili \u00e8 il decreto 11 novembre 1999."}
{"id": "1161806", "revid": "290948", "url": "https://it.wikipedia.org/wiki?curid=1161806", "title": "Accelerazione bidimensionale", "text": "Per accelerazione bidimensionale si indicano in campo informatico tutte le tecniche hardware e/o software atte a velocizzare la rappresentazioni grafica bidimensione.\nIn ambito software, l'accelerazione bidimensionale \u00e8 il risultato degli algoritmi che ottimizzano il calcolo delle scene e la loro rappresentazione. Il metodo pi\u00f9 semplice \u00e8 disegnare gli oggetti sullo schermo partendo dall'oggetto pi\u00f9 lontano per arrivare infine all'oggetto pi\u00f9 vicino al giocatore. Alcuni algoritmi, partendo dal presupposto che alcune componenti dello schermo sono fisse, riducono la complessit\u00e0 dell'algoritmo. Da anni non sono comunque noti rilevanti miglioramenti in materia.\nDal punto di vista hardware, l'accelerazione bidimensionale si \u00e8 ottenuta implementando in hardware delle unit\u00e0 chiamate \"blitter\", che provvedono ad effettuare le copie degli oggetti tra la memoria dati e la memoria dedicata allo schermo. Queste unit\u00e0 sono spesso in grado di combinare gli elementi grafici con operazioni aritmetiche o logiche (AND, OR, EXOR, etc). Tutte le moderne schede grafiche integrano al loro interno delle unit\u00e0 di accelerazione bidimensionale, ma la ricerca in questo settore si ritiene sia comunque terminata. Tutte le attuali schede grafiche in circolazione sono in grado di manipolare la grafica bidimensionale con una velocit\u00e0 superiore a quella necessaria alle attuali applicazioni. I processori dedicati alla grafica bidimensionale sono stati integrati nei pi\u00f9 complessi processori dedicati alla grafica tridimensionale, che forniscono anche le operazioni di gestione bidimensionale."}
{"id": "1161807", "revid": "842", "url": "https://it.wikipedia.org/wiki?curid=1161807", "title": "Accelerazione 2D", "text": ""}
{"id": "1161808", "revid": "287204", "url": "https://it.wikipedia.org/wiki?curid=1161808", "title": "Primera Divisi\u00f3n 1959-1960 (Spagna)", "text": "La Primera Divisi\u00f3n 1959-1960 \u00e8 stata la 29\u00aa edizione della massima serie del campionato spagnolo di calcio, disputata tra il 13 settembre 1959 e il 17 aprile 1960 e concluso con la vittoria del , al suo ottavo titolo, il secondo consecutivo.\nCapocannoniere del torneo \u00e8 stato Ferenc Pusk\u00e1s () con 26 reti.\nClassifica finale.\nLegenda:\nRegolamento:\nSpareggi.\nSpareggi interdivisionali.\nAgli spareggi interdivisionali si scontravano la 13\u00aa e 14\u00aa classificata in Primera Divisi\u00f3n con le seconde classificate dei due gironi di Segunda Divisi\u00f3n. Le squadre vincenti dei due incontri avevano diritto a partecipare alla stagione successiva di Primera Divisi\u00f3n. Lo spareggio tra e ebbe bisongo di un ulteriore gara in campo neutro per stabilire la squadra vincitrice."}
{"id": "1161809", "revid": "842", "url": "https://it.wikipedia.org/wiki?curid=1161809", "title": "Pipeline 3D", "text": ""}
{"id": "1161820", "revid": "767487", "url": "https://it.wikipedia.org/wiki?curid=1161820", "title": "Primera Divisi\u00f3n 1960-1961 (Spagna)", "text": "La Primera Divisi\u00f3n 1960-1961 \u00e8 stata la 30\u00aa edizione della massima serie del campionato spagnolo di calcio, disputata tra il 11 settembre 1960 e il 30 aprile 1961 e concluso con la vittoria del , al suo settimo titolo.\nCapocannoniere del torneo \u00e8 stato Ferenc Pusk\u00e1s (Real Madrid) con 27 reti.\nClassifica finale.\nLegenda:\nRegolamento:\nSpareggi.\nSpareggi interdivisionali.\nAgli spareggi interdivisionali si scontravano la 13\u00aa e 14\u00aa classificata in Primera Divisi\u00f3n con le seconde classificate dei due gironi di Segunda Divisi\u00f3n. Le squadre vincenti dei due incontri avevano diritto a partecipare alla stagione successiva di Primera Divisi\u00f3n."}
{"id": "1161821", "revid": "78273", "url": "https://it.wikipedia.org/wiki?curid=1161821", "title": "Scheda grafica 3D", "text": ""}
{"id": "1161823", "revid": "78273", "url": "https://it.wikipedia.org/wiki?curid=1161823", "title": "Scheda grafica 2D", "text": ""}
{"id": "1161827", "revid": "287204", "url": "https://it.wikipedia.org/wiki?curid=1161827", "title": "Primera Divisi\u00f3n 1961-1962 (Spagna)", "text": "La Primera Divisi\u00f3n 1961-1962 \u00e8 stata la 31\u00aa edizione della massima serie del campionato spagnolo di calcio, disputata tra il 2 settembre 1960 e il 1\u00ba aprile 1961 e concluso con la vittoria del , al suo ottavo titolo, il secondo consecutivo.\nCapocannoniere del torneo \u00e8 stato Juan Seminario () con 25 reti.\nClassifica finale.\nLegenda:\nRegolamento:\nSpareggi.\nSpareggi interdivisionali.\nAgli spareggi interdivisionali si scontravano la 13\u00aa e 14\u00aa classificata in Primera Divisi\u00f3n con le seconde classificate dei due gironi di Segunda Divisi\u00f3n. Le squadre vincenti dei due incontri avevano diritto a partecipare alla stagione successiva di Primera Divisi\u00f3n. "}
{"id": "1161828", "revid": "842", "url": "https://it.wikipedia.org/wiki?curid=1161828", "title": "Rendering tridimensionale", "text": ""}
{"id": "1161831", "revid": "110157", "url": "https://it.wikipedia.org/wiki?curid=1161831", "title": "Tour 2003", "text": "Tour 2003 \u00e8 il ventiduesimo album solista di Ringo Starr (il settimo dal vivo, escludendo la raccolta The Anthology...So Far), uscito il 23 marzo 2004 su etichetta Koch.\nEnnesimo album dal vivo per Ringo e la sua All-Starr Band, ormai a corto di star e protagonisti di uno show che ha perso molto del suo iniziale interesse.\nI componenti sono Sheila E, John Waite, Paul Carrack e Colin Hay.\nL'album \u00e8 stato registrato il 24 luglio 2003 a Toronto, Canada."}
{"id": "1161832", "revid": "39224", "url": "https://it.wikipedia.org/wiki?curid=1161832", "title": "Compressione senza perdita di informazione", "text": ""}
{"id": "1161834", "revid": "287204", "url": "https://it.wikipedia.org/wiki?curid=1161834", "title": "Primera Divisi\u00f3n 1962-1963 (Spagna)", "text": "La Primera Divisi\u00f3n 1962-1963 \u00e8 stata la 32\u00aa edizione della massima serie del campionato spagnolo di calcio, disputata tra il 16 settembre 1962 e il 21 aprile 1963 e concluso con la vittoria del , al suo nono titolo, il terzo consecutivo.\nCapocannoniere del torneo \u00e8 stato Ferenc Pusk\u00e1s (Real Madrid) con 26 reti.\nClassifica finale.\nLegenda:\nRegolamento:\nSpareggi.\nSpareggi interdivisionali.\nAgli spareggi interdivisionali si scontravano la 13\u00aa e 14\u00aa classificata in Primera Divisi\u00f3n con le seconde classificate dei due gironi di Segunda Divisi\u00f3n. Le squadre vincenti dei due incontri avevano diritto a partecipare alla stagione successiva di Primera Divisi\u00f3n. Lo spareggio tra e ebbe bisongo di un ulteriore gara per stabilire la squadra vincitrice."}
{"id": "1161836", "revid": "287204", "url": "https://it.wikipedia.org/wiki?curid=1161836", "title": "Primera Divisi\u00f3n 1963-1964 (Spagna)", "text": "La Primera Divisi\u00f3n 1963-1964 \u00e8 stata la 33\u00aa edizione della massima serie del campionato spagnolo di calcio, disputata tra il 15 settembre 1963 e il 26 aprile 1964 e concluso con la vittoria del , al suo decimo titolo, il quarto consecutivo.\nCapocannoniere del torneo \u00e8 stato Ferenc Pusk\u00e1s (Real Madrid) con 21 reti.\nClassifica finale.\nLegenda:\nRegolamento:\nSpareggi.\nSpareggi interdivisionali.\nAgli spareggi interdivisionali si scontravano la 13\u00aa e 14\u00aa classificata in Primera Divisi\u00f3n con le seconde classificate dei due gironi di Segunda Divisi\u00f3n. Le squadre vincenti dei due incontri avevano diritto a partecipare alla stagione successiva di Primera Divisi\u00f3n."}
{"id": "1161839", "revid": "93556", "url": "https://it.wikipedia.org/wiki?curid=1161839", "title": "Megaladapis", "text": "Megaladapis (Forsyth Major, 1894) \u00e8 un genere di grandi lemuri vissuti in Madagascar ed attualmente estinti. Assieme ai lemuri-donnola del genere \"Lepilemur\", costituiscono la famiglia dei \"Lepilemuridae\" (detta anche \"Megaladapidae\").\nDescrizione.\nGli appartenenti al genere \"Megaladapis\" erano assai differenti dai \"Lepilemur\", cos\u00ec come non somigliavano ad alcun altro lemure; a prima vista, sarebbero probabilmente sembrati dei koala giganteschi.\nQuesti animali arrivavano a pesare fino ad 80 kg, per una lunghezza che raggiungeva il metro e mezzo: tali misure ne facevano i lemuriformi di maggiori dimensioni dopo l\"'Archaeoindris\". Possedevano lunghi arti anteriori e dita forti, atte a stringere i tronchi, mentre le zampe posteriori erano pi\u00f9 corte ed adatte a scalare gli alberi.\nIl cranio era grande all'incirca come quello di un attuale asino, con la regione nasale molto simile a quella dell'attuale rinoceronte nero: ampie narici e, probabilmente, un labbro superiore allungato e semiprensile.\nLa forma della mascella era simile a quella dei bovini, ma in pi\u00f9 questi animali possedevano due lunghi canini, il cui scopo \u00e8 ignoto. I muscoli della mandibola erano assai forti, per aver ragione della coriacea vegetazione malgascia presente a quei tempi. I molari, insolitamente grandi, avevano cuspidi tondeggianti.\nBiologia.\nNonostante la grande taglia ed il peso non indifferente, la forma degli arti lascia intuire con certezza quasi assoluta che questi animali avevano abitudini arboricole: in particolare, con tutta probabilit\u00e0 essi si spostavano lentamente fra i grossi rami, tenendosi aggrappati con le quattro zampe in modo simile agli attuali koala. Al suolo, l'animale si muoveva lentamente e goffamente, forse tenendosi sulle quattro zampe, mentre per nutrirsi utilizzava le mani per portarsi i rami alla bocca, e poter mangiare le foglie grazie al lungo labbro superiore assai mobile.\nDeclino ed estinzione.\nI resti subfossili di questi animali risalgono ad un periodo che spazia dai 2900 ai 500 anni fa. Un tale lasso di tempo lascia supporre che, come molte specie evolutesi in ambienti insulari, la rovina di quest'animale cominci\u00f2 con l'arrivo dei primi uomini, di etnia malese, in Madagascar. I coloni bruciarono ampie zone di foresta per far spazio a colture ed allevamenti; i grossi e lenti \"Megaladapis\", incapaci di sostenere l'improvvisa riduzione del proprio habitat, cominciarono un'inesorabile declino che, accelerato dalla caccia a cui questi animali furono sottoposti ed alla quale non riuscivano a far fronte riproducendosi con ritmi assai lenti, li port\u00f2 all'estinzione, avvenuta circa 500 anni fa (poco prima dell'arrivo degli europei sull'isola). Probabilmente, il colpo di grazia a questi animali fu dato da un improvviso mutamento climatico che coinvolse l'isola durante il XIV secolo.\nTassonomia.\nIl genere \"Megaladapis\" conta tre specie scoperte finora (tutte estinte), raggruppate in due sottogeneri:\nIl \"Megaladapis\" nel folklore malgascio.\nSi \u00e8 sempre pensato che le leggende malgasce sul \"tretretretre\" o \"tratratratra\", un grosso lemure preistorico, siano basate su avvistamenti di \"Megaladapis\"; tuttavia, alcuni dettagli (primo fra tutti il volto umano che il \"tretretretre\" possederebbe, oltre che la sua andatura saltellante al suolo) coincidono molto meglio con le caratteristiche di \"Palaeopropithecus\"; i \"Megadalapis\", piuttosto che un volto umano, possedevano un richiamo che somigliava a grida umane.\nNel XVII secolo, si hanno notizie di un grosso lemure ucciso nella foresta: potrebbe essersi trattato dell'ultimo di questi animali, dei quali una sparuta popolazione potrebbe essersi mantenuta per oltre due secoli nella foresta pi\u00f9 impenetrabile."}
{"id": "1161841", "revid": "287204", "url": "https://it.wikipedia.org/wiki?curid=1161841", "title": "Primera Divisi\u00f3n 1964-1965 (Spagna)", "text": "La Primera Divisi\u00f3n 1964-1965 \u00e8 stata la 34\u00aa edizione della massima serie del campionato spagnolo di calcio, disputata tra il 13 settembre 1964 e il 18 aprile 1965 e concluso con la vittoria del , al suo undicesimo titolo, il quinto consecutivo.\nCapocannoniere del torneo \u00e8 stato Cayetano R\u00e9 () con 25 reti.\nClassifica finale.\nLegenda:\nRegolamento:\nSpareggi.\nSpareggi interdivisionali.\nAgli spareggi interdivisionali si scontravano la 13\u00aa e 14\u00aa classificata in Primera Divisi\u00f3n con le seconde classificate dei due gironi di Segunda Divisi\u00f3n. Le squadre vincenti dei due incontri avevano diritto a partecipare alla stagione successiva di Primera Divisi\u00f3n."}
{"id": "1161842", "revid": "110157", "url": "https://it.wikipedia.org/wiki?curid=1161842", "title": "Extended Versions (Ringo Starr)", "text": "Extended Versions \u00e8 il ventunesimo album solista di Ringo Starr (il sesto dal vivo, escludendo la raccolta \"The Anthology...So Far\", uscito il 23 marzo 2004 su etichetta Koch.\nEnnesimo album dal vivo per Ringo e la sua All-Starr Band, tratto dal tour del 2001.\nI componenti della band sono Ian Hunter, Howard Jones, Roger Hodgson, Sheil E, Greg Lake e Mark Rivera."}
{"id": "1161843", "revid": "842", "url": "https://it.wikipedia.org/wiki?curid=1161843", "title": "Compressione dati a perdita di informazioni", "text": ""}
{"id": "1161848", "revid": "287204", "url": "https://it.wikipedia.org/wiki?curid=1161848", "title": "Primera Divisi\u00f3n 1965-1966 (Spagna)", "text": "La Primera Divisi\u00f3n 1965-1966 \u00e8 stata la 35\u00aa edizione della massima serie del campionato spagnolo di calcio, disputata tra il 4 settembre 1965 e il 3 aprile 1966 e concluso con la vittoria dell', al suo quinto titolo.\nCapocannoniere del torneo \u00e8 stato Luciano S\u00e1nchez () con 19 reti.\nClassifica finale.\nLegenda:\nRegolamento:\nSpareggi.\nSpareggi interdivisionali.\nAgli spareggi interdivisionali si scontravano la 13\u00aa e 14\u00aa classificata in Primera Divisi\u00f3n con le seconde classificate dei due gironi di Segunda Divisi\u00f3n. Le squadre vincenti dei due incontri avevano diritto a partecipare alla stagione successiva di Primera Divisi\u00f3n."}
{"id": "1161850", "revid": "122315", "url": "https://it.wikipedia.org/wiki?curid=1161850", "title": "Palaeopropithecus", "text": ""}
{"id": "1161852", "revid": "287204", "url": "https://it.wikipedia.org/wiki?curid=1161852", "title": "Primera Divisi\u00f3n 1966-1967 (Spagna)", "text": "La Primera Divisi\u00f3n 1966-1967 \u00e8 stata la 36\u00aa edizione della massima serie del campionato spagnolo di calcio, disputato tra il 10 settembre 1966 e il 23 aprile 1967 e concluso con la vittoria del , al suo dodicesimo titolo.\nCapocannoniere del torneo \u00e8 stato Waldo Machado () con 24 reti.\nClassifica finale.\nLegenda:\nRegolamento:\nSpareggi.\nSpareggi interdivisionali.\nAgli spareggi interdivisionali si scontravano la 13\u00aa e 14\u00aa classificata in Primera Divisi\u00f3n con le seconde classificate dei due gironi di Segunda Divisi\u00f3n. Le squadre vincenti dei due incontri avevano diritto a partecipare alla stagione successiva di Primera Divisi\u00f3n."}
{"id": "1161855", "revid": "287204", "url": "https://it.wikipedia.org/wiki?curid=1161855", "title": "Primera Divisi\u00f3n 1967-1968 (Spagna)", "text": "La Primera Divisi\u00f3n 1967-1968 \u00e8 stata la 37\u00aa edizione della massima serie del campionato spagnolo di calcio, disputato tra il 9 settembre 1967 e il 28 aprile 1968 e concluso con la vittoria del , al suo tredicesimo titolo, il secondo consecutivo.\nCapocannoniere del torneo \u00e8 stato Fidel Uriarte () con 22 reti.\nClassifica finale.\nLegenda:\nRegolamento:\nSpareggi.\nSpareggi interdivisionali.\nAgli spareggi interdivisionali si scontravano la 13\u00aa e 14\u00aa classificata in Primera Divisi\u00f3n con le seconde classificate dei due gironi di Segunda Divisi\u00f3n. Le squadre vincenti dei due incontri avevano diritto a partecipare alla stagione successiva di Primera Divisi\u00f3n."}
{"id": "1161857", "revid": "30445", "url": "https://it.wikipedia.org/wiki?curid=1161857", "title": "Ruffo di calabria", "text": ""}
{"id": "1161859", "revid": "9095672", "url": "https://it.wikipedia.org/wiki?curid=1161859", "title": "Umbertidese", "text": ""}
{"id": "1161865", "revid": "842", "url": "https://it.wikipedia.org/wiki?curid=1161865", "title": "Compressione a perdita di informazione", "text": ""}
{"id": "1161866", "revid": "287204", "url": "https://it.wikipedia.org/wiki?curid=1161866", "title": "Primera Divisi\u00f3n 1968-1969 (Spagna)", "text": "La Primera Divisi\u00f3n 1968-1969 \u00e8 stata la 38\u00aa edizione della massima serie del campionato spagnolo di calcio, disputato tra il 14 settembre 1968 e il 20 aprile 1969 e concluso con la vittoria del , al suo quattordicesimo titolo, il terzo consecutivo.\nCapocannonieri del torneo sono stati Amancio (Real Madrid) e Jos\u00e9 Eulogio G\u00e1rate () con 14 reti ciascuno.\nStagione.\nNovit\u00e0.\nCon la riforma della Segunda Divisi\u00f3n, passata a girone unico, furono eliminati gli spareggi interdivisionali di fine campionato: retrocedevano direttamente le ultime tre squadre classificate a fine campionato.\nClassifica finale.\nLegenda:\nRegolamento:"}
{"id": "1161867", "revid": "842", "url": "https://it.wikipedia.org/wiki?curid=1161867", "title": "Compressione con perdita di informazione", "text": ""}
{"id": "1161877", "revid": "1783371", "url": "https://it.wikipedia.org/wiki?curid=1161877", "title": "Saga di Erik il Rosso", "text": "La Saga di Erik il Rosso (Eir\u00edks saga rau\u00f0a) \u00e8 una saga nordica sull'esplorazione vichinga del Nord America.\nNella saga sono narrati gli eventi che portarono all'esilio di Erik il Rosso in Groenlandia, cos\u00ec come la scoperta del Vinland (un luogo in cui il grano e l'uva crescevano spontaneamente) compiuta da Leifr Eir\u00edksson, dopo che la sua nave era stata spinta fuori rotta dal vento. Da alcuni dettagli geografici, si suppone che questo luogo corrisponda all'odierna Terranova, e che probabilmente sia stata la prima terra americana ad essere scoperta da Europei, circa cinque secoli prima di Cristoforo Colombo.\nLa saga \u00e8 conservata in due manoscritti, in versioni leggermente diverse: lo \"Hauksb\u00f3k\" (XIV secolo) e lo \"Sk\u00e1lholtsb\u00f3k\" (XV secolo). Gli studiosi ritengono che la seconda versione sia pi\u00f9 conforme all'originale, scritto probabilmente nel XIII secolo."}
{"id": "1161883", "revid": "767487", "url": "https://it.wikipedia.org/wiki?curid=1161883", "title": "Okiya", "text": "Il termine indica le \"case delle geisha\". Sono infatti cos\u00ec chiamate, a Ky\u014dto, le residenze nelle quali vengono addestrate e ospitate le giovani \"maiko\", le allieve nell'arte della \"geisha\", mentre studiano presso il \"Kaburenj\u014d\" (la sede del teatro e della scuola) del loro \"hanamachi\" (distretto). \nLa proprietaria e direttrice di una \"okiya\" viene appellata come \"okasan\" (madre), di solito si tratta di una \"geisha\" che ha lasciato la professione o poich\u00e9 si \u00e8 sposata o per l'avanzare dell'et\u00e0. Nella stessa \"okiya\" possono convivere una o pi\u00f9 \"maiko\" e una o pi\u00f9 \"geisha\". Quando una \"geiko\" raggiunge l'indipendenza economica, saldando tutti i debiti che ha accumulato negli anni con la propria \"okiya\", grazie al grande successo artistico o alla benevolenza di un \"danna\" (patrono) allora pu\u00f2 lasciare la casa comune e andare a vivere altrove. Formalmente comunque resta sempre legata alla \"okiya\" di provenienza, per tutta la durata della carriera artistica, come testimonia il suo stesso nome che prevede un carattere cinese in comune con quello della casa in cui si \u00e8 formata. Pu\u00f2 anche accadere che la \"okasan\" decida di adottare una \"geisha\" come sua figlia (\"musume\"), affinch\u00e9 abbia il privilegio di essere la futura erede (\"atotori\") della casa. In questo caso la \"geisha\" resta a vivere nella \"okiya\": tutti i debiti vengono cos\u00ec annullati ma tutti i suoi guadagni, da quel momento, andranno a confluire nelle casse della \"geisha house\". \nVenire accettate in una \"okiya\" non \u00e8 semplice. Innanzitutto bisogna essere presentate alla \"okasan\" da qualcuno che sia in stretto contatto con la casa. Quindi la direttrice si reca personalmente presso la casa dell'aspirante \"maiko\" per avere un colloquio con lei e con i suoi genitori, spiegando dettagliatamente in cosa consiste l'apprendistato di un'allieva \"geiko\". Se la \"okasan\" ritiene la fanciulla idonea, e se questa ha terminato la scuola dell'obbligo, allora pu\u00f2 iniziare a vivere nella \"okiya\" e a seguire le lezioni nelle varie arti e discipline. \nUna \"geisha\" che si forma secondo la tradizione godr\u00e0 di un maggior rispetto tra le sue compagne. Le \"maiko\" oggi continuano ad esistere in pratica solo nella citt\u00e0 di Kyoto. L'essere accolta in una \"okiya\" di Kyoto, bastione della tradizione del \"kary\u016bkai\" (il mondo del fiore e del salice), \u00e8 dunque un grande onore.\nCollegamenti esterni.\nIl distretto di \"Kamishichiken\" \nLa \"Nakazato\" Ochaya, nel distretto di Kamishichiken, a cura della geiko Naosuzu \nIl Kitano Tenman-g\u016b (\u5317\u91ce\u5929\u6e80\u5bae) \nLo \"hanamachi\" di \"Ponto-cho\" \nIl \"Miyako Odori\" "}
{"id": "1161884", "revid": "404449", "url": "https://it.wikipedia.org/wiki?curid=1161884", "title": "Ugo da Massa", "text": " \nOpere.\nSi conservano in tutto nove sonetti di quest'autore.\nUn poemetto sulle miniere, conservato in un codice Rediano con altri componimenti dell'autore, \u00e8 andato perduto."}
{"id": "1161887", "revid": "287204", "url": "https://it.wikipedia.org/wiki?curid=1161887", "title": "You Can't Do That on Stage Anymore, Vol. 4", "text": "You Can't Do That on Stage Anymore, Vol. 4 \u00e8 un doppio album live di Frank Zappa, registrato tra il 1969 e il 1988 e pubblicato nel 1991."}
{"id": "1161890", "revid": "6923", "url": "https://it.wikipedia.org/wiki?curid=1161890", "title": "Giorgio Preca", "text": "Biografia.\nDivenuto sacerdote, si dedic\u00f2 sin dall'inizio alla formazione religiosa dei giovani laici, fondando la Societ\u00e0 della Dottrina Cristiana, detta anche \"MUSEUM\", acronimo di \"Magister, utinam sequatur evangelium universus mundus\", diffusa oggi, oltre che in Europa, in Africa ed Australia.\nNel 1918 divenne terziario carmelitano e nel 1952 Cameriere Segreto di Sua Santit\u00e0. \nBeatificato il 9 maggio 2001 da papa Giovanni Paolo II assieme a Ignazio Falzon e a suor Maria Adeodata Pisani, fu canonizzato da papa Benedetto XVI il 3 giugno 2007. "}
{"id": "1161894", "revid": "1494169", "url": "https://it.wikipedia.org/wiki?curid=1161894", "title": "Decreto Bersani", "text": ""}
{"id": "1161897", "revid": "287204", "url": "https://it.wikipedia.org/wiki?curid=1161897", "title": "Cratere Watson", "text": "Watson \u00e8 un cratere lunare intitolato all'astronomo di origine canadese James Craig Watson; \u00e8 situato nell'emisfero meridionale della faccia nascosta del satellite, a sud-ovest del cratere Lippman e a sud-est del cratere Fizeau.\nIl bordo appare eroso, e ricco di piccoli crateri. Lungo la parte meridionale del fondo sono presenti un paio di crateri di dimensione leggermente maggiore, mentre a nord-est \u00e8 presente un cratere avente un diametro lungo pi\u00f9 della met\u00e0 di quello dello stesso Watson.\nAnche se il cratere doveva avere un picco centrale, oggi tale formazione non \u00e8 pi\u00f9 individuabile.\nCrateri correlati.\nAlcuni crateri minori situati in prossimit\u00e0 di Watson sono convenzionalmente identificati, sulle mappe lunari, attraverso una lettera associata al nome."}
{"id": "1161901", "revid": "125777773", "url": "https://it.wikipedia.org/wiki?curid=1161901", "title": "Fulco Ruffo di Calabria", "text": "Biografia.\nInfanzia.\nFiglio di Fulco Beniamino Ruffo di Calabria e di Laura Mosselman du Chenoy, port\u00f2 in vita i titoli di XVIII conte di Sinopoli, VI duca di Guardia Lombarda, nobile dei Principi di Scilla e patrizio napoletano. Divenne principe sul cognome il 15 marzo 1928.\nCarriera militare.\nCompiuti gli studi nel Collegio Mondragone di Frascati, il 22 novembre 1904 si arruol\u00f2 a Foggia, come volontario, nell'11\u00ba Reggimento \"Cavalleggeri di Foggia\", alla Scuola ufficiali di complemento.\nNel maggio 1905 fu promosso caporale, nel novembre 1905 sergente, nel febbraio 1906 sottotenente.\nSuccessivamente si trasfer\u00ec in Somalia, dove rimase tre anni presso una societ\u00e0 italo-belga che si occupava di commercio fluviale.\nAsso dell'aviazione.\nAllo scoppio della prima guerra mondiale rientr\u00f2 in Italia e si arruol\u00f2 volontario nel Battaglione aviatori.\nConseguito il brevetto al Centro di formazione di Torino-Mirafiori nel 1915, venne inviato sul teatro di guerra.\nDopo le prime esperienze di volo dal settembre 1915 nella 4\u00aa Squadriglia per l'artiglieria, il 9 agosto 1916 venne assegnato alla 70\u00aa Squadriglia caccia.\nIl 23 agosto Francesco Baracca e Ruffo abbatterono l'Hansa-Brandenburg C.I del Zgsf. Anton Himmer della Flik 19 nei pressi di Merna.\nIl 16 settembre successivo abbatt\u00e9, in collaborazione con Baracca e Luigi Olivari, un Lloyd C.III della Flik 16 a Staro Stelo di Caporetto.\nL'11 febbraio Baracca (su Nieuport 17) con Ruffo (su Ni 17), il serg. Giulio Poli ed il caporale Antonio Pagliari (su Nieuport 11) abbatt\u00e9 un Br. C.1 del caporale Ludwig Fleck con l'osservatore tenente Wilhelm Siemienski della Flik 35 che, dopo aver colpito il serbatoio del Ni 11 del caporale Anselmo Caselli che rientr\u00f2 in emergenza, atterr\u00f2 in emergenza vicino a Premariacco dopo una battaglia sul cielo di Udine alla quale assistette Vittorio Emanuele III, che il giorno dopo si rec\u00f2 al campo per complimentarsi con i piloti. \nDal 1\u00ba maggio 1917 venne assegnato alla 91\u00aa Squadriglia aeroplani da caccia, la famosa Squadriglia degli Assi comandata da Francesco Baracca, alla cui morte, nel giugno 1918, subentr\u00f2 nel comando fino al 23 settembre 1918, quando il capitano Ruffo assunse il comando interinale del nuovo 17\u00ba Gruppo caccia.\nIl 5 maggio 1917 Ruffo di Calabria abbatte un Hansa-Brandenburg C.I della Flik 32 su Vipacco, arrivando alla sua quinta vittoria e diventando cos\u00ec il quarto asso italiano in ordine cronologico.\nIl 10 maggio, verso le 11 di mattina, abbatt\u00e9 un caccia su Biglia (Merna-Castagnevizza).\nIl 12 maggio arriv\u00f2 la settima vittoria di Ruffo quando, verso le 7 di sera, abbatt\u00e9 in combattimento un velivolo austriaco che precipit\u00f2 ad oriente di Gorizia.\nIl 13 maggio Ruffo abbatt\u00e9 un biposto su Jelenik.\nIl 20 ottobre 1918 venne colpito mentre era in volo oltre le linee austriache; miracolosamente riusc\u00ec ad atterrare ed a riattraversare il fronte. Pochi giorni dopo l'Austria chiese l'armistizio.\nNel corso della guerra gli furono riconosciuti 20 abbattimenti di aerei nemici, tra i primi cinque piloti della lista degli assi italiani della prima guerra mondiale. Gli venneo conferite la medaglia d'oro al valor militare, due d'argento e quattro di bronzo.\nFinita la guerra, Fulco Ruffo di Calabria rimase nel Regio Esercito fino al 1925, congedandosi con il grado di primo capitano di cavalleria, nel Reggimento Piemonte Reale\nSenatore del regno.\nNegli anni successivi si dedic\u00f2 alla propria azienda agraria e a studi sulle piante.\nAnche in questo campo lasci\u00f2 un segno della sua presenza, in quanto scopr\u00ec una variet\u00e0 di trifoglio, il \"trifolium vesiculosum Savi\", conosciuto con il nome volgare di \"trifoglio Ruffo\".\nNel 1934 venne nominato senatore del Regno d'Italia. Fu senatore questore dall'aprile 1939 al luglio 1944. Per questo motivo, nell'immediato dopoguerra, fu deferito all'Alta corte di giustizia per le sanzioni contro il fascismo (ACGSF).\nLa richiesta di decadimento fu tuttavia respinta dall'Alta Corte per la comprovata avversione al fascismo e venne reintegrato nella carica di senatore.. Occorre sottolineare che sia il primogenito Fabrizio che il secondo maschio, Augusto, furono partigiani impegnati nelle Marche nello sfondamento della linea Gustav da parte degli Alleati. Augusto perse la vita nel mare di Pescara durante un'azione congiunta con gli Alleati la notte tra il 2 e il 3 novembre 1943.\nMorte.\nMor\u00ec nella sua casa di Ronchi di Apuania il 23 agosto 1946.\nIl portale web dell'Aeronautica militare italiana ha proposto una pagina, intitolata \"I grandi aviatori\", dove vengono citate le maggiori personalit\u00e0 storiche dell'aviazione italiana, ponendo Ruffo tra di esse.\nDiscendenza.\nDal matrimonio di Fulco Ruffo di Calabria con la contessa Luisa Gazelli dei Conti di Rossana (1896-1989) sono nati sette figli:"}
{"id": "1161905", "revid": "729019", "url": "https://it.wikipedia.org/wiki?curid=1161905", "title": "Stazione di Bari Parco Sud", "text": "La stazione di Bari Parco Sud \u00e8 una stazione ferroviaria della linea Adriatica che si trova nel quartiere Japigia a Bari. \u00c8 situata nelle vicinanze del complesso oggi abbattuto di Punta Perotti. Serve il quartiere Japigia di Bari.\n\u00c8 gestita da Rete Ferroviaria Italiana. \u00c8 parte del servizio ferroviario urbano di Bari.\nStoria.\nLa stazione di Bari Parco Sud venne attivata . Il 14 dicembre 2004 vennero attivati due marciapiedi per servizio viaggiatori, e contestualmente vennero soppresse le due fermate di Liside e Magna Grecia.\nCaratteristiche.\nLa stazione era composta da 7 binari, 2 di corsa e 5 di precedenza e termine corsa.\nSubito dopo furono eliminati 5 binari e rimasero solo 2 (quelli di corsa).\nMovimento.\nLa stazione \u00e8 servita da treni regionali Trenitalia. Purtroppo non dispone di biglietteria automatica, ma \u00e8 fornita di panchine, pensiline e sottopassaggi."}
{"id": "1161918", "revid": "287204", "url": "https://it.wikipedia.org/wiki?curid=1161918", "title": "Monesi di Triora", "text": "Monesi di Triora \u00e8 una frazione del comune di Triora, in provincia di Imperia.\nOriginariamente stazione sciistica, famosa negli anni 80 e 90, accoglieva l'alta societ\u00e0 italiana. \nNel 2016, sub\u00ed una grave alluvione.\nDal 11 luglio 2020, \u00e8 stata riaperta la strada a Monesi di Mendatica che permette l'accesso a Monesi di Triora[6].\nDal mese di marzo 2021, Monesi di Triora conta di nuovo un abitante.\nGeografia fisica.\nMonesi \u00e8 l'unica frazione triorese non situata nella valle Argentina, ma in val Tanaro e per questo \u00e8 pi\u00f9 facilmente raggiungibile dal comune di Mendatica. Per tale ragione i servizi urbani di Monesi di Triora sono curati dall'ente comunale mendaticese, mentre la vigilanza sui campi da sci \u00e8 prerogativa dei carabinieri della stazione di Nava.\nNei pressi di Monesi nasce il fiume Tanaro, inizialmente con il nome di Tanarello, importante bacino alpino e appenninico tributario del Po.\nQuesta localit\u00e0 \u00e8 posta a 1392 m s.l.m. alle pendici del monte Saccarello - 2201\u00a0m s.l.m. - il monte pi\u00f9 alto della Liguria. Sull'anticima, a 2164\u00a0m di quota fu posto nel 1901 il \"monumento al Redentore\", a simbolo e protezione delle Alpi Marittime, la posa della statua rientra in un pi\u00f9 generale progetto di celebrazione per il Giubileo del 1900.\nPeriodo invernale.\nIn inverno ed inizio primavera Monesi di Triora \u00e8 una stazione sciistica: nata a met\u00e0 degli anni cinquanta del XX secolo, visse il suo periodo pi\u00f9 florido negli anni sessanta e settanta, allorch\u00e9 pot\u00e9 disporre di cinque impianti di risalita, quattro skilift (uno dei quali con l'illuminazione per lo sci in notturna, il primo in Italia) e una seggiovia (per molti anni la pi\u00f9 lunga d'Europa), una pista di pattinaggio, una piscina ed alcune strutture alberghiere e condominiali, meritando a ragione l'appellativo di \"piccola Svizzera ligure\".\nA seguito di molte vicissitudini, tra le quali alcune stagioni caratterizzate da insufficiente innevamento naturale e il disinteresse da parte delle amministrazioni locali per la promozione del turismo invernale nella zona, Monesi ha subito, a partire dalla met\u00e0 degli anni ottanta, un lento declino rimanendo poco a poco orfana di queste strutture, ad eccezione dello skilift \"\"Plateau\".\"\nNel 2008 tuttavia \u00e8 stata installata e costruita, con fondi regionali e provinciali, una nuova seggiovia biposto che corre parallela al vecchio skilift \"Tre Pini\", rimasta in funzione fino all'inverno 2015-2016 ed ora in attesa di una nuova societ\u00e0 gerente. \nPeriodo estivo.\nNel periodo primaverile ed estivo sono molte le attivit\u00e0 sportive che si possono svolgere nei dintorni di Monesi.\nLa pi\u00f9 praticata \u00e8 l'escursionismo lungo i numerosi sentieri che passano sui crinali del monte Saccarello, particolare rilievo montano poich\u00e9 crocevia di confine tra Liguria (Provincia di Imperia), Piemonte (Provincia di Cuneo) e la Francia (Alpi Marittime).\nAltre attivit\u00e0 praticabili in questo periodo sono:\n- il mountain biking lungo i molti percorsi a disposizione tra i quali la via del sale nel tratto che collega Limone Piemonte a Ventimiglia, e che passa proprio sul crinale del monte Saccarello;\n- le passeggiate a cavallo nei percorsi attrezzati della val Tanarello;\n- il rafting in due tratti del torrente Arroscia (4 km tra Montegrosso Pian Latte e Ponti di Pornassio e 5\u00a0km tra Ponti di Pornassio e Pieve di Teco);\n- il parapendio nei pressi di San Bernardo di Mendatica.\nStoria.\nIl 24 novembre 2016, nell'ambito di forti piogge che si sono abbattute nella zona dell'Alta Val Tanaro e Alta Val Arroscia, che raggiunsero i 450 mm in tre giorni e 190 mm solamente il 24 novembre, si innesc\u00f2 una paleofrana nel territorio di Monesi di Mendatica che comincio a far \"scivolare\" il paese verso valle, facendo evacuare il paese (con relativa ordinanza di inagibilit\u00e0 e divieto di accesso) ed interrompendo la viabilit\u00e0 locale. I due ponti di collegamento tra Monesi di Triora e Piaggia furono gravemente compromessi dallo stesso evento, portando alla chiusura immediata di quello posizionato a valle e alla chiusura nell'estate del 2017 del secondo (quello sul rio Bavera).\nTali eventi avevano portato subito ad un isolamento di Monesi, in quanto avevano allungato il percorso di circa 35 km e portando ad un isolamento veicolare invernale dopo l'estate del 2017, in quanto per raggiungere Monesi d'estate rimaneva solo il passo Tanarello ad oltre 2000 m s.l.m. oppure un lungo percorso dalla frazione piemontese di Upega (Briga Alta), passando per il Bosco delle Navette, per tornare indietro per il primo tratto della Via del sale; tali percorsi rimangono adatti a mezzi fuoristrada.\nI lavori per ripristinare la viabilit\u00e0 si sono conclusi nell'estate del 2020 tramite la ricostruzione del ponte sul rio Bavera e una variante stradale che passa a monte della paleofrana aggirando la stessa.\nMonumenti e luoghi d'interesse.\nArchitetture civili.\nPresso la cima minore del monte Saccarello \u00e8 ubicata la statua del \"Cristo Redentore\", realizzata tra il 1901 e il 1902 dalla fonderia francese di Biais-Noirrot. Fu un comitato locale, presieduto dal commendatore Filippo Tolli, a decidere sul finire del XIX secolo l'edificazione di un monumento religioso; opera che fu sostenuta dal pontefice Leone XIII oltrech\u00e9 l'interessamento dell'arcivescovo di Genova monsignor Tommaso Reggio - particolarmente legato al territorio di Triora - e del canonico locale Giuseppe Giauni. La statua, divisa in due pezzi, giunse con una vaporiera a Ventimiglia il 28 agosto 1901 e quindi trasportata via treno ad Ormea il 31 agosto; il 4 settembre, dopo non poche difficolt\u00e0 per il trasporto con l'ausilio di un carro, i due blocchi in ghisa (pesanti 40 quintali) giungono sul pianoro ai piedi del Saccarello e alla base del piedistallo, realizzato appositamente su progetto dell'architetto Giovanni Pacchiaudi di Briga Marittima. Il 15 settembre, alla presenza dei vescovi di Ventimiglia monsignor Ambrogio Daffra e di Savona e Noli monsignor Giuseppe Salvatore Scatti, una santa messa fu celebrata per la benedizione e incoronazione della statua collocata temporaneamente su di una impalcatura. Solamente un anno dopo, il 5 agosto 1902, il \"Cristo Redentore\" trov\u00f2 la sua definitiva collocazione presso il basamento in pietra.\nSopra Monesi di Triora, possiamo arrivare ad un tratto della via del sale che comincia ad una distanza di 5 km sopra la frazione. La strada \u00e8 aperta alcuni mesi dell'anno grazie all'impegno ed il lavoro di persone che permettono che questa strada sia praticabile.\nNote.\n3. https://www.imperiapost.it/492016/monesi-di-triora-dopo-anni-ecco-un-nuovo-residente-la-scelta-di-vita-di-enrico-pagliasso-che-sia-simbolo-di-ripartenza-e-speranza\n4. https://m.facebook.com/albergolavecchia.partenza/?locale2=it_IT\n5. https://www.altaviadelsale.com/ita/#inline-auto911\n6. https://www.primocanale.it/notizie/regione-liguria-inaugurata-nuova-strada-monesi-di-mendatica-221127.html"}
{"id": "1161930", "revid": "120403102", "url": "https://it.wikipedia.org/wiki?curid=1161930", "title": "Robert Goldsborough", "text": "Ha lavorato per 45 anni per il Chicago Tribune e l'Advertising Age."}
{"id": "1161946", "revid": "226458", "url": "https://it.wikipedia.org/wiki?curid=1161946", "title": "Inghilfredi", "text": "Opere.\nSi conservano delle canzoni di quest'autore:"}
{"id": "1161973", "revid": "287204", "url": "https://it.wikipedia.org/wiki?curid=1161973", "title": "Cratere Watt", "text": "Watt \u00e8 un cratere lunare intitolato all'inventore scozzese James Watt; \u00e8 situato nell'emisfero meridionale del lato visibile della Luna. La parte nord-occidentale del cratere \u00e8 stata completamente coperta dal cratere Steinheil, coprendo buona parte del fondo coi materiali depositatisi dopo l'impatto.\nVicino a Watt, sono presenti: a sud-est il cratere Biela, a sud-ovest il cratere Rosenberger e a nord-est, dopo il cratere Steinheil, il grande Janssen. Questo cratere Watt non va confuso con il quasi omonimo cratere Watts, di dimensioni inferiori, situato poco a nord dell'equatore lunare.\nCrateri correlati.\nAlcuni crateri minori situati in prossimit\u00e0 di Watt sono convenzionalmente identificati, sulle mappe lunari, attraverso una lettera associata al nome."}
{"id": "1161977", "revid": "371529", "url": "https://it.wikipedia.org/wiki?curid=1161977", "title": "Make a Jazz Noise Here", "text": "Make a Jazz Noise Here \u00e8 un doppio album live di Frank Zappa, pubblicato nel 1991.\nTracce.\nSi tratta di un album doppio dal vivo tratto dal tour del 1988, composto per la maggior parte di pezzi strumentali.\nOltre ai pezzi di Zappa, l'album contiene arrangiamenti del suo bassista, Scott Thunes, tratti da temi Igor' F\u00ebdorovi\u010d Stravinskij e B\u00e9la Bart\u00f3k.\nSuonano con Zappa anche Mike Keneally (chitarra e tastiere). Il batterista \u00e8 Chad Wackerman, (proveniente dal mondo del jazz dove ha suonato con il chitarrista Allan Holdsworth). Notevole la sezione degli ottoni della band con Walt Fowler (tromba), Bruce Fowler (trombone) e i sassofonisti Paul Carman, Albert Wing and Kurt McGettrick. Ike Willis \u00e8 alle chitarra e voce, con il tastierista Bobby Martin. Ed Mann \u00e8 alle percussioni, complementando l'inserimento del Synclavier, che Zappa ha portato in tour per la prima ed unica volta (a met\u00e0 del tour del 1988 Zappa licenzi\u00f2 l'intera band e cancell\u00f2 le successive date, principalmente per i dissidi all'interno della band).\nI brani sono di Frank Zappa, tranne dove indicato."}
{"id": "1161978", "revid": "78589", "url": "https://it.wikipedia.org/wiki?curid=1161978", "title": "Costante dei gas perfetti", "text": ""}
{"id": "1161987", "revid": "1439131", "url": "https://it.wikipedia.org/wiki?curid=1161987", "title": "Iso Rivolta Lele", "text": "La Lele \u00e8 una coup\u00e9 prodotta dalla Iso Rivolta tra il 1969 e il 1974.\nIl contesto.\nNella seconda met\u00e0 degli anni sessanta Piero Rivolta dirigeva la Casa del grifone, dopo la morte del padre Renzo. Allo scopo di fronteggiare la concorrenza dei modelli Ferrari, Lamborghini e Maserati, sarebbe stato utile realizzare una vettura con cui sostituire l'ormai datata \"IR 300/340\", ma gli ingenti capitali necessari alla progettazione e industrializzazione di un nuovo modello rendevano la scelta difficile e rischiosa.\nAgli inizi del 1968, la soluzione venne dalla richiesta di un ricco cliente statunitense, disposto a non badare a spese pur di ottenere, come modello esclusivo o in anteprima, una gran turismo a quattro posti, con telaio e carrozzeria italiani. La generosa offerta copriva buona parte delle spese necessarie alla progettazione e realizzazione di carrozzeria e interni, da approntarsi sul telaio aggiornato della \"IR 340\".\nConfermata la meccanica del modello precedente, il compito di realizzare la nuova gran turismo venne affidato alla Bertone, dopo l'approvazione del progetto di una coup\u00e9 fastback dalle linee tese, secondo il gusto dell'epoca, stilato da Marcello Gandini, capo disegnatore della Bertone. Al modello fu assegnata la denominazione \"Lele\", nomignolo familiare della moglie di Piero Rivolta.\nLa Iso Lele \"Chevrolet\".\nPrima di essere consegnato al committente il prototipo \"Lele\" venne esposto nello stand Iso al Salone dell'Automobile di New York dell'aprile 1969, ottenendo l'interessamento della stampa specializzata e un discreto numero di ordinativi che furono decisivi per la messa in produzione del nuovo modello, in una linea velocemente approntata nello stabilimento di Bresso, facendolo comparire nei listini, alla fine dello stesso anno, con il prezzo base di 6.650.000 lire. Al momento del debutto sul mercato della \"Lele\", i modelli concorrenti, la Lamborghini 400 GTS Islero, la Maserati Mexico 4,7 e la Ferrari 365 GT 2+2 costavano rispettivamente 6.600.000, 7.500.000 e 8.000.000 lire.\nIl contenuto prezzo di vendita era stato reso possibile dal recupero della meccanica \"IR 300\", dall'utilizzo del motore Chevrolet, ragionevolmente economico, e da una dotazione di serie particolarmente modesta per una vettura di quella classe. Naturalmente lo spartano allestimento di serie poteva essere arricchito da varie dotazioni opzionali come la selleria in cuoio o velluto (260.000 lire), il cambio a 5 marce (270.000 lire) o automatico (400.000 lire), l'impianto per l'aria condizionata (450.000 lire), il servosterzo (250.000 lire), oltre alla possibilit\u00e0 di montare un motore potenziato a 350 CV (350.000 lire).\nCaratterizzata da un frontale aggressivo, con fari a scomparsa (un altro \"must\" del periodo) che, in posizione di riposo rimanevano parzialmente a vista (ripresi anche sulla Lamborghini Jarama, sempre di Bertone), e da ampie feritoie laterali (che servivano da sfogo al calore prodotto dai dischi dei freni. Quelli posteriori erano \"inboard\")..\nLa nuova coup\u00e9 \"Iso Rivolta\" non presentava novit\u00e0 tecniche sostanziali rispetto alle \"IR 300/340\".\nIl telaio (che rimaneva quello della serie precedente) era in acciaio (con la scocca portante), l'avantreno a ruote indipendenti con quadrilateri oscillanti, il retrotreno a ponte De Dion, i freni a disco su tutte le ruote (con quelli posteriori montati all'uscita dei semiassi dal differenziale), la trazione posteriore, lo sterzo a circolazione di sfere (con servosterzo a richiesta) e il cambio manuale a 4 rapporti (Borg Warner) o a 5 marce (ZF).\nAnche il motore era il solito V8 Chevrolet di 5358 cm\u00b3 a carburatore quadricorpo, offerto sia in configurazione da 300 CV (abbinabile anche a un cambio automatico General Motors) che da 350 CV (solo con trasmissione manuale).\nNel 1970 la cilindrata del motore venne incrementata a 5736\u00a0cm\u00b3. A parit\u00e0 di potenza massima (300 o 350 CV), migliorava la distribuzione di coppia motrice e quindi l'elasticit\u00e0 di marcia. Dalla gamma venne tolto il cambio manuale a 4 rapporti.\nLa Iso Lele IR6 \"Ford\".\nNel 1972, a causa della richiesta della GM di pagare anticipatamente i motori, da acquistare oltretutto in blocco (che significava, per la Iso un pagamento anticipato di un anno), la Casa di Bresso abbandon\u00f2 il propulsore Chevrolet per adottare il Ford \"351 Cleveland\".\nNon fu un'operazione semplice perch\u00e9 il V8 Ford di 5762\u00a0cm\u00b3 da 325 CV era pi\u00f9 ingombrante e pi\u00f9 \"caldo\" del precedente e i tecnici Iso dovettero modificare il telaio per creare spazio al propulsore e ai radiatori maggiorati.\nIl cambio automatico divenne anch'esso Ford, mentre quello manuale (a 5 marce) rimase invariato.\nCon l'occasione la Lele si concesse qualche piccolo ritocco: paraurti cromati (anzich\u00e9 neri opachi), nuovi sedili (quello posteriore ribaltabile e sdoppiato) e consolle centrale ridisegnata.\nNel 1973, la versione standard (ora denominata \"Lele IR6\") venne affiancata dalla \"Lele IR6 Sport\", con motore potenziato a 360 CV e cambio solo manuale \"ZF\" a 5 marce.\nIn seguito all'accordo con la Philip Morris che port\u00f2 alla creazione del team di Formula 1 Iso-Marlboro, venne presentata la \"Lele IR6 Marlboro\". Derivata dalla Sport, la Marlboro, grazie all'allestimento semplificato e all'assenza di materiale fonoassorbente e strato antirombo, era pi\u00f9 leggera di ben 230 kg.\nLa produzione della Lele termin\u00f2 nel dicembre del 1974, con la chiusura della Iso.\nLa produzione.\nIn tutto si stima che siano state prodotte 285 Lele, cos\u00ec suddivise:\nScheda Tecnica.\nMotore.\nTipo: Chevrolet\nTipo: Ford"}
{"id": "1161991", "revid": "148107", "url": "https://it.wikipedia.org/wiki?curid=1161991", "title": "James Cromwell", "text": "Nel 2013 ha vinto il premio Emmy come Miglior attore non protagonista in una miniserie o film TV per la sua partecipazione nella seconda stagione di \"American Horror Story\".\nBiografia.\nCromwell \u00e8 nato a Los Angeles, ma \u00e8 cresciuto a Manhattan, figlio adottivo del regista, attore e produttore John Cromwell e dell'attrice Kay Johnson. Ha studiato presso la Carnegie Mellon University. All'inizio ha lavorato in televisione, a met\u00e0 anni settanta, mentre debutta al cinema nel 1976 nel film \"Invito a cena con delitto\" di Neil Simon. Negli anni ottanta, si fa notare recitando al fianco di River Phoenix in \"Explorers\" ed in film come \"La rivincita dei Nerds\".\nNel 1996 viene candidato all'Oscar come miglior attore non protagonista per \"Babe, maialino coraggioso\". Seguono molte interpretazioni, quasi mai come protagonista ma sempre con ruoli di rilievo in pellicole di maggior spessore, come \"Larry Flint - Oltre lo scandalo\" e \"L.A. Confidential\". Interpreta Zefram Cochrane in \"Primo contatto\" e in seguito prende parte a film come \"Deep Impact\", \"Il miglio verde\", \"Space Cowboys\", \"Io, Robot\", e \"RKO 281\" dove interpreta William Randolph Hearst.\nReciter\u00e0 insieme a Adam Sandler nel 2005 in \"L'altra sporca ultima meta\", inoltre prender\u00e0 parte al cast di \"Il mondo dei replicanti\", un film di Jonathan Mostow. Nel 2006 interpreta il Principe Filippo al fianco al premio Oscar Helen Mirren in \"The Queen - La regina\", successivamente prende parte a \"Spider-Man 3\" nel ruolo del Capitano George Stacy e interpreta il padre di Jane Austen interpretata da Anne Hathaway in \"Becoming Jane\".\nMolto attivo anche in campo televisivo, \u00e8 stato uno dei protagonisti della miniserie \"Impatto dal cielo\" recitando la parte di Lloyd, a due stagioni di \"Six Feet Under\" nel ruolo di George Sibley, ha interpretato il cardinale Adam Stefan Sapieha nella miniserie \"Giovanni Paolo II\", mentre nel 2007 ha interpretato Phillip Bauer, il padre del protagonista, Kiefer Sutherland, nella serie televisiva \"24\".\nNel 2012 viene scelto nel cast della seconda stagione di \"American Horror Story\", interpretando la parte del dottor Arthur Arden. Nel 2013 \u00e8 tra i protagonisti della serie TV \"Tradimenti\", interpretando la parte di Thatcher Karsten, la serie viene cancellata nel 2014 dopo una sola stagione. Recita in alcuni ruoli della serie TV \"Murder in the First\", interpretando Warren Daniels, inoltre riveste il ruolo del cardinale Michael Spencer nella serie \"The Young Pope\".\nVita privata.\nNel 1976 si \u00e8 sposato con Anne Ulvestad da cui ha avuto tre figli: Kate (1978), John (1980) e Colin (1982). La coppia divorzi\u00f2 nel 1986 e nello stesso anno si \u00e8 risposato con l'attrice Julie Cobb da cui divorzi\u00f2 nel 2006. Il 1\u00ba gennaio del 2014 ha sposato l'attrice Anna Stuart.\nVegetariano dal 1975 per ragioni animaliste ed ambientaliste, \u00e8 diventato vegano a seguito della sua interpretazione in \"Babe, maialino coraggioso\" (1995), grazie al quale si \u00e8 ulteriormente sensibilizzato verso la sorte degli animali. Ha, difatti, patrocinato la campagna \"SaveBabe\" contro la macellazione dei maiali ed \u00e8 inoltre un testimonial per la PETA.\nDoppiatori italiani.\nNelle versioni in italiano dei suoi film, James Cromwell \u00e8 stato doppiato da:\nDa doppiatore \u00e8 sostituito da:"}
{"id": "1161996", "revid": "538762", "url": "https://it.wikipedia.org/wiki?curid=1161996", "title": "Contenitore multimediale", "text": ""}
{"id": "1161997", "revid": "83531", "url": "https://it.wikipedia.org/wiki?curid=1161997", "title": "L'Olimpiade (Cimarosa)", "text": "L'Olimpiade \u00e8 un dramma per musica in due atti composto da Domenico Cimarosa sui versi di Pietro Metastasio (\"L'Olimpiade\"). L'opera fu scritta per l'inaugurazione del Teatro Eretenio di Vicenza, dove and\u00f2 in scena il 10 luglio 1784.\nPrime rappresentazioni e fortune dell'opera.\nNella prima figuravano personalit\u00e0 di spicco dell'epoca, fra cui la prima donna Franziska Danzi Le Brun (sorella del compositore Franz Danzi), il castrato Luigi Marchesi e Matteo Babini e sia i costumi che la scena furono straordinari. Fu dunque una rappresentazione che ebbe un grande successo e rese l'inaugurazione del teatro famosa in tutta Italia.&lt;br&gt;\nPrecedentemente scritto da Metastasio per essere musicato da Antonio Caldara nel 1733, la struttura del dramma fu leggermente modificata: il secondo e il terzo atto vennero riuniti in uno solo. Inoltre, il tentato omicidio a Clistene, che nell'originale metastasiano veniva solo raccontato, in quest'edizione viene rappresentato in scena. I migliori pezzi dell'opera sono il finale concertato a cinque voci e \"Nel lasciarti, o prence amato\", definita una delle migliori arie di Cimarosa.&lt;br&gt;\nNel 2001 in occasione del bicentenario della morte di Cimarosa a Venezia al Teatro Malibran per il Teatro La Fenice vi fu la prima messa in scena de \"L'Olimpiade\" in tempi moderni, eseguita dall\"'Orchestra Barocca di Venezia\" e sotto la direzione di Andrea Marcon con Patrizia Ciofi, Anna Bonitatibus e Ermonela Jaho."}
{"id": "1161999", "revid": "287204", "url": "https://it.wikipedia.org/wiki?curid=1161999", "title": "You Can't Do That on Stage Anymore, Vol. 5", "text": "You Can't Do That on Stage Anymore, Vol. 5 \u00e8 un doppio album live di Frank Zappa, contenente anche esecuzioni dei The Mothers of Invention, pubblicato nel 1992.\nTracce.\nTutti i brani sono di Frank Zappa, tranne dove indicato."}
{"id": "1162007", "revid": "124271475", "url": "https://it.wikipedia.org/wiki?curid=1162007", "title": "Ruffo di Calabria", "text": "I Ruffo di Calabria sono una delle famiglie della nobilt\u00e0 italiana pi\u00f9 antiche e blasonate, gi\u00e0 annoverata tra le sette pi\u00f9 grandi casate del Regno di Napoli.\nUna discendente della famiglia \u00e8 Paola, sesta regina dei Belgi, figlia di Fulco Ruffo di Calabria e consorte del sovrano Alberto II del Belgio.\nLe origini.\nL'antichit\u00e0 delle origini della \"Magna Domus\" dei Ruffo di Calabria \u00e8 stata per lungo tempo argomento degli scritti di agiografi e genealogisti. Simone da Lentini, vescovo di Siracusa, nella seconda met\u00e0 del XIII secolo cos\u00ec ne scriveva: \u00ab\"Rufa nobilissima et vetustissima familia, tempore romanae reipublicae magnopere vixit et usque ad meum tempus potentissime vivit\"\u00bb. Giovanni Fiore, trattandone nel XVII, pi\u00f9 compiutamente annotava: \u00abai Ruffo di Calabria si attribuiscono origini remote, come se il loro nome derivasse dal latino Rufo. I cronachisti narravano che i Ruffo e i Giuliani, sarebbero stati signori di vasti territori, tanto che circa il Mille \"l'imperador di Costantinopoli, con esso loro collegatosi, ricuper\u00f2 la Puglia e la Calabria\". Altri li stimano di origine normanna: Filippo ed Errigo Ruffo, al servizio del Guiscardo, occuparono Terra d'Otranto e Basilicata\u00bb.\nPer certo le fonti storiche attestano unanimemente il fatto che i Ruffo fossero gi\u00e0 fiorenti in Calabria prima dell'anno Mille. Quanto alla presunta origine romana e alle fantasiose ricostruzioni genealogiche proposte, queste non possono che essere lette se non come una sorta di mito fondativo, una leggenda politicamente legittimante alla cui costruzione la famiglia non dovette essere, menandone gran vanto nel corso dei secoli successivi, del tutto estranea. Meno implausibile, come si vedr\u00e0, appare l'ipotesi dell'origine bizantina, per cui tuttavia valgono le stesse considerazioni espresse per la romana; quella dell'origine normanna, pur sempre su base congetturale, appare invece la pi\u00f9 attendibile.\nIpotesi romana.\nSecondo questa suggestiva quanto fantasiosa ipotesi, basata esclusivamente sull'assonanza del nome e che rivendicava nientemeno che la parentela con Silla, i Ruffo sarebbero discesi dalla Gens Cornelia, e, in particolare, da un loro ramo, quello consolare dei \"Rufi\", il cui capostipite eponimo sarebbe stato quel Cornelio Rufo che secondo i libri Sibillini propose l'istituzione dei \"ludi apollinares\". In questo senso, un non meglio identificato \"Tamusio Tinga\" si spinse addirittura oltre, scrivendo che la famiglia aveva avuto principio in Ascanio Silvio, figlio di Enea, e precisamente dal suo terzogenito Rufus.\nCertamente non pu\u00f2 essere presa per prova dell'origine romana, n\u00e9 di un'antichissima conversione al cristianesimo, la vantata \"parentela\" e la particolare venerazione tributata dalla famiglia a san Rufo martire, terzo vescovo di Capua, vissuto nel I secolo.\nIpotesi bizantina.\nAlla pari della precedente, anche questa ipotesi genealogica non \u00e8 suffragata da documentazione storica e pu\u00f2 considerarsi nient'altro che una \"vulgata\" familiare. La presenza presso la corte imperiale di Bisanzio di personalit\u00e0 di rilievo, consoli e generali, dal cognome \"Rufus\" \u00e8 per\u00f2 storicamente attestata. Gli antichi agiografi di Casa Ruffo, non particolarmente attendibili, ricordavano tra gli altri ascendenti:\nSempre in accordo alla tradizione familiare, nel corso dei secoli i Ruffo si sarebbero legati alle dinastie imperiali bizantine degli eracliani, degli isaurici e dei macedoni, che avrebbero loro affidato il governo della Calabria.\nIpotesi normanna.\n\u00c8 certamente l'ipotesi pi\u00f9 plausibile; infatti, personaggi dal cognome \"Ruffus\", o \"Rufus\" si trovano nell'XI e nel XII secolo, cio\u00e8 nel periodo durante il quale i Ruffo sono per la prima volta storicamente attestati in Calabria, sia in Inghilterra che in Sicilia e nell'Italia meridionale. Va comunque notato che questa teoria potrebbe coesistere con la precedente, senza escluderla, ipotizzando un'origine normanno-bizantina della famiglia, mercenari vareghi e normanni sono infatti presenti a Costantinopoli fin dal IX secolo.\nAttestazione storica.\nLe prime notizie storiche riguardanti la famiglia dei Ruffo di Calabria risalgono all'anno Mille, nella \"Chronica Monasterii Casinensis\" di Leone Ostiense si legge infatti della gi\u00e0 menzionata alleanza tra l'imperatore d'Oriente e le famiglie Ruffo e Giuliani per recuperare la Calabria e la Puglia ai bizantini. Circa un secolo pi\u00f9 tardi figura un Pietro Ruffo, la cui nascita si fa risalire al 1118, creato cardinale da Papa Gelasio II, e si ha notizia di un Gervasio Ruffo, nominato nel 1125 strategoto di Messina ed elevato da Ruggero II di Sicilia nel 1146 al rango di signore di Mizzillicar e Chabucas. Un probabile discendente di quest'ultimo, ricordato come Ruggero de Gervasio, \u00e8 nominato da Federico II \"vallectus camerae\" nel 1223, nello stesso periodo si ricorda un Serio Ruffo, gran maresciallo del regno, che prese parte alla scorta della salma dell'imperatore a Taranto.\nRuffo di Calabria conti di Catanzaro.\nLa grande fortuna della famiglia inizi\u00f2 certamente con il conte di Catanzaro, Pietro I (m.1257), che fu cortigiano dell'imperatore Federico II e da questi nominato giustiziere, gran maresciallo del regno di Sicilia e balio del figlio Corrado. Prive di fondamento, se non addirittura false ed atte solo a sminuirne la figura, appaiono le notizie contenute nella \"Historia de rebus gestis Frederici II imperatoris\" del cosiddetto Pseudo-Jamsilla, secondo cui Pietro I era di povere ed umili origini. Nominato vicario in Sicilia e Calabria da Corrado IV, venne riconfermato in questi incarichi da Corradino, ma schieratosi apertamente contro Manfredi fu privato di tutti i suoi beni e costretto all'esilio, morendo assassinato dai partigiani dell'Hohenstaufen a Terracina.\nLa stessa parabola politica segu\u00ec Giordano, nipote di Pietro I; anch'egli funzionario del Regno di Sicilia sotto Federico II, dapprima castellano e poi maniscalco imperiale, abbandon\u00f2 successivamente gli svevi per schierarsi dalla parte di papa Alessandro IV, ma caduto prigioniero della parte ghibellina venne prima accecato e quindi giustiziato.\nPietro II (1230-1310), dopo aver trovato rifugio in Francia con parte della famiglia, si schier\u00f2 con Carlo I d'Angi\u00f2 riottenendone l'investitura della contea di Catanzaro come compenso per aver tolto Amantea ai seguaci di Corradino di Svevia (1268), si distinse in seguito nella difesa di Catanzaro (1280-1281) durante la guerra del Vespro.\nL'adesione al partito angioino procur\u00f2 ai vari rami della famiglia Ruffo una grande potenza economica e notevole peso politico. Le interminabili guerre di successione che seguirono, prima tra angioini e durazzeschi e poi tra durazzeschi e aragonesi, videro ancora i Ruffo protagonisti, ma divisi tra i vari contendenti a seconda della convenienza del momento.\nEsemplare in questo senso la figura dell'ultimo conte di Catanzaro, Niccol\u00f2 (1359-1434) che, come partigiano degli Angi\u00f2-Durazzo, si schier\u00f2 con Carlo III di Napoli contro Luigi I d'Angi\u00f2. Nominato nel 1384 vicer\u00e9 delle Calabrie dalla regina Margherita e amministratore vicario dei beni ecclesiastici in Calabria da papa Urbano VI, ottenne nel 1390 da Ladislao I di Napoli anche la corona di marchese di Crotone insieme a molti altri benefici. Nel 1399, perdonatagli una breve defezione a fianco di Luigi II d'Angi\u00f2, Ladislao confermer\u00e0 Niccol\u00f2 anche come vicer\u00e9 di Calabria, ci\u00f2 nonostante questi prender\u00e0 di nuovo le parti degli Angi\u00f2-Valois ribellandosi, ma sul finire del 1404, dopo essersi asserragliato nella citt\u00e0 di Crotone, verr\u00e0 costretto all'esilio in Francia e spodestato di tutti i suoi beni. Niccol\u00f2 far\u00e0 rientro in Calabria solo nel 1420 insieme a Luigi III d'Angi\u00f2 riacquistando titoli e propriet\u00e0 e venendo riconfermato marchese di Crotone. Durante la guerra tra angioini ed aragonesi, Niccol\u00f2 consolid\u00f2 e ampli\u00f2 il proprio potere ora a scapito della parte avversa, ora a scapito della chiesa, ora a scapito degli stessi Angi\u00f2. Mor\u00ec nel 1435 senza lasciare eredi maschi, di lui si ricordano due figlie: Giovannella, che spos\u00f2 Antonio Colonna principe di Salerno e nipote di papa Martino V, ed Enrichetta, avventurosamente sposata ad Antonio Centelles conte di Calisano.\nRuffo di Calabria conti di Montalto e di Corigliano.\nRamo collaterale iniziato con Giordano (+1345) conte di Montalto, prozio del summenzionato Niccol\u00f2, continuato con il figlio Carlo (1311-1375), conte di Corigliano per parte di madre, proseguito fino a un secondo Carlo (+1414) che ebbe solo due figlie: Polissena, sposata in seconde nozze a Francesco Sforza duca di Milano, e Covella, moglie di Antonio Marzano duca di Sessa e madre di Marino.\nRuffo di Calabria conti di Sinopoli e principi di Scilla.\nI Ruffo di Calabria si perpetuarono, tuttavia nel ramo dei signori di Sinopoli di cui fu capostipite Fulco, anch'egli esponente di spicco della corte sveva e rimatore della scuola siciliana. Suo nipote Guglielmo fu preferito da Roberto d'Angi\u00f2 al fratello maggiore e insignito per primo del titolo comitale su Sinopoli nel 1333-1334.\nPartigiani della casa di Angi\u00f2, i Ruffo parteciparono successivamente alla congiura dei baroni, pur senza tenervi una parte di rilievo, venendo perci\u00f2 spodestati dagli aragonesi di buona parte dei loro averi che riottennero solo con la riduzione del Regno di Napoli a vicereame spagnolo. In questo periodo Paolo, settimo conte di Sinopoli, acquis\u00ec la signoria di Scilla, ma fu il suo successore Fabrizio ad ottenerne per primo l'investitura a principe nel 1578.\nI successori furono nel tempo insigniti anche dei titoli di marchesi di Licodia, principi di Palazzolo, duchi di Guardia Lombarda, conti di Nicotera, marchesi di Panaghia, oltrech\u00e9 di feudi e signorie minori. Nel corso del Seicento si assiste per\u00f2 ad un arresto dell'impetuoso sviluppo del casato che aveva caratterizzato i secoli precedenti; l'interesse dei Ruffo in questo periodo sembra infatti focalizzato principalmente alla gestione dei possedimenti fondiari calabresi e siciliani, piuttosto che al conseguimento di un effettivo potere politico presso la corte.\nNel Settecento con l'introduzione del catasto onciario e i primi tentativi di eversione della feudalit\u00e0 da parte di Carlo di Borbone, il patrimonio dei Ruffo subir\u00e0 un forte ridimensionamento. Sul finire del secolo spiccher\u00e0 tuttavia la figura di Fulco Giordano Antonio (1773-1852), consigliere di Stato e ministro degli affari esteri del Regno delle Due Sicilie, che come ambasciatore presso la corte d\u00ec Spagna tratt\u00f2 il matrimonio di Maria Cristina di Borbone, figlia di Francesco I, con il re Ferdinando VII, che lo insign\u00ec dell'Ordine del Toson d'Oro e lo nomin\u00f2 duca di Santa Cristina elevandolo al rango ereditario di Grande di Spagna di prima classe; nel 1832 ebbe inoltre l'incarico di scortare a Napoli la principessa Maria Cristina di Savoia che andava sposa a Ferdinando II delle Due Sicilie venendo per questo decorato del collare della Santissima Annunziata.\nFulco Salvatore (1837-1875), non ebbe discendenza maschile, la figlia Eleonora Margherita (1861-1959), gi\u00e0 titolare, per non lasciare estinguere la nobilt\u00e0 dei Ruffo di Calabria, fece refuta prima del matrimonio (1878) a favore di due zii paterni di una parte dei titoli mantenendo per s\u00e9 quello dei principi di Scilla: a Fulco Francesco di Paola, cui passava la linea primogenita, andarono i predicati nobiliari di principe di Palazzolo e marchese di Licodia; a Fulco Beniamino (1848-1901), sindaco di Napoli, il cui figlio Fulco sar\u00e0 un asso dell'aviazione della prima guerra mondiale, quelli di duca di Guardia Lombarda e conte di Sinopoli.\nSuccessivamente Umberto sposer\u00e0 la cugina Isabella dei Marchesi Torrigiani e dei Principi di Scilla acquisendone, \"maritali nomine\", i titoli e riacquistando alla linea primogenita quello dei principi di Scilla; i due ebbero un solo figlio maschio, Francesco di Paola (1907-1975), che non ebbe discendenza maschile, alla sua morte quindi la linea primogenita pass\u00f2 a Fabrizio Beniamino (1922-2005), in capo al quale si riunirono i titoli familiari che da lui furono trasmessi al figlio Fulco."}
{"id": "1162010", "revid": "289247", "url": "https://it.wikipedia.org/wiki?curid=1162010", "title": "George Preca", "text": ""}
{"id": "1162011", "revid": "287204", "url": "https://it.wikipedia.org/wiki?curid=1162011", "title": "You Can't Do That on Stage Anymore, Vol. 6", "text": "You Can't Do That on Stage Anymore, Vol. 6 \u00e8 l'ultimo doppio album della collezione di esecuzioni live di Frank Zappa, registrato tra il 1970 e il 1988 e pubblicato nel 1992.\nQuesta uscita contiene \"Lonesome Cowboy Nando\", un adattamento della canzone \"Lonesome Cowboy Burt\" che dedic\u00f2 al suo amico biologo Fernando Boero in quanto questi avrebbe nominato in suo omaggio la medusa Phialella zappai."}
{"id": "1162013", "revid": "599013", "url": "https://it.wikipedia.org/wiki?curid=1162013", "title": "Jo\u00ebl Smets", "text": "Dotato di stile aggressivo e fisico possente, si \u00e8 rapidamente specializzato nella guida di motociclette di grossa cilindrata, diventando il primo grande campione della nuova era del motocross a quattro tempi e guadagnandosi, nel tempo, il soprannome di \"Leone delle Fiandre\".\nCarriera.\nSmets ha esordito nel mondiale a vent'anni, nel 1989, e dopo qualche anno ha cominciato a farsi largo tra i campioni della classe regina, la 500. Nel 1993 ha vinto il primo GP della sua carriera e per due anni consecutivi ha finito il mondiale al terzo posto, poi, nel 1995, al termine di un duello con lo statunitense Trampas Parker, ha conquistato il suo primo titolo mondiale, in sella alla svedese Husaberg; nel 1996 \u00e8 giunto secondo, alle spalle del neozelandese Shayne King, ma si \u00e8 ripreso il titolo iridato nel biennio 1997-'98. Dopo un 1999 tormentato da una lunga serie di rotture meccaniche, che l'hanno costretto a lasciare la tabella n.1 al pilota italiano Andrea Bartolini, nel 2000 Joel \u00e8 passato all'austriaca KTM e ha corso la stagione migliore della sua carriera: il quarto alloro iridato \u00e8 infatti arrivato conquistando dodici GP sui sedici disputati (di cui otto consecutivi) e venticinque manche su trentadue. Oltremodo la certezza matematica del titolo \u00e8 arrivata con una vittoria sulla pista di casa della Citadelle de Namur in mezzo ai suoi tifosi. Come riconoscimento per questi risultati, \u00e8 stato nominato \"Sportivo belga dell'anno\".\nDal 2001 in poi la carriera di Smets si \u00e8 intrecciata a doppio filo con quella del connazionale Stefan Everts e ne \u00e8 nata una rivalit\u00e0 sportiva accesissima. Joel non \u00e8 mai riuscito a prevalere, terminando sempre secondo alle spalle di Everts nel 2001, 2002 e 2003 (nella nuova classe Motocross GP), ma l'intensit\u00e0 delle battaglie combattute ha permesso ad entrambi i piloti di consolidare il loro status di \"leggende del motocross\". Sempre nel 2003, Smets ha conquistato il suo quinto titolo iridato nella categoria 650 (ex 500), corsa negli stessi weekend della Motocross GP e a cui Everts non partecipava.\nDopo il quinto alloro, nel 2004 Smets ha lasciato la KTM per salire sulla Suzuki ufficiale, ma un infortunio al ginocchio e una successiva grave infezione interna lo hanno tagliato fuori praticamente per tutto il campionato; l'anno seguente \u00e8 tornato alle gare riuscendo anche a vincere due manche, ma nel finale di stagione un nuovo infortunio al ginocchio ha posto fine, a trentasei anni, alla sua carriera a tempo pieno nel motocross. Rimessosi in sesto, ha ripreso a correre, partecipando per\u00f2 solo ad alcune gare di campionato nazionale belga e senza ripresentarsi nel mondiale.\nDopo una breve parentesi nell'enduro, specialit\u00e0 nella quale ha disputato la Sei Giorni 2006 ed ha affrontato alcune prove di mondiale nel 2007, portando al debutto la BMW 450, Joel \u00e8 stato nominato Commissario Tecnico della nazionale belga di motocross, ed \u00e8 quindi il responsabile della selezione dei piloti che partecipano al Motocross delle Nazioni e a tutte le altre competizioni a squadre per nazioni. Continua ad andare in moto e ogni tanto partecipa ancora a gare ed eventi \"revival\" di solidariet\u00e0, come, ad esempio, la manifestazione organizzata dal suo vecchio rivale Everts, la \"Everts and Friends\".\nCon cinque titoli mondiali e 57 Gran Premi nel carniere, Jo\u00ebl Smets \u00e8 il pilota che ha vinto pi\u00f9 di tutti nella storia della classe 500; oltre a questi successi individuali il suo palmar\u00e8s \u00e8 arricchito da tre Motocross delle Nazioni conquistati con la nazionale belga (1995, 1997, 2003)."}
{"id": "1162017", "revid": "289247", "url": "https://it.wikipedia.org/wiki?curid=1162017", "title": "San \u0120or\u0121 Preca", "text": ""}
{"id": "1162019", "revid": "289247", "url": "https://it.wikipedia.org/wiki?curid=1162019", "title": "\u0120or\u0121 Preca", "text": ""}
{"id": "1162020", "revid": "289247", "url": "https://it.wikipedia.org/wiki?curid=1162020", "title": "Saint George Preca", "text": ""}
{"id": "1162028", "revid": "367445", "url": "https://it.wikipedia.org/wiki?curid=1162028", "title": "Codec audio", "text": "Un codec audio \u00e8 un dispositivo hardware o software sviluppato per descrivere ovvero codificare un flusso di dati audio sotto forma di dati numerici adatti ad essere memorizzati su un supporto digitale o trasmessi su un canale di comunicazione digitale. \nIn altri termini si tratta di uno strumento di codifica/decodifica di flussi di dati audio e/o di compressione degli stessi per ridurne lo spazio di memorizzazione.\nDescrizione.\nI codec audio sono quindi strumenti in grado di trasferire dati e mutarne la loro natura. Correlativamente, possono effettuare anche una compressione dei dati in modo da ridurre la quantit\u00e0 di dati che compone un flusso audio. I codec possono effettuare una compressione senza perdita di informazioni o con perdita di informazioni. Nel caso di compressioni senza perdita di informazioni si possono ottenere dei fattori di compressione del 50% o meno mentre se si utilizzano compressioni con perdita di informazione si possono ottenere compressioni anche del 500% con qualit\u00e0 accettabile.\nI dati prodotti dai sistemi audio sono relativamente pochi rispetto a quelli prodotti da un flusso video e difatti esistono codec audio non compressi mentre i codec video non compressi sono riservati ad applicazioni professionali e non sono diffusi tra i personal computer. Comunque la maggior parte dei codec audio adottano tecniche di compressione a perdita di informazione dato che la diffusione di internet ha reso necessario ridurre al minimo i dati trasmessi mentre la potenza di calcolo necessaria per decodificare i flussi audio compressi non costituisce di fatto un problema per gli attuali computer."}
{"id": "1162030", "revid": "1442080", "url": "https://it.wikipedia.org/wiki?curid=1162030", "title": "Playground Psychotics", "text": "Playground Psychotics \u00e8 un doppio album live di Frank Zappa, pubblicato nel 1992.\nIl disco contiene registrazioni di Zappa e della sua band, le Mothers of Invention, risalenti all'epoca del film \"200 Motels\". Il materiale live presente su \"Playground Psychotics\" \u00e8 inframezzato da estratti di conversazioni tra i membri della band durante il tour: \"A Typical Day on the Road, Part 1\", un collage di dialoghi che apre il primo disco; \"A Typical Day on the Road, Part 2\", all'inizio del secondo disco e \"The True Story of 200 Motels\", che appare alla fine del secondo disco. L'album include anche il concerto tenuto da Zappa insieme a John Lennon e Y\u014dko Ono; in un missaggio alternativo rispetto a quello di Lennon apparso su \"Some Time in New York City\" (1972).\nTracce.\nTutti i brani sono di Frank Zappa, tranne dove indicato."}
{"id": "1162031", "revid": "103961104", "url": "https://it.wikipedia.org/wiki?curid=1162031", "title": "Palaeopropithecus ingens", "text": "Il Palaeopropithecus ingens era un grosso lemure estinto vissuto in Madagascar.\nDescrizione.\nLe zampe anteriori di ques'animale erano pi\u00f9 lunghe di quelle posteriori, al contrario di altri indridi estinti, nei quali avveniva il contrario; sulle mani, i pollici erano scarsamente sviluppati, mentre le altre dita avevano falangi allungate ed erano incurvate ad uncino, per potersi appendere agli alberi a testa in gi\u00f9 come i bradipi.\nIl cranio era piuttosto robusto, con un muso piuttosto allungato, con una grossa mandibola sulla quale gli incisivi inferiori erano piccoli ed a forma di spatola, inoltre erano verticali rispetto alla mandibola, mentre i molari erano larghi e muniti di creste; queste caratteristiche dentarie lasciano supporre che il \"Palaeopropithecus ingens\" fosse un mangiatore di foglie.\nEstinzione.\nLa data della sua estinzione non \u00e8 certa, tuttavia si ipotizza che questi animali siano scomparsi completamente dopo il 1500, poco prima dell'arrivo degli europei in Madagascar, probabilmente a causa della caccia e della distruzione del loro habitat da parte dei primi colonizzatori malgasci."}
{"id": "1162039", "revid": "666668", "url": "https://it.wikipedia.org/wiki?curid=1162039", "title": "Parco giardino Sigurt\u00e0", "text": "Il Parco Giardino Sigurt\u00e0 \u00e8 un parco naturalistico di 60 ettari situato a Valeggio sul Mincio, in provincia di Verona, a 8\u00a0km da Peschiera del Garda. Ha vinto il premio di parco pi\u00f9 bello d'Italia 2013 e di secondo parco pi\u00f9 bello d'Europa 2015.\nIl Parco Giardino Sigurt\u00e0 contiene attrazioni naturalistiche e storiche: nei mesi di marzo e aprile si possono ammirare un milione di tulipani, che rappresentano la fioritura pi\u00f9 importante in Italia e la pi\u00f9 ricca del Sud Europa; il viale delle rose, che da maggio a settembre accoglie 30.000 rose rifiorenti; un labirinto, diciotto specchi d'acqua, dove tra giugno e luglio fioriscono le piante acquatiche, e immensi prati verdi.\nSenza dimenticare il Castelletto, commissionato dal marchese Antonio Maffei, e in passato antica sala d'armi, oggi invece luogo dove sono conservate le memorie storiche, letterarie e scientifiche della famiglia Sigurt\u00e0: qui infatti sono ricordati gli scienziati e i premi Nobel, ospiti in passato del parco: Selman A. Waksman (Premio Nobel nel 1952 e scopritore della Streptomicina), Alexander Fleming (Premio Nobel nel 1945 e scopritore della penicillina), Gerhard Domagk (premio Nobel nel 1939 e scopritore dei sulfamidici), Konrad Lorenz (premio Nobel nel 1973 e fondatore dell'etologia) e Albert Sabin (scopritore del vaccino orale contro la poliomielite).\nAltri incanti ricchi di storia e fascino sono l'eremo (un tempietto in stile neogotico), la meridiana orizzontale (che sorge sul belvedere di Giulietta e Romeo), la grande quercia (l'albero pi\u00f9 antico del parco con i suoi 4 secoli d'et\u00e0), il monumento in bronzo dedicato a Carlo Sigurt\u00e0, la pietra della giovinezza e il cimitero dei cani.\nLa storia.\nIl parco ha origine dal \"brolo cinto de muro\" del 1417: la parola \"brolo\" deriva dal celtico e veniva usata per indicare il luogo dove dimoravano le famiglie patrizie con i loro servitori. Si trattava di spazi strutturati in modo tale da soddisfare ogni esigenza e il sostentamento di queste piccole comunit\u00e0: erano perimetrati e quindi dotati di cappella di famiglia, colombaia, stalle, scuderia, fattoria e fienile.\nAll'interno del brolo adibito per lo pi\u00f9 ad allevamento e agricoltura si trovava anche il giardino, luogo ideale per permettere ai patrizi di trascorrere le ore di ozio.\nIl parco-giardino Sigurt\u00e0 ha mantenuto le dimensioni del brolo originario in una successione di diverse propriet\u00e0: prima la famiglia patrizia Contarini, poi i Guarienti, poi i Maffei ai quali rimarr\u00e0 per 210 anni.\nIl poeta Ippolito Pindemonte nel 1792 soggiorner\u00e0 al parco ospitato dal marchese Antonio Maffei. Qui comporr\u00e0 l'epigramma \"S\u00ec dilettosa qui scorre la vita / ch'io qui scrupolo avrei darmi eremita\" riportato su un epitaffio all'interno del parco nel boschetto dedicato al poeta.\nUna delle quattro figlie del marchese Maffei sposa il conte Filippo Nuvoloni, portando in dote il parco giardino, che cos\u00ec passa di propriet\u00e0 dai Maffei ai Nuvoloni dopo quasi due secoli.\n\u00c8 proprio in questi anni che il parco accoglie i suoi ospiti pi\u00f9 illustri: l'Imperatore Francesco Giuseppe d'Austria e Napoleone III di Francia.\nSi dice che entrambi abbiano potuto vedere dalla collina settentrionale del parco gli sviluppi delle battaglie di Solferino e di San Martino.\nNapoleone III occupa la villa (al tempo ancora connessa al parco) dal 25 giugno al 7 luglio del 1859, pagando un affitto di 45 franchi al giorno.\nNel 1902 le due figlie di Giuseppe Nuvoloni dividono per la prima volta la propriet\u00e0 in due parti. Nel 1929 per\u00f2 la propriet\u00e0 viene ricompattata e venduta a Maria Paulon, sposa di un medico del luogo.\nNel 1941, dopo cinque anni dalla sua messa in vendita, l'industriale farmaceutico Giuseppe Carlo Sigurt\u00e0 acquista la propriet\u00e0 per 800.000 lire. Al momento della sua acquisizione il parco si presentava arido e abbandonato, ma grazie all'arrivo di una multa, Sigurt\u00e0 scopr\u00ec che questa terra vantava del diritto di prelevare acqua dal Mincio.\nGrazie a questa possibilit\u00e0 il parco fu riportato al suo splendore originario e torn\u00f2 ad essere una giardino verde e rigoglioso sotto la direzione prima di Giuseppe Carlo Sigurt\u00e0 e poi del nipote, ma anche figlio adottivo, Enzo Inga Sigurt\u00e0, professore di neuropsichiatria e artista dilettante, morto nel 2009, il quale ha a sua volta lasciato il parco in eredit\u00e0 ai figli Magda e Giuseppe.\nIl 19 marzo 1978, in una giornata soleggiata Giuseppe Carlo Sigurt\u00e0 apre il Giardino al pubblico. I primi visitatori potevano entrare solo a bordo di una vettura, in quella che al tempo veniva chiamata \u201cauto-guida\u201d. Questa scelta cambi\u00f2 radicalmente con l\u2019avvento degli anni 2000, da quando il Parco \u00e8 visitabile solo a piedi.\nNel 1990 viene realizzata la Meridiana Orizzontale, progettata per avere una validit\u00e0 di 26.000 anni; nel 2011 viene inaugurato il Labirinto, un esempio brillante di riqualificazione degli spazi destinati a parcheggio che venivano utilizzati quando si accedeva al Parco in macchina.\nAncora oggi il parco \u00e8 di propriet\u00e0 della famiglia Sigurt\u00e0, la cui gestione ha portato ad importanti risultati come il primo premio di Grandi Giardini Italiani nel 2011 per il pi\u00f9 alto livello di manutenzione, buon governo e cura dei giardini visitabili e, nel 2013, il riconoscimento come parco pi\u00f9 bello d'Italia 2013 nella categoria \"parchi privati\".\nNel settembre del 2015 il Parco viene premiato come secondo parco pi\u00f9 bello d'Europa dall'European Garden Award, onorificenza che premia le eccellenze europee nel campo della progettazione e della realizzazione di parchi e di giardini, e nel 2019 il Parco vince il World Tulip Award che celebra la fioritura da 1 milione di bulbi del Giardino.\nFioriture.\nFioriture primaverili: all'apertura di marzo fioriscono per prime le bulbacee tra cui giacinti, muscari, narcisi.\nLa fioritura dei tulipani \u00e8 la seconda pi\u00f9 ricca d'Europa dopo quella di Keukenhof e la pi\u00f9 importante in Italia. Il grande afflusso di visitatori attirati da questo evento ha portato il parco a rinominare questa stagione con l'epiteto di Tulipanomania. Questa fioritura ha gi\u00e0 vinto 3 premi nazionali e internazionali: Fioritura Pi\u00f9 Bella d'Italia 2016, Premio Evento Parksmania Awards 2016, World Tulip Award 2019.\nCon i primi caldi della primavera, nel mese di maggio, qui sbocciano gli iris e le rose che colorano il celebre Viale delle Rose, immagine simbolo del parco nel mondo. \nLe rose fioriscono nel viale a loro dedicato, lungo circa un chilometro: si tratta di trentamila piante rifiorenti di due variet\u00e0 diverse: \"Queen Elizabeth e Hybrid Polyantha &amp; Floribunda\".\nSullo sfondo del Viale delle Rose si pu\u00f2 vedere il Castello Scaligero di Valeggio sul Mincio (secoli X \u2013 XIV) che, grazie alla particolare costruzione scenografica del viale sembra sorgere all'interno del parco, creando un sorprendente effetto visivo.\nIl parco ha al suo interno 18 laghetti dove soggiornano nella stagione estiva alcune piante acquatiche come: ninfee (tropicali e rustiche), fior di loto, giacinti d'acqua.\nAncora in estate sono presenti pure le fioriture delle dalie (in 30 variet\u00e0 diverse) e di canna indica (piante bulbose e rustiche che si mostrano nel giardino in diverse variet\u00e0 tra cui quella Tigrata).\nNella stagione autunnale nel parco fioriscono numerose piante tra cui gli aster, venti variet\u00e0 di sunpatiens, i coleus, i tagetes, le begonie e le zinnie.\nLabirinto.\nIl labirinto del parco \u00e8 stato inaugurato nel luglio 2011.\nSi tratta di una composizione geometrica che ospita 1.500 esemplari di piante di Tasso alte pi\u00f9 di due metri e si estende su una superficie di 2500 metri quadrati.\nIl labirinto \u00e8 stato progettato dal Conte Giuseppe Inga Sigurt\u00e0 con la collaborazione di Adrian Fisher, noto \"maze designer\", durante il corso di sei anni: due anni di progettazione e quattro per la crescita delle piante acquistate appositamente nei Paesi Bassi.\nAl centro del labirinto si erge una torre, ispirata a quella del francese Bois de Boulogne.\nLa costruzione \u00e8 dotata di una cupola rivestita di rame e di due scale che permettono ai visitatori di godere della vista dell'intera geometria (da un punto di vista privilegiato) e consentono poi la discesa nel labirinto.\nIl progetto del labirinto \u00e8 per\u00f2 incompleto: la versione attuale \u00e8 infatti uno sviluppo intermedio che attende la sua ultimazione. In un futuro si prevede l'apertura di un tunnel sotterraneo che verr\u00e0 collegato con la torretta centrale all'interno della quale sorger\u00e0 il museo dei fossili collezionati dal Prof. Enzo Inga Sigurt\u00e0.\nPremi.\n2000: il parco vince il premio come miglior parco botanico, consegnato da Parksmania\n2001: Il parco vince per il secondo anno di fila il premio come miglior parco botanico, consegnato da Parksmania\n2002: il parco viene insignito del riconoscimento per la cura del verde dal network Parksmania\n2003: il parco viene premiato nuovamente per la cura del verde da Parksmania\n2008: il parco viene premiato da Parksmania per l'iniziativa speciale: \"Musica al Parco\"\n2009: il parco vince il premio per la miglior iniziativa didattica: \"Dal museo al parco, passeggiando tra arte e natura\" istituito da Parksmania\n2009: il parco viene premiato con il premio regionale \"Marco Polo\" istituito da Unioncamere Veneto e Centro estero delle Camere di commercio, per il contributo dato allo sviluppo dell'interscambio del Veneto durante il 2008\n2011: il parco ha vinto il primo premio di Grandi Giardini Italiani consegnato al parco per l'alto livello di manutenzione, il buon governo e la cura dei giardini visitabili\n2011: il parco viene premiato da Parksmania per la miglior nuova attrazione grazie all'inaugurazione del labirinto\n2013: il parco viene insignito del titolo di \"Parco pi\u00f9 bello d'Italia\" dal network il 'parcopiubello'\n2014: il parco \u00e8 insignito con il Certificato Eccellenza di Tripadvisor\n2015: il parco viene insignito del secondo premio di \"Parco pi\u00f9 bello d'Europa 2015\" dall''European Garden Award'\n2015: il parco \u00e8 insignito con il Certificato Eccellenza di Tripadvisor\n2016: il parco vince il premio \"La fioritura pi\u00f9 bella d'Italia\" con la fioritura di tulipani denominata Tulipanomania. Il premio viene insignito dal network il 'parcopiubello'\n2016: il parco viene premiato da Parksmania per l'evento \"Tulipanomania\"\n2016: il parco \u00e8 insignito con il Certificato Eccellenza di Tripadvisor\n2017: il parco viene nominato tra i giardini europei per il \u201cGiardinaggio ecologico\u201d. L'idea nasce per dare importanza ai progetti innovativi in Europa, creati nel rispetto della natura e con un occhio di riguardo nei confronti della societ\u00e0.\n2017: Il parco \u00e8 chiamato a rappresentare l'Italia durante il World Tulip Summit di Ottawa\n2017: il parco \u00e8 insignito con il Certificato Eccellenza di Tripadvisor\n2018: il parco \u00e8 insignito con il Certificato Eccellenza di Tripadvisor\n2019: il parco viene premiato dalla World Tulip Society come Destinazione mondiale per la fioritura dei tulipani\n2019: il parco \u00e8 insignito con il Certificato Eccellenza di Tripadvisor\n2020: il parco viene premiato con il Travelers' Choice Best of the Best di Tripadvisor\n2020: il parco vince il premio Best Attraction in Italy conferito dal sito Tiqets\n2020: il parco vince il premio Best Attraction Global Winner conferito dal sito Tiqets, in sfida hanno partecipato i vincitori del premio Best Attraction nazionale\nModa.\nIl parco \u00e8 stato la location di shooting fotografici di case di moda e non solo, ad esempio negli anni: Gucci, Moschino, Liu-Jo, Cosmopolitan, Samsung, Sky, Rado, Max Mara, Bluemarine, Furla.\nMusica.\nIl parco ha fatto da cornice a diversi video musicali e ad alcuni film:\nMascotte.\nLa mascotte del parco giardino Sigurt\u00e0 \u00e8 uno scoiattolo di nome T\u00e0, che vive all'interno del parco e che va in letargo solo quando finisce l'estate e i visitatori non possono pi\u00f9 accedere."}
{"id": "1162043", "revid": "110157", "url": "https://it.wikipedia.org/wiki?curid=1162043", "title": "Ahead of Their Time", "text": "Ahead of Their Time \u00e8 un album live di Frank Zappa e del suo gruppo, The Mothers of Invention. Venne registrato alla Royal Festival Hall di Londra il 25 ottobre 1968 e pubblicato nel 1993."}
{"id": "1162047", "revid": "253269", "url": "https://it.wikipedia.org/wiki?curid=1162047", "title": "Jean Negulesco", "text": "Biografia.\nNato a Craiova, in Romania, si trasfer\u00ec appena quattordicenne a Parigi per seguire dei corsi di pittura. Dopo esser vissuto in vari paesi europei, verso la fine degli anni venti stabil\u00ec la sua residenza a Hollywood, dove inizi\u00f2 a lavorare come sceneggiatore, montatore ed aiuto alla regia di vari direttori fra cui Norman Taurog e Rouben Mamoulian. Nel 1934 codiresse con Harlam Thomson \"Il tempio del dottor Lamar\" (1934), ma solo nel 1941 firm\u00f2 il suo primo film in solitario di un certo rilievo, \"La donna di Singapore\" (1941).\nFra la seconda met\u00e0 degli anni quaranta e la prima met\u00e0 degli anni cinquanta raggiunse l'apice del successo dirigendo una serie di film di buona fattura, ma allo stesso tempo molto popolari presso il grande pubblico americano e internazionale. Fra questi, si ricordano \"L'idolo cinese\" (1946), \"Perdutamente\" (1947), \"Titanic\" (1953), \"Come sposare un milionario\" (1953), \"Tre soldi nella fontana\" (1954). Ritiratosi nel 1970 dalla regia cinematografica, mor\u00ec per un attacco cardiaco in Spagna, a Marbella, ed \u00e8 sepolto nel cimitero della citt\u00e0 andalusa."}
{"id": "1162060", "revid": "767487", "url": "https://it.wikipedia.org/wiki?curid=1162060", "title": "Simone da Lipnica", "text": "Biografia.\nNel 1454, terminata la scuola parrocchiale, si iscrisse all'accademia di Jagellonica a Cracovia. Durante quegli anni predicava in citt\u00e0 San Giovanni da Capestrano; l'insegnamento del santo ebbe influenza decisiva sul giovane Simone, il quale gli chiese di essere ammesso al suo convento.\nSu consiglio di San Giovanni, Simone termin\u00f2 prima gli studi e, nel 1457, consegu\u00ec il baccellierato. Entr\u00f2, quindi, nel convento di San Bernardino dove, compiuti il noviziato e gli studi teologici, nel 1465 fu ordinato sacerdote.\nEsercit\u00f2 il sacerdozio dapprima nel convento di Cracovia; nel 1467, predicatore nel convento di Stradom, acquist\u00f2 fama di insigne oratore, spiegando con acume i punti pi\u00f9 difficili e controversi della Sacra Scrittura. Nel 1463 occup\u00f2 l'ufficio di predicatore nella cattedrale di Wawel.\nNel 1478 fu eletto \"definitore\" di Cracovia, prese parte al Capitolo generale a Pavia, quindi si rec\u00f2 a Roma e poi in Terra Santa.\nNel luglio del 1482, a Cracovia, scoppi\u00f2 un'epidemia di peste, che dur\u00f2 fino al 6 gennaio dell'anno seguente. Simone non abbandon\u00f2 la citt\u00e0, prodigandosi nella cura dei fratelli sofferenti. La tradizione racconta che Simone offr\u00ec la sua vita a Dio per fare cessare la grave epidemia. Fu esaudito. Alla sua morte il morbo cess\u00f2. Mor\u00ec a 47 anni il 18 luglio 1482, dopo sei giorni di malattia.\nIl suo culto venne approvato da Innocenzo XI il 24 febbraio 1685.\nLa causa per la sua canonizzazione, ripresa da papa Pio XII il 25 giugno 1948, \u00e8 giunta alla conclusione, in seguito al riconoscimento delle sue virt\u00f9 eroiche e della guarigione prodigiosa avvenuta a Cracovia nel 1943 e attribuita all'intercessione del Beato. I rispettivi Decreti furono promulgati da papa Benedetto XVI il 19 dicembre 2005 e il 16 dicembre 2006. Lo stesso Papa lo ha canonizzato il 3 giugno 2007."}
{"id": "1162063", "revid": "125701695", "url": "https://it.wikipedia.org/wiki?curid=1162063", "title": "Kunsthaus Tacheles", "text": "La Kunsthaus Tacheles (in italiano \"Casa dell'arte Tacheles\"), nota anche soltanto come \"Tacheles\", \u00e8 stata la sede del pi\u00f9 celebre centro sociale e polo d'arte contemporanea e controcultura di Berlino situata in Oranienburgerstra\u00dfe, nel quartiere centrale Mitte.\nL'edificio, gi\u00e0 fatiscente e parzialmente demolito, fu occupato nel 1990 e utilizzato come sede di collettivi di svariati artisti; al suo interno si trovava anche il celebre \"Caf\u00e8 Zapata\", uno dei luoghi di ritrovo pi\u00f9 alternativi della citt\u00e0.\nDopo ripetuti tentativi di sgombero e alcune sentenze di sfratto, dal 2012 l'edificio \u00e8 definitivamente chiuso ma, alla luce della sua valenza di monumento storico, \u00e8 oggetto di una radicale ristrutturazione volta al completo recupero e risanamento della struttura che sar\u00e0 compresa in un nuovo contesto architettonico che interesser\u00e0 l'intera zona circostante.\nEtimologia del nome.\nIl termine \"tacheles\" deriva dall'yiddish e significa \"parlare chiaro e in modo schietto\".\nL'iniziativa artistica del \"Tacheles\", sviluppatasi nell'edificio a partire dal 1990, volle denunciare tramite il suo nome la totale censura della libert\u00e0 di espressione imposta durante il periodo della Repubblica Democratica Tedesca, che costringeva gli artisti a celare il vero significato delle proprie opere musicali, cinematografiche e letterarie. L'obiettivo originale del gruppo fu quindi quello di combattere la censura, in modo da poter esprimere in piena libert\u00e0 le proprie idee di rottura attraverso l'espressione della propria arte, divenendo il pi\u00f9 conosciuto esempio di controcultura della Berlino riunificata.\nCon il tempo il nome del gruppo venne esteso anche all'edificio stesso che poi prese il nome di \"Kunsthaus Tacheles\".\nStoria.\nIl \"Friedrichstra\u00dfenpassage\" e il \"Wertheim\".\nLa genesi del progetto nacque dall'ambizioso desiderio dell'imprenditore tedesco Otto Markiewicz di costruire una galleria commerciale analoga a quelle da poco sorte nelle maggiori citt\u00e0 europee come i grandi magazzini \"Printemps\" di Parigi o il pi\u00f9 celebre \"Harrods\" di Londra.\nL'imponente edificio venne costruito in soli quindici mesi tra il 1907 e il 1908 sotto la direzione dell'architetto Franz Ahrens e con un costo complessivo di circa sette milioni di marchi. Venne inaugurato nel 1909 come centro commerciale con il nome di \"Friedrichstra\u00dfenpassage\", divenendo il maggior concorrente della citt\u00e0 dopo il \"Kaiserpassage\".\nTuttavia circa un anno dopo l'apertura il \"Friedrichstra\u00dfenpassage\" fu costretto alla chiusura per fallimento e nel 1910 l'intero edificio fu affittato da Wolf Wertheim che apr\u00ec un analogo centro commerciale in funzione fino al 1914.\nAlla vigilia della Grande Guerra anche la galleria commerciale \"Wertheim\" chiuse e l'edificio venne venduto ad un'asta giudiziaria ma non si hanno notizie di come venne utilizzato fino al 1924, anno in cui venne ristrutturato dalla \"Commerz und Privatbank\" di Berlino. La ristrutturazione comprese anche la realizzazione di una nuova copertura della galleria in vetro e acciaio e l'edificazione di una cupola che ne cambi\u00f2 l'aspetto; inoltre venne anche costruito un ampio scantinato al suo interno che prese il nome di \"tressoraum\".\nLa \"Technikhaus\".\nNel 1928 l'edificio venne acquistato dall'azienda tedesca \"AEG\" e rinominato \"Technikhaus\", divenendo sede dell'esposizione dei primi elettrodomestici e luogo dell'assistenza tecnica ai clienti.\nIl 22 marzo del 1935, sotto il regime nazista, la \"Technikhaus\" divenne famosa per essere il luogo dove venne messo in onda il primo programma televisivo del mondo.\nL'avvento del Nazionalsocialismo e il periodo bellico.\nDurante il primo periodo nazionalsocialista buona parte dell'edificio ospit\u00f2 anche molti uffici dell'NSDAP e dal 1941 divenne interamente sede del Comando centrale delle SS. Nel 1943 vennero smantellate le strutture in vetro della copertura, demolite le guglie, chiuse alcune finestre e abbaini poich\u00e9 gli ultimi piani vennero adibiti a locali di detenzione destinati a prigionieri di guerra o dissidenti politici.\nDurante la Battaglia di Berlino l'edificio fu bersaglio di diversi attacchi e venne danneggiato in parte dai bombardamenti aerei e anche dalle stesse truppe naziste che, abbandonandolo, ne allagarono i piani interrati.\nIl periodo della DDR.\nNel 1948 la zona in cui era ubicata la struttura venne compresa nel settore est di Berlino e l'edificio, parzialmente danneggiato, venne ripristinato e assegnato alla FDGB, ovvero la federazione sindacale della DDR, che concesse gran parte dei locali a molteplici attivit\u00e0 del regime tra cui l'Istituto Tecnico per il Commercio Estero, la RFT che stabil\u00ec la sua sede radiotelevisiva e l'NVA che occup\u00f2 i locali ai piani interrati.\nInoltre l'edificio ospit\u00f2 anche lo storico cinema \"Camera\", che occup\u00f2 i locali affacciati sulla Friedrichstra\u00dfe fino al 1954, oltre a svariate attivit\u00e0 commerciali e artigianali.\nLa demolizione parziale.\nPur essendo stato danneggiato soltanto in parte, la demolizione totale dell'edificio fu programmata gi\u00e0 nel 1969, a seguito dell'esito negativo di alcune perizie statiche; inoltre la demolizione dell'intera struttura avrebbe consentito un nuovo sviluppo urbano dell'area e migliori collegamenti stradali tra l'Oranienburgerstra\u00dfe e la Friedrichstra\u00dfe. Tuttavia l'edificio venne demolito soltanto parzialmente nel 1980, abbattendo l'ala sud-est affacciata sulla Oranienburgerstra\u00dfe e smantellando la cupola.\nPer una decina d'anni l'edificio continu\u00f2 ad essere occupato da venditori ambulanti e saltuari artisti di strada ma per lo pi\u00f9 abbandonato al pi\u00f9 completo degrado.\nL'iniziativa artistica del \"Tacheles\".\nNel pieno fermento a pochi mesi dalla caduta del muro, a causa del pesante stato di degrado di ci\u00f2 che rimaneva dell'edificio, venne pianificata la sua completa demolizione che doveva avvenire il 10 aprile del 1990 ma il 13 febbraio l'intera struttura venne occupata dal primo collettivo di artisti che fond\u00f2 una vera e propria iniziativa organizzata che battezz\u00f2 \"Tacheles\" e, analogamente a quanto accadde alle macerie del muro, anche con i detriti dell'edificio presenti sul posto vennero realizzate alcune sculture come prime opere d'arte. \nContemporaneamente a questa iniziativa vi fu anche una mobilitazione a livello locale e la stessa popolazione del quartiere Mitte, che richiese alle autorit\u00e0 competenti di non demolire l'edificio e commission\u00f2 una nuova perizia statica. Grazie ai risultati positivi di quest'ultima l'edificio venne nominato monumento nazionale e fu decorato con vari \"murales\" e graffiti da numerosi artisti presenti al suo interno e da svariati altri provenienti anche dal resto d'Europa, attratti anche dagli ultimi avvenimenti che interessarono la citt\u00e0 stessa.\nDa allora il \"Tacheles\" divenne il pi\u00f9 grande polo della controcultura anarchica, nonch\u00e9 fulcro del panorama \"underground\" della nuova Berlino riunificata e anche il maggiore centro sociale autogestito della citt\u00e0. Fra gli artisti della controcultura e le compagnie teatrali esibitesi nel teatro interno nominato \"Golden Saal\" si contano: l\"'Orphtheater\", \"Theater zum westlichen Stadthirschen\", Henry Arnold, R\u00e9gine Chopinot, Rike Eckermann, Sebastian Hartmann, Howard Katz, Clint Lutes, Matthias Merkle, Tomi Paasonen, Felix Ruckert, Torsten Sense, Lars-Ole Walburg, Sasha Waltz, Christoph Winkler, \"Wee dance company\", la \"Deutsches Symphonie-Orchester Berlin\" e Lucky Trimmer.\nTra il 1996 e il 1997 divenne nuovamente oggetto di pubblici dibattiti tra sociologi e architetti nell'ambito della rinascita urbanistica della nuova capitale tedesca, mirando ad un possibile riutilizzo futuro dell'edificio.\nNel 1998 infatti il gruppo immobiliare \"Fundus Gruppe\" acquist\u00f2 i 1.250\u00a0m\u00b2 dell'edificio e delle sue pertinenze per 2,8 milioni di Marchi e incaric\u00f2 l'architetto americano Andr\u00e9s Duany della riqualificazione del territorio progettando il futuro quartiere di Joahannishof per un volume edilizio complessivo di circa quattrocento milioni di Marchi.\nA seguito di quest'ipotesi futura l'associazione \"Tacheles\" negozi\u00f2 con il nuovo proprietario un contratto di locazione decennale a un costo simbolico annuale di un Marco al metro quadrato, senza possibilit\u00e0 di proroga. \nAllo scadere di tale contratto la \"Tacheles\" non ebbe la possibilit\u00e0 di liquidare i 108.000 Euro dell'indennizzo richiesto e quindi si verificarono le prime tensioni poich\u00e9 l'associazione risult\u00f2 morosa nei confronti della finanziaria \"HSH Nordbank\" che minacci\u00f2 di mettere all'asta l'intera propriet\u00e0, con un ultimo termine fissato per il 4 aprile 2011 che tuttavia venne rimandato.\nNonostante il clima di tensione le attivit\u00e0 artistiche della \"Kunsthaus Tacheles\" continuarono anche con l'intento di autofinanziarsi e la \"Tacheles\" divenne una delle attrazioni turistiche di Berlino, calamitando un flusso costante di visitatori. Tuttavia non mancarono nuovi episodi di tensione come quello dell'8 dicembre del 2011, quando una trentina di addetti alla sicurezza si introdussero nell'edificio sequestrando i locali adducendo motivi di sicurezza; in quest'occasione l'artista bielorusso Alexander Rodin venne espulso con la forza.\nIl 22 marzo 2012, a seguito dell'ufficializzazione di uno sfratto esecutivo da parte delle autorit\u00e0 locali, il \"Tacheles\" venne chiuso ai visitatori e sgomberato; tuttavia, il 26 marzo successivo il tribunale di Berlino annunci\u00f2 che lo sfratto era da considerarsi illegale ed eman\u00f2 una disposizione temporanea che consent\u00ec al \"Tacheles\" di riaprire i battenti e proseguire con le sue attivit\u00e0 artistiche volte soprattutto all'autofinanziamento e alla sensibilizzazione dei visitatori sul tema dell'imminente minaccia di chiusura.\nMalgrado ci\u00f2 la \"Tacheles\" venne fatta sgomberare e chiusa definitivamente il 4 settembre del 2012 alle 7 del mattino con l'ausilio delle forze dell'ordine. All'interno della struttura era presente soltanto una ridotta presenza simbolica di artisti che, per l'occasione, inscen\u00f2 un quartetto musicale nell'atto di interpretare una marcia funebre. A seguito della chiusura alcuni artisti del \"Tacheles\" hanno ideato una galleria interattiva trasferendo le attivit\u00e0 espositive in un'altra struttura del quartiere Marzahn.\nLa riqualificazione.\nNel 2012, l'intera area di pertinenza di 25.000\u00a0m\u00b2 \u00e8 stata acquistata dalla grande societ\u00e0 immobiliare americana \"Perella Weinberg Real Estate\" per circa 150 milioni di Euro e l'edificio \u00e8 stato definitivamente chiuso. Alla luce della sua valenza di monumento storico, \u00e8 oggetto di una radicale ristrutturazione volta al completo recupero e risanamento della struttura, che sar\u00e0 compresa nel futuro contesto architettonico che verr\u00e0 realizzato nell'intera area circostante.\nCaratteristiche.\nL'edificio \u00e8 un esempio del modernismo tedesco, con influenze stilistiche neoclassiche e neogotiche; l'intero complesso si estende da Friedrichstra\u00dfe a Oranienburgerstra\u00dfe rendendo possibile entrarvi da entrambe le vie. \nL'edificio a cinque piani, costruito in cemento armato, secondo il progetto originario presentava anche una delle prime cupole realizzate con il medesimo materiale. I prospetti esterni sono tutti caratterizzati da un bugnato in pietra e ampie arcate alla base che comprendono i primi due piani, sovrastate da una balaustra e tre ordini di finestre rettangolari disposte a gruppi di tre e intervallate da pilastri. Sul prospetto affacciato su Oranienburgerstra\u00dfe si apre un grande varco ad arco ribassato che comprende l'altezza di tre piani e che originariamente era uno degli ingressi principali alla galleria commerciale interna che aveva una copertura in vetro e acciaio.\nI successivi rimaneggiamenti, i danneggiamenti della seconda guerra mondiale e le parziali demolizioni cambiarono gradualmente la morfologia originaria dell'edificio che tuttavia rimase riconoscibile.\nDal 1990 sul prospetto affacciato sulla Oranienburgerstra\u00dfe fu dipinta la grande scritta \"T A C H E L E S\" e in breve tempo l'interno dell'edificio fu interamente ricoperto da graffiti e decorazioni pittoriche di vario genere. Anche la grande parete laterale, murata in seguito all'ultima demolizione del 1980 e visibile dalla Oranienburgerstra\u00dfe, fu decorata pi\u00f9 volte da svariati murales; essa \u00e8 ancora ben riconoscibile per la grande campitura bianca che riporta un volto stilizzato e la scritta nera \u201cHow long is now\u201d.\nIl prospetto affacciato sul cortile interno della struttura appariva completamente sventrato e chiuso soltanto con serramenti in vetro. Quasi tutti i cinque piani ospitavano un grande numero di sale interamente decorate da murales, graffiti e pitture dai colori vivaci, una trentina di atelier, sale d'esposizione e punti vendita di arte contemporanea, un cinema d'essai, il celebre \"Caf\u00e8 Zapata\", il \"Panorama Bar\" del quinto piano e altre sale come il \"Blaue Salon\", ovvero uno spazio di 400\u00a0m\u00b2 utilizzato principalmente per concerti, letture e mostre e la \"Goldene Saal\", comprende tutto il primo piano del \"Tacheles\"; qui si trovava un palco utilizzato per concerti, rappresentazioni teatrali a basso costo e soprattutto per spettacoli gratuiti di danza contemporanea. All'interno tuttavia le condizioni igieniche non erano pi\u00f9 considerate adeguate da lungo tempo, con presenza di perdite e infiltrazioni, inoltre l'assenza di servizi igienici in adeguata misura contribuiva all'incremento di conseguenti odori sgradevoli.\nDal 2012 l'edificio \u00e8 chiuso ed \u00e8 oggetto di una radicale ristrutturazione volta al completo recupero e risanamento della struttura, che sar\u00e0 inserita in un nuovo contesto architettonico che interesser\u00e0 l'intera zona circostante."}
{"id": "1162064", "revid": "119982", "url": "https://it.wikipedia.org/wiki?curid=1162064", "title": "Petrochina", "text": ""}
{"id": "1162066", "revid": "119982", "url": "https://it.wikipedia.org/wiki?curid=1162066", "title": "Petro China", "text": ""}
{"id": "1162069", "revid": "585241", "url": "https://it.wikipedia.org/wiki?curid=1162069", "title": "Theorema egregium", "text": "Il theorema egregium o teorema egregium \u00e8 un risultato di geometria differenziale che afferma che la curvatura gaussiana formula_1 \u00e8 una grandezza intrinseca di una superficie, conservata dalle trasformazioni isometriche locali.\nIn altre parole, la curvatura gaussiana \u00e8 intrinseca alla superficie e indipendente dallo spazio ambiente, nonostante sia definita come prodotto delle curvature principali (il cui valore dipende da come la superficie \u00e8 immersa dallo spazio ambiente).\nOrigine.\nIl risultato \u00e8 stato scoperto da Carl Friedrich Gauss e pubblicato nel 1827 nelle \"Disquisitiones generales circa superficies curvas\", enunciato nel seguente modo:\n\u00c8 chiamato dallo stesso Gauss \"theorema egregium\" (teorema egregio) per via dell'importanza del risultato: \u00e8 un risultato tutt'altro che intuitivo e di grande valore. Una delle conseguenze immediate del teorema \u00e8 il fatto che superfici con differente curvatura gaussiana non possono essere fra loro isometriche. Ad esempio, una sfera (che ha curvatura strettamente positiva) non pu\u00f2 essere isometrica al piano (che ha curvatura nulla): per questo motivo ad esempio i planisferi presentano sempre delle distorsioni.\nIl viceversa non \u00e8 vero in generale: un controesempio \u00e8 fornito dalla superficie di rotazione formula_2 generata da una curva logaritmica e dall'elicoide formula_3:\nformula_4\nLe due superfici hanno la stessa curvatura gaussiana ma non sono isometriche. Tale implicazione vale solo nel caso le due superfici abbiano curvatura gaussiana uguale e costante (teorema di Minding). \nDimostrazione.\nLa curvatura gaussiana di una superficie formula_5 in un punto \u00e8 definita come il prodotto delle due curvature principali nel punto o, equivalentemente, come il determinante dell'hessiano di una parametrizzazione formula_6 della superficie stessa.\nI coefficienti della seconda forma fondamentale (e, f, g) sono esprimibili come:\nformula_7.\nSostituendo le precedenti nell'espressione\nformula_8\nsi ottiene:\nformula_9\nSi esprime ognuno dei fattori come determinante di prodotti di matrici (sfruttando l'invarianza del determinante rispetto alla trasposizione ed applicando il teorema di Binet), ottenendo:\nformula_10\nSi considerano le seguenti identit\u00e0 (che si verificano direttamente derivando i coefficienti della prima forma fondamentale)\nformula_11\ndalle quali si deduce:\nformula_12\nSostituendo nell'espressione ottenuta precedentemente si ha infine:\nformula_13\nAvendo espresso formula_1 per mezzo di formula_15 e delle loro derivate prime e seconde (che sono funzioni invarianti per isometrie), si pu\u00f2 concludere che anche formula_1 \u00e8 invariante per isometrie."}
{"id": "1162071", "revid": "12582", "url": "https://it.wikipedia.org/wiki?curid=1162071", "title": "Accademia francese", "text": ""}
{"id": "1162077", "revid": "6923", "url": "https://it.wikipedia.org/wiki?curid=1162077", "title": "Motomondiale 2007", "text": "Il Motomondiale 2007 \u00e8 stata la 59\u00aa edizione del motomondiale; per la prima volta \u00e8 stato disputato sulla base di 18 gran premi con il ritorno nel calendario del Gran Premio motociclistico di San Marino in aggiunta a quelli gi\u00e0 presenti nelle edizioni precedenti.\nIl contesto.\nTutte le prove si sono disputate di domenica con le solite eccezioni del Gran Premio del Qatar e del Gran Premio d'Olanda che si corsero di sabato. Anche nel 2007 il Gran premio degli USA si \u00e8 corso per la sola classe MotoGP.\nVennero invertite rispetto all'anno precedente le prime due prove: dopo l'inizio in Qatar si disput\u00f2 il GP di Spagna prima di spostarsi a gareggiare in Turchia e Cina e tornare per la seconda volta in Europa per la disputa di sei prove. La seconda parte della stagione prevedeva una trasferta per il Gran Premio motociclistico degli USA prima di tre gare nuovamente nel vecchio continente; dopo ulteriori tre trasferte in Asia e Oceania l'anno si concluse il 4 novembre con la disputa del Gran Premio motociclistico della Comunit\u00e0 Valenciana.\nAl termine del campionato si sono laureati campioni tra i piloti: Casey Stoner in MotoGP, Jorge Lorenzo in classe 250 e G\u00e1bor Talm\u00e1csi in classe 125. Per quanto riguarda le case motociclistiche i titoli furono della Ducati in MotoGP e di Aprilia nelle altre due classi.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11|| width=6%|12 || width=6%|13 || width=6%|14 || width=6%|15 || width=6%|16 &gt;\n!width=5%|Punti\nLe classi.\nMotoGP.\nNel regolamento \u00e8 stata introdotta la limitazione della cilindrata a 800 cm\u00b3 (sempre con motore a quattro tempi) ed \u00e8 entrato in vigore il contingentamento delle gomme.\nAlla fine della sessione di prove i piloti possono provare la partenza dal via. In questo modo possono sperimentare prima della gara la partenza fino alla prima curva, momento critico durante il quale non di rado occorrono incidenti con pi\u00f9 moto coinvolte.\nDurante questa stagione si \u00e8 discusso molto su quanto l'elettronica applicata ai prototipi della MotoGP possa influire sul rendimento della moto pi\u00f9 dell'abilit\u00e0 del pilota. Il comportamento del motore \u00e8 infatti controllato curva dopo curva da un sistema elettronico regolabile dal pilota e dai tecnici a bordo pista; rende pi\u00f9 stabile, per fare un esempio, la moto durante l'entrata in curva, aumentando la sicurezza.\nIl titolo venne assegnato matematicamente gi\u00e0 in occasione del GP del Giappone a Casey Stoner sulla Ducati Desmosedici che si aggiudic\u00f2 anche 10 gran premi su 18 e precedette in classifica Daniel Pedrosa sulla Honda RC212V e Valentino Rossi sulla Yamaha YZR-M1.\nPer quanto riguarda la classifica dei costruttori i primi tre posti furono di Ducati, Honda e Yamaha mentre la classifica a squadra venne vinta dalla Ducati Corse che aveva come piloti Stoner e Loris Capirossi.\nIn occasione del GP di Francia si registr\u00f2 anche la prima vittoria di una Suzuki in questa classe grazie a Chris Vermeulen.\nIn occasione del GP del Giappone, iniziato con cattive condizioni atmosferiche (come del resto lo furono anche il GP di Francia e quello di Gran Bretagna), si assistette ai cambi di moto in corsa quando le condizioni meteorologiche migliorarono, cosa ora permessa dai regolamenti.\nCon la disputa della prova conclusiva venne anche tagliato il traguardo delle prime 100 gare disputate da questa classe dalla sua nascita nel motomondiale 2002; le statistiche relative vedevano in testa Valentino Rossi tra i piloti con 49 vittorie ottenute fino a quel momento e Honda per quanto riguarda i costruttori con 50 corse vinte.\nClasse 250.\nPer il secondo anno consecutivo il titolo piloti fu di Jorge Lorenzo su Aprilia che precedette Andrea Dovizioso su Honda e Alex De Angelis su Aprilia.\nPer quanto riguarda le vittorie nelle singole prove, Lorenzo si impose in 9 occasioni (ottenendo anche 9 pole position), Dovizioso 2 volte, cos\u00ec come Hiroshi Aoyama, Mika Kallio (entrambi su KTM) e \u00c1lvaro Bautista (su Aprilia).\nIl titolo riservato ai costruttori fu della Aprilia che precedette Honda e KTM. Curiosamente entrambe le classifiche, sia piloti che costruttori, erano la ripetizione di quelle dell'anno precedente.\nClasse 125.\nLa classifica piloti vide ai primi due posti G\u00e1bor Talm\u00e1csi e H\u00e9ctor Faubel equipaggiati da moto Aprilia, seguiti da Tomoyoshi Koyama su KTM.\nPer quanto riguarda la classifica costruttori, primeggi\u00f2 Aprilia, precedendo KTM e Honda.\nRimarchevole il fatto che 9 pole position su 17 sono state ottenute da Mattia Pasini che, nonostante anche le 4 vittorie nei singoli gran premi (meglio di lui fece solamente Faubel che ne vinse 5), arriv\u00f2 solo al quinto posto della classifica generale.\nLe restanti vittorie furono di Talm\u00e1csi in tre occasioni, di Luk\u00e1\u0161 Pe\u0161ek in due e una volta ciascuno di Tomoyoshi Koyama, Simone Corsi e Sergio Gadea."}
{"id": "1162078", "revid": "171512", "url": "https://it.wikipedia.org/wiki?curid=1162078", "title": "Kulturzentrum Tacheles", "text": ""}
{"id": "1162080", "revid": "115451841", "url": "https://it.wikipedia.org/wiki?curid=1162080", "title": "Alta via meranese", "text": "L'Alta via meranese (\"Alta Via di Merano\") \u00e8 uno dei sentieri escursionistici pi\u00f9 importanti e suggestivi delle Alpi, interamente compreso nelle Alpi Venoste (parte delle Alpi Retiche orientali), in provincia di Bolzano (Alto Adige).\nDescrizione.\nIl suo tracciato, sviluppato in quota pressoch\u00e9 costante, segna per cos\u00ec dire il confine fra il clima d'alta quota del Parco naturale Gruppo di Tessa e quello submediterraneo della piana dell'Adige. Diverse, le possibilit\u00e0 di accesso al percorso: l'escursione pu\u00f2 dunque avere inizio in un punto a piacere, per poi magari essere interrotta e proseguita con una discesa a valle. Lungo il tracciato si incontrano inoltre diversi masi situati proprio al margine dell'Alta Via di Merano o nelle sue prossimit\u00e0 e raggiungibili in automobile, taxi o, talvolta, con piccoli impianti di risalita. L'Alta Via di Merano \u00e8 indicata con il segnavia n\u00b0 24. Nei punti pi\u00f9 esposti \u00e8 attrezzata con catene, funi o parapetti di sicurezza. Gradini naturali, artificiali o scalette facilitano inoltre ascesa e discesa.\nLa distinzione dell'Alta Via di Merano in una sezione settentrionale e meridionale permette di frequentarla senza rischi nelle diverse stagioni dell'anno. L'intero tracciato \u00e8 di circa 80\u00a0km, percorribili in 4-6 giornate, e risulta praticabile da fine giugno a ottobre (a seconda della situazione neve). Oltre a rappresentare una buona escursione alpina, l'Alta Via di Merano offre diversi spettacoli naturali (flora e fauna). Come affacciato ad una terrazza panoramica, l'escursionista ha la possibilit\u00e0 di ammirare da qui la Val Venosta, la Conca di Merano, la Val Passiria, le Alpi Sarentine, Venoste di Levante e di Stubai. Tempo permettendo, \u00e8 possibile spingere lo sguardo fino alle Dolomiti, alle Dolomiti di Brenta e al massiccio dell'Ortles.\nAd ogni passo, l'Alta Via di Merano riserva sorprese e scorci nuovi, oltre ad offrire uno sguardo sulla realt\u00e0 contadina dell'Alto Adige e sul duro lavoro delle sue genti che in secoli di impegno hanno creato (e conservano ancora) questo paesaggio montano e agricolo."}
{"id": "1162081", "revid": "171512", "url": "https://it.wikipedia.org/wiki?curid=1162081", "title": "Tacheles Gallery", "text": ""}
{"id": "1162086", "revid": "125719935", "url": "https://it.wikipedia.org/wiki?curid=1162086", "title": "Dreher", "text": "Dreher \u00e8 un marchio di birra della multinazionale olandese Heineken. La produzione avviene in Italia, sotto il controllo di Heineken Italia S.p.A.\nLe origini.\nLa famiglia Dreher era una dinastia di mastri birrai, nota in Boemia fin dal XVII secolo. Nel 1760 il giovane Franz Anton Dreher, che lavorava come cameriere birraio (detto anche \"Bierkellner\") nella birreria di famiglia, decise di recarsi a Vienna in cerca di fortuna. Grazie alle conoscenze tecniche apprese in famiglia e alla sua intraprendenza, nel 1773 Franz Anton riusc\u00ec a fondare a Vienna una sua fabbrica di birra. La consacrazione del successo professionale arriv\u00f2 nel 1806 quando Franz Anton Dreher venne nominato \"decano dei mastri birrai di Vienna\".\nIl figlio del fondatore, Anton Dreher, nato nel 1810, \u00e8 considerato ancora oggi come uno degli innovatori nella lavorazione della birra. A partire dal 1836 inizi\u00f2 a gestire il birrificio di famiglia e introdusse nel 1841 la \"Lagerbier\", fra le prime birre al mondo di alta qualit\u00e0 a bassa fermentazione. Le sue principali caratteristiche erano il colore rossiccio e la conservazione a temperatura bassa costante, nelle fasi di invecchiamento e immagazzinamento (birre prodotte in questo modo vennero in seguito chiamate \"lager\", che in tedesco significa \"magazzino\"). Si puo' considerare la capostipite di birre denominate M\u00e4rzen o \"Birra di Marzo\", perch\u00e9 prodotte in questo mese, quando l'acqua era fredda e il ghiaccio ancora disponibile. L'introduzione del luppolo, inoltre, permise la conservazione del prodotto per pi\u00f9 mesi, senza perdere n\u00e9 gusto n\u00e9 caratteristiche.\nNel 1858, la Dreher lager vinse la medaglia d'oro per l'eccellenza alla fiera della birra di Vienna e, il 26 novembre 1861, l'imperatore Francesco Giuseppe I visit\u00f2 il birrificio Dreher, premiandolo con la croce dei cavalieri dell'ordine di Francesco Giuseppe.\nSuccessivamente Anton si interess\u00f2 al sistema produttivo del concorrente Peter Schmidt, un birraio di Pest, che conservava e fabbricava birra in una cantina dai muri in pietra, grazie ai quali si riusciva a mantenere la giusta temperatura per la produzione della bevanda. Nel 1862 il birrificio di Schmidt venne acquisito da Dreher.\nDopo la morte del padre nel 1863, Anton Dreher, il terzo Anton della dinastia, inizi\u00f2 l'esportazione in Olanda e in seguito in Germania. \nNel 1865 apr\u00ec una fabbrica a Trieste e poi altre fabbriche in Boemia ed in Ungheria, all'epoca tutte parti di uno stesso Stato: l'Impero Austro-Ungarico. La medaglia d'oro ricevuta in occasione dell'Esposizione Universale di Parigi del 1867 diede una forte spinta all'espansione del prodotto.\nNel 1868 la Dreher apr\u00ec la sua prima birreria a Torino, citt\u00e0 dove la birra era particolarmente apprezzata. \nIl mercato italiano era in espansione e per questo, nel 1869, Anton decise di acquistare a Trieste la prima fabbrica per la birra, riattivata poi l'anno successivo. Poich\u00e9 nell'inverno del 1871 non ci fu ghiaccio, Anton Dreher costru\u00ec una macchina di refrigerazione per la produzione della birra. Dreher fu inoltre il primo a portare in una fabbrica austriaca l'utilizzo del vapore come forza motrice nella parte automatica della catena di produzione.\nDopo la morte dei Dreher, lo stabilimento austriaco fu trasformato in un consorzio, che pass\u00f2 ai Mautner-Markhof, gi\u00e0 soci Dreher.\nNel\u00a01928\u00a0i fratelli Luciani del birrificio Pedavena acquisiscono la\u00a0Dreher\u00a0di\u00a0Trieste.\nNel 1944, il birrificio principale venne distrutto durante la seconda guerra mondiale e per la prima volta dopo un secolo non venne pi\u00f9 prodotta birra. Vent'anni dopo, Dreher si un\u00ec al Birrificio Austriaco e al birrificio Steirer per creare l'Unione Austriaca dei birrifici.\nL'azienda in Italia.\nNel 1870 nasce la fabbrica Dreher di Trieste, costruita ad opera del nipote di Franz Anton. Trieste, all'epoca, aveva lo status di citt\u00e0 libera e porto franco all'interno dell'impero Austro-ungarico ed era una realt\u00e0 economico finanziaria seconda solo a Vienna. Con l'annessione di Trieste all'Italia, a seguito degli eventi bellici della prima guerra mondiale che portarono alla firma del Trattato di Rapallo del novembre 1920, la birra Dreher di Trieste si fece conoscere anche dal consumatore italiano.\nNegli anni sessanta del XX secolo, con lo scopo di decentrare la produzione al sud, venne realizzato un birrificio in Puglia, a Massafra, provincia di Taranto.\nDal 1974, la produzione e la commercializzazione della birra Dreher in Italia viene gestita dalla Heineken Italia S.p.A., con sede amministrativa a Milano.\nNella stagione 1990/1991 birra Dreher \u00e8 lo sponsor principale dell US Lecce.\nNel 2013 Dreher lancia in Italia una birra di tipo Radler, ossia una bevanda a base di birra e succo di agrumi (limone o pompelmo), a bassa gradazione alcolica (Grado Alcolico: 2 % VOL.).\nDreher \u00e8 stata sponsor nelle edizioni 2013 e 2014 di Battiti Live, la manifestazione musicale organizzata ogni estate in alcune piazze del Sud Italia da Radionorba istituendo il premio \u201cLimone d'oro\u201d, consegnato al cantante ospite della serata per i testi romantici delle sue canzoni.\nNel giugno del 2015 Dreher cambia il modello di bottiglia ed etichetta e lancia una nuova campagna pubblicitaria, ideata dall'agenzia Armando Testa.\nLe caratteristiche.\nBirra Dreher \u00e8 una birra Lager, quindi birra a bassa fermentazione, con una gradazione alcolica di 4,7%. Ha un colore giallo paglierino con riflessi dorati, una schiuma fine, compatta e aderente. Gli aromi sono delicati e riconducibili al cereale, con un gusto moderatamente luppolato con leggere note di miele."}
{"id": "1162092", "revid": "62004", "url": "https://it.wikipedia.org/wiki?curid=1162092", "title": "Dreherforte", "text": "La Dreherforte (o Dreher Forte) \u00e8 stata una squadra maschile italiana di ciclismo su strada, attiva dal 1973 al 1974. In precedenza, dal 1970 al 1972 la stessa azienda fu presente nel mondo del ciclismo come Dreher, sponsorizzando per\u00f2 un altro gruppo sportivo, quello diretto da Franco Cribiori."}
{"id": "1162108", "revid": "76430", "url": "https://it.wikipedia.org/wiki?curid=1162108", "title": "Dramma per musica", "text": ""}
{"id": "1162111", "revid": "1632387", "url": "https://it.wikipedia.org/wiki?curid=1162111", "title": "Clima dell'Himalaya", "text": "Il clima dell'Himalaya, nettamente discordante rispetto al clima tropicale cui appartiene, varia a seconda dell'altitudine, da subtropicale alle pendici meridionali fino ad alpino estremo sulle vette pi\u00f9 elevate. Si possono distinguere tre macro-stagioni: da ottobre a febbraio con basse temperature, da maggio a giugno con temperature pi\u00f9 elevate e da giugno a settembre con l'umida stagione monsonica caratterizzata da violente piogge, limitate per\u00f2 al settore meridionale della catena, le cui alte vette impediscono il passaggio dei monsoni.\nPrecipitazioni.\nPioggia.\nLe piogge sono particolarmente abbondanti a partire dai 450\u00a0m d'altitudine nei settori meridionali ed occidentali. Il Dharamshala rappresenta l'area soggetta a piogge pi\u00f9 intense, nell'ordine di circa 3400\u00a0mm/anno. Lo Spiti \u00e8 invece l'area pi\u00f9 secca ed arida, con meno di 50\u00a0mm di pioggia, essendo una sorta di \"enclave geografico\" completamente circondato da alte montagne che ne determinano il particolare microclima.\nNeve.\nLa neve, che insiste per tutto l'anno sul paesaggio himalayano, si concentra tuttavia in inverno (specie al di sotto dei 5000\u00a0m d'altezza), con precipitazioni molto abbondanti pressoch\u00e9 ovunque: intorno ai 3000\u00a0m, in questa stagione, la copertura nevosa \u00e8 solitamente spessa circa 3\u00a0m. Con la possibile eccezione di eventi particolari dovuti, fra l'altro, a variazioni della pressione atmosferica, nella tarda primavera himalayana la gran parte del territorio presenta una copertura nevosa compresa tra 1 e 10\u00a0cm. Altre zone pi\u00f9 ridotte e circoscritte possono presentare coperture tra 10 e 25\u00a0cm ed in minor misura tra 25 e 50\u00a0cm. Ancora pi\u00f9 esigue sono le aree dove l'accumulo di neve va da 50\u00a0cm a 1\u00a0m di spessore, e si concentrano (come le altre zone con coperture superiori a 10\u00a0cm) nel settore nord-Nord/Ovest dell'Himalaya, il pi\u00f9 soggetto a precipitazioni nevose.Se si considera invece l'accumulo di neve negli ultimi tre giorni dalla data di riferimento qui considerata (che \u00e8 a fine maggio del 2007), si rileva un accumulo nevoso quasi dimezzato per superficie e concentrato a nord e ad ovest, e inferiore pressoch\u00e9 ovunque ai 25\u00a0cm. Al contrario, prevalgono le piogge, concentrate tuttavia alle altitudini inferiori.\nRegione meridionale (clima umido).\nLe precipitazioni, legate per lo pi\u00f9 (almeno alle quote pi\u00f9 basse) al monsone che soffia dall'India, decrescono da est verso ovest. A causa dei venti tropicali provenienti da ovest, inoltre, la regione nord-occidentale dell'Himalaya \u00e8 colpita massicciamente da precipitazioni sotto forma di pioggia e neve, che danno origine alle sorgenti da cui nascono alcuni dei maggiori fiumi asiatici, come il Gange, che fertilizzano l'omonima pianura.\nNel mese di giugno, la neve presente nei passi si scioglie a causa dell'aumento della temperatura, rendendoli praticabili fino alla met\u00e0 di ottobre. In estate, si possono avere precipitazioni piovose, che sono comunque molto intense e si concentrano tra luglio ed agosto, effetti del monsone che, dopo aver bagnato tutto il sub-continente indiano, scarica qui le sue ultime acque. Condizioni ideali per il trekking si hanno a settembre e per la prima met\u00e0 di ottobre, con ottima visibilit\u00e0 dei monti, anche se nella notte le temperature tornano gelide e sottozero sopra i 3500\u00a0m d'altezza. Da met\u00e0 ottobre in poi anche le temperature diurne precipitano, infatti a novembre cominciano le prime nevicate nei passi pi\u00f9 prossimi alle montagne.\nDa dicembre a marzo si protrae il lungo e rigidissimo inverno himalayano, con condizioni climatiche davvero pessime. L'inverno si attenua con i mesi di aprile e maggio, caratterizzati tuttavia da forti precipitazioni nevose sulle montagne. Va specificato che le piogge si rovesciano soprattutto in collina.\nRegione settentrionale (clima arido).\nA nord, invece, dove i venti portatori di pioggia, bloccati dalle barriere montuose, non possono arrivare (e soffiano invece i venti artici provenienti da nord) si registra un clima arido o semiarido, con scarsissime precipitazioni (pochi centimetri l'anno) e temperature tra le pi\u00f9 basse che si abbiano nel pianeta. In quest'area, il gelo si attenua solo a partire da aprile-maggio, con l'arrivo, ritardato, della primavera.\nClimi e biomi.\nSecondo la classificazione climatica di Wladimir K\u00f6ppen, l'Himalaya rientra tra i biomi di fascia \"H\" (ovvero \"Highlands\", Terre alte), classificazione preceduta dal livello \"E\" (\"Polar\", Polare).\n La temperatura media per i territori con clima H viene determinata attribuendo un decremento di 5,6\u00a0\u00b0C ogni 1000\u00a0m di elevazione dal livello del mare, mentre quello polare si determina sulla distanza in un piano orizzontale, nell'ordine di un grado in meno ogni 80\u00a0km di avvicinamento al polo.\nLa temperatura media \"annua\" dell'intera regione himalayana (che varia altimetricamente dai 300\u00a0m agli 8800\u00a0m) \u00e8 di circa 8\u00a0\u00b0C, mentre la temperatura media \"globale\" \u00e8 di 20\u00a0\u00b0C. Tale differenza sostanziale si spiega tenendo conto del clima tropicale, tipico di queste latitudini, delle vaste aree poste ad altitudini inferiori.. La media invernale \u00e8 di 1\u00a0\u00b0C con minimi di -10\u00a0\u00b0C a; la media estiva \u00e8 di 13\u00a0\u00b0C, con un massimo storico di 24\u00a0\u00b0C. Il mese pi\u00f9 freddo \u00e8 solitamente gennaio, il pi\u00f9 caldo \u00e8 giugno.L'Himalaya \u00e8 caratterizzato da precipitazioni presenti durante tutto l'anno con una media di 406\u00a0mm, di cui 76\u00a0mm in estate (in massima parte sotto forma di pioggia) e 127\u00a0mm in inverno (sotto forma di neve).\nIl particolare clima himalayano determina la presenza di due biomi principali: quello secco a nord, e quello umido a sud (oltre a diversi altri biomi variabili in base all'altitudine e alla latitudine). Le particolari caratteristiche geoaltimetriche della regione dell'Himalaya determinano delle singolari anomalie climatiche, rese ancor pi\u00f9 peculiari dalla progressiva rarefazione dell'aria. Pur essendo compresa tra 28\u00b0 e 34\u00b0 a nord dell'equatore, quindi in zona a clima tropicale caldo/umido, la presenza dei pi\u00f9 altorilievi della Terra determina, invece della savana o della foresta tropicale, una scarsa vegetazione e un'esigua fauna.\nVariazione climatica in rapporto alla variazione altimetrica.\nNel dettaglio, si hanno le seguenti fasce climatiche in base all'altitudine:\nBiomi nelle diverse fasce altimetriche e climatiche.\nLa fascia altimetrico-climatica da cui si originano le montagne himalayane \u00e8 quella dell'alta pianura indiana, collocata a partire dai 300\u00a0m s.l.m. alle pendici meridionali della catena montuosa. Esse crescono fino a toccare i 900\u00a0m, da cui poi si innalzano a volte gradualmente, delle altre ripidamente (come a Pokara, famosa per il suo lago) le gigantesche montagne che culminano negli 8848\u00a0m d'altezza dell'Everest.\nNella gran parte dei rilievi cresce il rododendro, mentre la quercia, il castagno e l'alloro sopravvivono fino ai 2100\u00a0m d'altitudine. L'albero pi\u00f9 resistente \u00e8 certamente il pino, che si pu\u00f2 incontrare fino ai 3600\u00a0m circa, limite oltre il quale le uniche forme di vita vegetale reperibili sono il muschio, i licheni e l'erba, ci\u00f2 a causa sia del freddo crescente che dell'ossigeno che si raref\u00e0 progressivamente.\nI nativi hanno tuttavia sperimentato sia forme di coltivazione che di allevamento nella parte meridionale della catena montuosa: l\u00ec sono stati coltivati il t\u00e8, il riso e l'orzo, piante resistenti a condizioni climatiche piuttosto difficili, mentre a livello faunistico troviamo la tigre, la scimmia, il leopardo, l'elefante asiatico e lo yak, peculiare dell'Himalaya e del suo bioma inferiore in particolare, un grosso mammifero fornito di corna in grado di sopravvivere fino a un'altitudine di 6000\u00a0m, in zone prive di vegetazione.\nClima pedemontano e sotto i 5.000 m d'altitudine.\nNell'ampia fascia pedemontana che si estende a sud dei massicci montuosi himalayani, grazie come detto alla \"protezione\" offerta dalle montagne nei confronti dei freddi venti polari che spirano da nord, si ha un clima mite piuttosto caldo, dove si registrano temperature medie estive di 30\u00a0\u00b0C, ed invernali di 18\u00a0\u00b0C.\nMan mano che si procede verso l'alto, che coincide con il nord, il clima si fa pi\u00f9 rigido: nelle vallate intermedie ai piedi delle montagne, per esempio, la temperatura media estiva cala a 25\u00a0\u00b0C, mentre quella invernale \u00e8 decisamente pi\u00f9 rigida. Nelle montagne che sovrastano le valli, in mezzo dunque tra le alte colline a sud e le vette pi\u00f9 elevate a nord, in estate si ha un rigore notevole, con 15-18\u00a0\u00b0C di media, mentre in inverno si \u00e8 costantemente sottozero.\nClima sopra i 5.000 m d'altitudine.\nLe zone a partire da 4880\u00a0m d'altezza in su sono caratterizzate dalla temperatura costantemente sotto lo zero (il che determina la presenza di neve perenne), da venti molto intensi e da un clima imprevedibile e mutevole, con improvvise tempeste di neve, bufere di vento, inondazioni ed altri fenomeni. L'inverno presenta precipitazioni nevose molto intense e regolari, mentre in estate il clima \u00e8 pi\u00f9 mite e regolare, sebbene molto pi\u00f9 freddo che nell'altopiano tibetano dove si registrano temperature medie annue di 1,1\u00a0\u00b0C ed un'altitudine media inferiore di circa 1000 metri.\nClima dell'Everest e delle vette sopra gli 8.000 m.\nIl clima che si registra sulle vette a partire dai 7000\u00a0m e, in maggior misura, dagli 8000, \u00e8 difficilmente classificabile in virt\u00f9 dell'unicit\u00e0 di questi territori.\nIn particolare, le vette oltre gli 8000\u00a0m sono esempi di clima alpino estremo: la media delle temperature invernali \u00e8 di -36\u00a0\u00b0C, che pu\u00f2 arrivare, sul Monte Everest, a picchi di -60\u00a0\u00b0C.\nA giugno, il mese pi\u00f9 caldo, si registra una temperatura media di -19\u00a0\u00b0C: lo zero non \u00e8 mai sfiorato n\u00e9 superato a queste altitudini.\nIl 14 maggio 2008 una spedizione italiana ha installato a quota 8000, nel luogo del monte Everest denominato Colle Sud, una stazione meteorologica dedicata a Edmund Hillary, che oltre ad essere la pi\u00f9 elevata stazione meteorologica attualmente funzionante al mondo, \u00e8 collegata con una rete di stazioni meteorologiche, poste a quote decrescenti, sempre nel Nepal che permetter\u00e0 una pi\u00f9 approfondita conoscenza della meteorologia di questa zone.\nVenti e nubi.\nIn inverno e in primavera forti venti si abbattono sui versanti di queste montagne e sulle loro vette (su queste ultime si scatenano le cosiddette correnti a getto). L'aria carica di umidit\u00e0 sale dai pendii dell'Himalaya sottostanti e a 8000\u00a0m di quota condensa in grandissime nubi bianche, che si dirigono verso est e sono utili per gli scalatori giacch\u00e9 consentono loro di prevedere l'arrivo delle numerose tempeste e cataclismi.\nI venti determinano inoltre la posizione di queste nubi, e sono noti in inglese come \"flag winds\" (\"venti della bandierina\"): quando essi soffiano ad 80\u00a0km/h, le nubi formano un angolo retto con la vetta della montagna; quando i venti sono pi\u00f9 deboli, le nubi si inclinano verso l'alto, quando invece pi\u00f9 forti esse puntano verso il basso.\nPer rendere un'idea della forza che i venti raggiungono spesso sulla vetta dell'Everest e delle altre gigantesche montagne della zona, bisogna precisare che, secondo la scala di Beaufort per la classificazione dei venti in base a velocit\u00e0 ed effetti, quelli che soffiano sulla vetta dell'Everest sono venti di 9\u00ba grado. Secondo la stessa scala (creata con lo scopo di rendere chiari gli effetti dei venti in base a degli esempi), simili fenomeni in mare darebbero origine a una cosiddetta \"burrasca forte\" (grosse ondate, spesse scie di schiuma e spruzzi, sollevate dal vento, che riducono la visibilit\u00e0) e sulla terraferma provocherebbero danni alle abitazioni (camini e tegole asportati).\nMa non sono certo questi i venti pi\u00f9 forti che soffiano sull'Everest, sul K2 e sulle montagne di simile altezza. Da novembre a febbraio, infatti, nel pieno dell'inverno, le vette (in particolare quella dell'Everest) vengono battute da potentissimi venti artici che soffiano dal Polo Nord, e che superano i 285\u00a0km/h di velocit\u00e0, che secondo la scala di Beaufort, appartengono al 12\u00ba grado (l'ultimo della scala, che comprende i venti pi\u00f9 forti dei 118\u00a0km/h) e sono paragonati agli uragani: se soffiassero in luoghi abitati, venti di tale potenza sarebbero in grado di distruggere edifici e manufatti, riuscendo a radere al suolo un'intera citt\u00e0, mentre in mare la schiuma e gli spruzzi renderebbero pessima la visibilit\u00e0 impedendo, naturalmente, ogni forma di navigazione. Per fortuna queste zone sono totalmente disabitate, e gli effetti devastanti di tali venti non possono che schiantarsi contro la stessa natura che li genera: solitamente, in presenza di tali fenomeni disastrosi, sulle montagne himalayane sabbie e macigni di medie dimensioni volano in aria investiti e coinvolti dal vorticare dei venti, rendendo l'area assolutamente inaccessiblile per gli scalatori, che in simili condizioni difficilmente riuscirebbero a salvarsi. Soltanto nella met\u00e0 degli anni 90, furono circa centoquaranta gli scalatori morti cercando di raggiungere il punto pi\u00f9 alto del mondo, proprio a causa del fatto che esso \u00e8 costantemente squassato da venti e tormente di neve.\nPrecipitazioni.\nLe precipitazioni sull'Everest si concentrano nel periodo monsonico, tra giugno e settembre, quando l'aria carica di umidit\u00e0 prelevata nell'Oceano Indiano collide con le montagne pi\u00f9 alte dell'Himalaya causando enormi masse di nuvole e violentissime tempeste di neve.\nPer il resto, nel lungo inverno himalayano (da dicembre a marzo) si verificano le tipiche tempeste invernali, che possono arrivare a rovesciare anche 3\u00a0m di neve sulle alte vette in modo inaspettato, sopraggiungendo all'improvviso.\nEsistono dati pi\u00f9 precisi sulle precipitazioni di queste zone solo per quanto riguarda il Campo Base per gli escursionisti e scalatori che tentano di raggiungere la vetta dell'Everest: il campo si trova per\u00f2 a soli 5300\u00a0m, ed a quell'altitudine riceve una media di 450\u00a0mm di precipitazioni l'anno, paragonabili, in Italia e Spagna, con le aree dove vige il clima della Sicilia centrale.\nEffetti climatici sul resto del continente asiatico.\nL'Himalaya esercita notevoli influenze sul clima di una vasta porzione dell'Asia: essendo, dal punto di vista geografico, un'enorme barriera alta fin quasi 9.000\u00a0m nei suoi punti pi\u00f9 elevati, che si innalza quasi a demarcare la penisola indiana dal resto del continente, funge innanzitutto da ostacolo invalicabile per i venti che vi si parano contro senza poterlo superare.\nAnzitutto, impedisce al vento monsonico indiano di spingersi a nord, determinando un accumulo di piogge proprio alle pendici meridionali della catena montuosa; in senso contrario, protegge l'Asia meridionale dai freddi venti secchi artici che soffiano da nord, rendendo la met\u00e0 meridionale del continente asiatico molto pi\u00f9 calda rispetto ad altre regioni del pianeta situate alle stesse latitudini. La regione settentrionale \u00e8 prevalentemente arida, carente di umidit\u00e0, proprio perch\u00e9 colpita dai venti polari che non sono portatori di pioggia.\nFunge inoltre da scudo alle perturbazioni provenienti dall'Iran l'area himalayana del Kashmir, che \u00e8 pertanto soggetta a frequenti e copiose nevicate, e la parte nord-occidentale dell'India, il Punjab.\nEffetti del surriscaldamento globale e del turismo.\nUn team di ricercatori finanziato dal Programma Ambientale delle Nazioni Unite ha rilevato diversi cambiamenti climatici sull'Everest, rispetto al 1953, anno in cui una spedizione ne raggiunse per la prima volta la vetta.\nIl grande ghiacciaio si \u00e8 ritirato di ben 5\u00a0km (si calcola che sulle vette himalayane ogni anno i ghiacciai si ritirino di 10\u00a0m circa) mentre l'Island Peak (\"isola della vetta\": la vetta dell'Everest \u00e8 cos\u00ec nota poich\u00e9 rappresenta un'isola nel bel mezzo di un mare di ghiaccio) si sta lentamente sciogliendo dando origine a veri e propri laghetti. Secondo il responsabile di tale spedizione e come \u00e8 tra l'altro noto alla comunit\u00e0 scientifica internazionale, tali effetti climatici sono in larga parte addebitabili al riscaldamento globale dovuto all'inquinamento e all'effetto serra, che non ha fallito - come migliaia di climbers - a scalare la montagna pi\u00f9 alta del pianeta per addurle simili sofferenze. Un ruolo marginale svolge anche il crescente flusso turistico degli scalatori: fino alla met\u00e0 del Novecento, le vette nepalesi e tibetane come l'Everest erano vietate agli stranieri, e si sono infatti preservate in ottime condizioni.\nAnche la gente del posto, appartenente alle comunit\u00e0 montanare himalayane ha notato cambiamenti abbastanza rapidi e significativi nell'ultimo ventennio per quanto riguarda l'estensione dei ghiacciai. Lo scioglimento dei ghiacciai e delle nevi ha infatti causato, a livello climatico, numerose inondazioni che hanno travolto i ponti di legno che consentivano di spostarsi nelle alte ed accidentate montagne locali. Ma questi sono solo danni minori: ci\u00f2 che pi\u00f9 preoccupa gli scienziati e la popolazione \u00e8 il fatto che il progressivo scioglimento dei ghiacciai ingrossa notevolmente i laghi d'alta quota, con conseguenze drammatiche sul medio termine. Nell'Himalaya nepalese soltanto, infatti, vi sono 3.300 ghiacciai, e in 2.300 di essi vi sono i cosiddetti \"laghi glaciali\", che sono come delle grosse pozzanghere formate dal ghiaccio che man mano si va sciogliendo a causa dell'aumento della temperatura. Pi\u00f9 i ghiacciai si ritireranno, depositando l'acqua derivata dallo scioglimento nei loro laghi \"di scarico\", pi\u00f9 tali laghi innalzeranno il proprio livello, con il rischio concreto che in un prossimo futuro si verifichino inondazioni ben pi\u00f9 gravi di quelle avutesi finora, che hanno lo stesso sortito effetti rilevanti su scala locale.\nBasta analizzare la situazione degli ultimi settant'anni per rendersi conto che inondazioni molto pericolose in grado di travolgere edifici, strade, ponti e persone sono avvenute in Nepal, Bhutan, Bangladesh ed India. Nel 1985, ad esempio, nella localit\u00e0 nepalese di Khumbu uno straripamento di un lago glaciale uccise venti persone e provoc\u00f2 molti danni materiali. Delle ricerche effettuate in Giappone, poi, evidenziarono che la maggior parte dei ghiacciai di Khumbu si era ritirato di 30\u201360\u00a0m tra il 1970 ed il 1989, ed analoghi dati emersero da studi conclusi nel 1994 nella regione nepalese di Dhaulagiri. Nello stesso paese, i ghiacciai di Tsorong Himalsi si erano ritirati di 10\u00a0m tra il 1978 ed il 1989.Tuttavia, si registra anche qualche segnale positivo: il satellite ha infatti messo alla luce che alcuni ghiacciai sono rimasti uguali a prima, ed altri addirittura si stanno estendendo, in particolare nelle aree a nord e ad ovest dell'Himalaya.\n\u00c8 infine da rilevare l'insorgere di un problema opposto rispetto all'abbondanza eccessiva d'acqua e alle sue conseguenze negative: con il progressivo scioglimento dei ghiacci perenni che ammantano l'Himalaya, infatti, i grandi fiumi da essi alimentati, che costituiscono l'asse portante dell'imponente sistema idrografico indiano, subirebbero una riduzione della portata che in certi casi potrebbe sfiorare il 90%, secondo quanto dichiarato alla BBC da Syed Iqbal Hosnain, dell'Universit\u00e0 di Calicut, in India: sono facilmente immaginabili i drammatici scenari che una tale situazione provocherebbe a danno di tutto il sub-continente indiano, nel quale vivono oltre un miliardo di persone e che pertanto non pu\u00f2 permettersi una tanto grave siccit\u00e0. C'\u00e8 da dire per\u00f2 che l'assenza, da pi\u00f9 parti lamentata, di studi permanenti e specifici sul mutamento climatico nell'Himalaya porta gli studiosi a mantenersi cauti sulle conseguenze che si potrebbero avere e sugli scenari che si verrebbero a creare, e che comunque riguarderebbero solo ed esclusivamente il lungo termine."}
{"id": "1162115", "revid": "76430", "url": "https://it.wikipedia.org/wiki?curid=1162115", "title": "Cimarosa", "text": ""}
{"id": "1162116", "revid": "889336", "url": "https://it.wikipedia.org/wiki?curid=1162116", "title": "Herbert Fandel", "text": "Carriera.\nDebutta assai giovane nella Bundesliga (1995) e da allora ha totalizzato pi\u00f9 di duecento presenze nella massima serie tedesca.\nNel 1998 arriva la nomina ad arbitro FIFA, e da quel momento conosce una costante ascesa nella propria carriera. Nel 2000 viene selezionato prima per il Campionato europeo di calcio Under-21 in Slovacchia, e successivamente per le Olimpiadi di Sydney, dove gli tocca anche il quarto di finale Camerun-Brasile. Nel 2002 viene inserito nella categoria Elite degli arbitri UEFA (quella pi\u00f9 prestigiosa), ma la concorrenza interna, rappresentata dal pi\u00f9 esperto connazionale Markus Merk, gli impedisce di essere prescelto per importanti manifestazioni internazionali come Mondiali od Europei (\u00e8 comunque votato miglior arbitro tedesco del campionato nel 2001, 2005, nel 2007 e nel 2009). Nel 2005 viene comunque impiegato nel torneo FIFA Confederations Cup disputato in Germania.\nNel 2006 viene infatti designato per la finale di Coppa UEFA 2005-2006 Siviglia-Middlesbrough ad Eindhoven, e se la cava piuttosto bene. Nello stesso anno, per\u00f2, pur essendo tra i 46 direttori di gara precandidati, non viene selezionato per la rassegna mondiale in Germania.\nIl 23 maggio 2007 arbitra la finale di Champions League tra Milan e Liverpool, vinta per 2-1 dai rossoneri. Il 2 giugno successivo, dirige la gara internazionale tra Danimarca e Svezia (valida per le eliminatorie del ) risultando protagonista di uno spiacevole episodio; ad un minuto dalla fine espelle (su segnalazione del guardalinee Volker Wezel) il danese Poulsen per il pugno ad un avversario (con palla lontana) ma un tifoso dei biancorossi - in reazione - entra in campo e colpisce l'arbitro, obbligandolo a sospendere l'incontro. Nel settembre dello stesso anno, il tifoso fu condannato a 30 giorni di reclusione con la condizionale.\nIl 29 aprile 2008 conduce la semifinale di Champions League (gara di ritorno) tra Manchester United e Barcelona (che qualifica gli inglesi), partecipando poi anche all'Europeo: nel corso della rassegna viene impiegato in 4 gare, l'ultima delle quali \u00e8 il quarto di finale tra Spagna e Italia (vinto dagli iberici ai rigori).\nNel giugno 2009 annuncia il ritiro dall'attivit\u00e0, venendo subito inquadrato all'interno della Commissione arbitrale della Federazione tedesca.\nNel maggio 2010 viene nominato nuovo Coordinatore degli arbitri tedeschi di Bundesliga, prendendo il posto del connazionale Volker Roth, e dal luglio 2011 diventa inoltre componente della Commissione arbitrale UEFA."}
{"id": "1162119", "revid": "22210", "url": "https://it.wikipedia.org/wiki?curid=1162119", "title": "Moodboard", "text": "Una tavola di stile (calco dell'anglicismo: moodboard; da \"mood\" \"stile\", e \"board\" \"tavola\") \u00e8 solitamente una serie di immagini unite tra di loro come in un collage, che serve ai progettisti a mostrare in un formato visivo un progetto e i concetti di prodotto ad esso correlati.\nEsistono diverse tipologie di \"moodboard\": la prima macro suddivisione le classifica fra fisiche e digitali.\nLe versioni fisiche sono tavole (orizzontali o verticali) dove vengono raccolte foto, ritagli di giornali, stoffe o altro materiale che \u00e8 legato ad un unico filo conduttore che poi \u00e8 il filo conduttore del progetto: l'ispirazione.\nNelle versioni digitali, invece, si utilizzano software che aiutano a raccogliere file (tipicamente di immagini) e che consentono di riorganizzarli visivamente in modo da simulare quello che verrebbe fatto nella versione fisica.\nL'utilit\u00e0 \u00e8 legata al fatto che per la mente umana \u00e8 pi\u00f9 semplice visualizzare immagini rispetto a leggere un testo. Inoltre guardandola nella sua interezza si riesce velocemente ad individuare elementi che non corrispondono perfettamente al progetto oppure ad individuare correlazioni fra di loro, evidenziando talvolta sotto aree di progetto, avvicinando le immagini che si accoppiano meglio fra di s\u00e9.\nOltre alla fase di ispirazione iniziale, la \"moodboard\" pu\u00f2 essere anche utilizzata per l'esposizione al cliente, e per questo deve contenere in s\u00e9 pi\u00f9 dati possibili relativi al progetto."}
{"id": "1162121", "revid": "1711941", "url": "https://it.wikipedia.org/wiki?curid=1162121", "title": "Casa di Hador", "text": ""}
{"id": "1162123", "revid": "436907", "url": "https://it.wikipedia.org/wiki?curid=1162123", "title": "Ui (gruppo musicale)", "text": "Ui \u00e8 una band statunitense post-rock formatasi a New York nel 1990 dal bassista Sasha Frere-Jones (precedentemente membro dei Dolores e probabilmente meglio conosciuto come giornalista piuttosto che come musicista), e dal batterista Clem Waldmann. I due composero numerosi pezzi occasionalmente anche con il bassista Alex Wright e il percussionista David Weeks, per poi rimpiazzarli definitivamente con il bassista Wilbo Wright nel 1991."}
{"id": "1162129", "revid": "78273", "url": "https://it.wikipedia.org/wiki?curid=1162129", "title": "Standard Temperature and Pressure", "text": ""}
{"id": "1162134", "revid": "76430", "url": "https://it.wikipedia.org/wiki?curid=1162134", "title": "Dramma comico", "text": ""}
{"id": "1162158", "revid": "6923", "url": "https://it.wikipedia.org/wiki?curid=1162158", "title": "Compressione dell'immagine", "text": "La compressione dell'immagine, in elettronica, informatica e nelle telecomunicazioni, \u00e8 il nome generico sotto il quale si raggruppano gli algoritmi e le tecniche di elaborazione digitale delle immagini appartenenti alle tecniche di compressione dati, che si utilizzano per ridurre le dimensioni in byte delle immagini digitali.\nDescrizione.\nUn'immagine \u00e8 rappresentata in formato digitale come una serie di punti (pixel) disposti come una scacchiera o matrice (grafica raster o \"bitmap\"). Ogni punto pu\u00f2 utilizzare uno o pi\u00f9 bit per definire il colore del punto: maggiore \u00e8 il numero di colori, maggiore sar\u00e0 il numero di bit necessari per codificare tutti i colori dell'immagine. Le tecniche di compressione utilizzano le peculiarit\u00e0 delle immagini per ridurre l'entropia locale del file in modo da renderlo pi\u00f9 piccolo.\nSenza perdita.\nLe prime tecniche di compressione erano molto semplici anche perch\u00e9 la potenza dei primi computer era limitata e quindi per ottenere tempi di decompressione accettabili queste dovevano essere necessariamente semplici. Una tecnica molto diffusa ma semplice era la Run-length encoding. Questa prevedeva la memorizzazione di zone di colore uniforme tramite stringhe speciali. Per esempio se in un'immagine si trovavano mille punti dello stesso colore il programma di compressione salvava il colore in un carattere speciale e in seguito memorizzava il numero di punti da colorare con lo stesso colore; le immagini di tipo IFF venivano salvate con questo metodo. Inizialmente le immagini avevano un numero limitato di colori e quindi si utilizzavano tecniche che si avvantaggiavano di questo. Molti formati utilizzavano tecniche di compressione a dizionario come la LZW. Questi algoritmi costruivano dei dizionari contenenti gruppi di punti che si ripetevano frequentemente e poi memorizzavano l'immagine utilizzando il dizionario creato. Il formato GIF utilizza questa tecnica. \u00c8 da notare che queste tecniche di compressione sono tutte senza perdita di informazione.\nTra i formati lossless si ricordano:\nCon perdita.\nCon il crescere della potenza di calcolo dei computer questi sono stati in grado di gestire immagini con migliaia o milioni di colori. Immagini con cos\u00ec tanti colori erano gestite male dai classici metodi di compressione dato che l'assunto del ridotto numero di colori falliva. Vennero sviluppate nuove tecniche di compressione, principalmente a perdita di informazione. Queste nuove tecniche permettevano compressioni anche del 50% con il mantenimento di una qualit\u00e0 accettabile.\nTra i vari metodi il pi\u00f9 diffuso divenne il JPEG che utilizza varie tecniche di compressione combinandole tra loro per ottenere compressioni molto elevate. Tra le tecniche utilizzate quella responsabile della maggior compressione (e della perdita di qualit\u00e0) \u00e8 la trasformata discreta del coseno la quale converte i punti dello schermo nella loro equivalente rappresentazione nel dominio della frequenza. Il segnale risultante \u00e8 formato da segnali a bassa frequenza e segnali ad alta frequenza: i segnali a bassa frequenza rappresentano le zone di colore uniformi dell'immagine mentre le componenti ad alta frequenza rappresentano i particolari dell'immagine e i disturbi di quantizzazione. La compressione JPEG provvede a salvare le componenti a bassa frequenza e una parte delle componenti ad alta frequenza. Pi\u00f9 si incrementa la qualit\u00e0 pi\u00f9 componenti vengono salvate e nel contempo pi\u00f9 il file diventa grande.\nIl successo dello standard JPEG spinse molte societ\u00e0 e consorzi a sviluppare soluzioni basate sulla perdita di compressione, ma con fattori di compressione maggiore del JPEG a parit\u00e0 di qualit\u00e0 ottenuta. Questi formati fanno uso di tecniche matematiche molto avanzate come la compressione frattale o quella basata sulle trasformate Wavelet (JPEG 2000).\nTra i formati lossy si ricordano:"}
{"id": "1162159", "revid": "729019", "url": "https://it.wikipedia.org/wiki?curid=1162159", "title": "Linfoma non Hodgkin", "text": "I linfomi non Hodgkin (LNH) sono neoplasie maligne del tessuto linfatico, con localizzazione primitiva nei linfonodi e che pi\u00f9 raramente possono comparire in sede extra-nodale (cute, ghiandole esocrine, gonadi, apparato gastro-enterico, sistema nervoso centrale).\nTipologie.\nEsistono pi\u00f9 di venti tipi di linfomi non-Hodgkin. Tra questi, il linfoma follicolare, il linfoma diffuso a grandi cellule B, e il linfoma primitivo della cute.\nLa classificazione dei linfomi \u00e8 molto complicata sul piano clinico, una distinzione si pu\u00f2 fare solo sul piano istologico, che resta anche l'unica diagnosi di certezza. Data la somiglianza nell'evoluzione della patologia con le leucemie, che rappresentano il corrispettivo ematologico dei linfomi in ambito oncologico, spesso in fase avanzata diventa difficile (se non impossibile) distinguere sottotipi di linfomi da analoghi sottotipi leucemici.\nI linfomi sono spesso dovuti a linfociti di tipo B e T che proliferano in maniera incontrollata in linfonodi e poi in organi linfatici, e alcune varianti, come quelli a piccole cellule o linfoblastici possono diffondersi e assumere carattere sistemico. L'unica generica classificazione che si pu\u00f2 fare \u00e8 pensare a ogni stadio di maturazione e differenziazione del linfocita come al corrispettivo tipo istologico di linfoma. La maggior parte dei linfomi \u00e8 dato da linfociti B, ma molti linfomi a cellule T sono legati ad anomalie cromosomiche, quindi su base genetica, e sono rilevabili soprattutto in specifiche etnie (oriente) e spesso associate, in paesi in via di sviluppo, a coinfezioni (per esempio con virus del tipo HIV, dove alcuni linfomi, come il Linfoma di Burkitt, assumono carattere endemico).\nIl linfoma mantellare \u00e8 un tipo di linfoma caratterizzato da un'iperproduzione di linfociti piccoli e clivati e pertanto va effettuata la diagnosi differenziale con la leucemia linfocitica cronica (che presenta per\u00f2 centri di proliferazione) e il linfoma follicolare (che presenta per\u00f2 anche centroblasti) dato che hanno caratteristiche cellulari simili. La zona della lesione \u00e8 nella zona mantellare del linfonodo ovvero la prima tappa che i linfociti B raggiungono dopo il midollo osseo. In questo tipo di linfoma un'anomalia cromosomica porta a un'iperespressione di ciclina D1, una proteina con un importante ruolo nel ciclo cellulare. La prognosi \u00e8 solitamente infausta nel giro di 3 anni e pertanto la terapia solamente palliativa per allungare questo periodo.\nIl linfoma follicolare \u00e8 caratterizzato da molte cellule di piccole dimensioni (centrociti) e da poche cellule di grandi dimensioni (centroblasti). \u00c8 presente un'anomalia cromosomica che porta a un'iperespressione del BCL2 il quale agisce come antiapoptotico. Questo linfoma \u00e8 il linfoma non Hodgkin generalizzato e non dolente pi\u00f9 frequente. Il decorso resta indolente.\nIl linfoma a grandi cellule B (DLBCL) \u00e8 un linfoma localizzato e dolente, il pi\u00f9 frequente di questo tipo. \u00c8 caratterizzato da un'anomalia cromosomica che porta a un'iperespressione del BCL6, essenziale per stimolare la proliferazione e al contempo inibire la differenziazione. Pu\u00f2 coinvolgere sedi linfonodali come l'anello di Waldeyer o extranodali come l'apparato cutaneo, gastrointestinale, nervoso centrale e osseo seppur raro e tardivo. \u00c8 un tipo di linfoma molto aggressivo che pu\u00f2 evolvere dal linfoma follicolare o dalla leucemia linfatica cronica. Tuttavia la chemioterapia \u00e8 risolutiva nel 60% dei casi.\nIl linfoma di Burkitt \u00e8 un linfoma che colpisce prevalentemente i bambini. \u00c8 caratterizzato da un'iperespressione di c-myc. Viene classificato in 3 tipi: sporadico, endemico, associato a HIV. Il linfoma di Burkitt endemico \u00e8 sempre causato da un'infezione di EBV e coinvolge principalmente la mandibola e l'apparato urogenitale. Il linfoma di Burkitt sporadico \u00e8 nel 20% dei casi associati a un'infezione di EBV e coinvolge l'ileo e il peritoneo. Il linfoma di Burkitt associato a HIV presenta una coinfezione da EBV nel 25% dei casi. Anche in questo caso il linfoma \u00e8 aggressivo ma la cura risolutiva soprattutto se colpiti bambini e giovani adulti.\nI linfomi della zona marginale sono localizzati in una zona linfonodale dove i linfociti transitano dopo aver lasciato il centro follicolare. Questi linfomi possono essere localizzati sia in sedi linfonodale sia splenica sia extranodale. In quest'ultimo caso assumono il nome di MALTomi e sono localizzati in tessuti colpiti da flogosi autoimmune (per esempio la tiroide nella tiroidite di Hashimoto o le ghiandole salivari nella Sindrome di Sj\u00f6gren) o infettiva; pertanto incominciano come iperplasia reattiva e terminano come iperplasia neoplastica. Possono regredire eliminando la causa flogistica.\nLocalizzazione.\nPotendo comparire teoricamente in ogni linfonodo dell'organismo ed essendo i linfonodi disseminati ovunque, la malattia e la sintomatologia pu\u00f2 sorgere ovunque. La diagnosi si effettua su esami di laboratorio, dove oltre l'esame del sangue e l'elettroforesi delle proteine, in cui si rivela un picco di gammaglobuline, per l'aumento degli anticorpi prodotti dal clone linfocitario B iperproliferante (nei linfomi B), resta fondamentale l'esame istologico. La diagnosi pu\u00f2 essere raggiunta con certezza, e il tipo istologico identificato, anche se con non poche difficolt\u00e0 in una buona percentuale dei casi sulla base del semplice esame microscopico, ma nei casi pi\u00f9 difficili attraverso la determinazione del profilo immunofenotipico. La prognosi e l'evoluzione della malattia dipende fortemente dalla variante tipica e dal singolo caso clinico, oltre che dallo stadio di evoluzione della malattia.\nLinfoma della milza.\nSecondo la pi\u00f9 recente classificazione dei linfomi (la WHO), il linfoma della milza appartiene ai linfomi non Hodgkin a linfociti B indolenti. Il linfoma della milza origina dalla zona marginale; \u00e8 una neoplasia la cui incidenza reale \u00e8 in atto sottostimata. Non ci sono marcatori di malattia distintivi, i criteri diagnostici sono tuttora in via di definizione, e pertanto spesso questa patologia viene mal diagnosticata (spesso classificata come processo linfoproliferativo cronico atipico). \u00c8 una patologia tipica del paziente anziano (et\u00e0 mediana di incidenza 70 anni) e viene diagnosticata in seguito al riscontro di linfocitosi, anemia, piastrinopenia e splenomegalia.\nIl quadro clinico pu\u00f2 presentarsi anche in maniera pi\u00f9 sfumata (ad esempio, solo linfocitosi) e pertanto la diagnosi richiede l'esame emocromocitometrico, l'esame morfologico dello striscio di sangue periferico, l'analisi citofluorimetrica dei linfociti da sangue periferico, e lo studio del midollo osseo (pattern di infiltrazione intrasinusoidale, che \u00e8 un hallmark della patologia).\nIl decorso clinico \u00e8 in genere indolente, tuttavia circa un terzo dei pazienti ha un andamento clinico pi\u00f9 aggressivo, ed \u00e8 proprio su questo gruppo di pazienti che si concentrano gli sforzi dei clinici per approntare nuovi protocolli terapeutici.\nTerapia.\nL'obiettivo della terapia pu\u00f2 essere l'eradicazione o il contenimento della malattia. Nei LNH ad alto grado di aggressivit\u00e0, l'obiettivo \u00e8 sicuramente l'eradicazione della malattia, poich\u00e9 \u00e8 possibile guarire in maniera definitiva il 50-60% dei pazienti. Al contrario, nelle forme di linfoma a basso grado di aggressivit\u00e0, l'eradicazione della malattia \u00e8 un obiettivo pi\u00f9 difficile da ottenere (circa il 30-40% dei casi). Il fine ultimo, in questo caso, diventa quindi il contenimento della malattia che, nel corso del tempo, tende a ricadere, pur consentendo una vita di relazione pressoch\u00e9 normale e una lunga sopravvivenza.\nSe il paziente \u00e8 nelle fasi iniziali della neoplasia ed \u00e8 asintomatico, come pu\u00f2 accadere nei linfomi a lenta progressione, si ricorre al cosiddetto \"watch and wait\", ovvero un periodo di osservazione in cui si monitora nel tempo l'andamento della malattia. Quando questa diventa sintomatica o incomincia a progredire rapidamente, si rende necessario seguire un trattamento. L'approccio terapeutico al linfoma non Hodgkin si articola in:"}
{"id": "1162169", "revid": "842", "url": "https://it.wikipedia.org/wiki?curid=1162169", "title": "Codice di Huffman", "text": ""}
{"id": "1162170", "revid": "1728", "url": "https://it.wikipedia.org/wiki?curid=1162170", "title": "Ferdinando I d'Asburgo-Lorena", "text": ""}
{"id": "1162172", "revid": "289247", "url": "https://it.wikipedia.org/wiki?curid=1162172", "title": "Francesco Giuseppe d'Asburgo-Lorena", "text": ""}
{"id": "1162176", "revid": "1573940", "url": "https://it.wikipedia.org/wiki?curid=1162176", "title": "Erethizontidae", "text": "Gli Eretizontidi (Erethizontidae ) sono una famiglia di mammiferi dell'ordine degli Istricomorfi comunemente noti come \"porcospini del nuovo mondo\".\nDescrizione.\nDimensioni.\nLa famiglia comprende roditori di grandi dimensioni con la lunghezza della testa e del corpo tra 300 e 860\u00a0mm e la lunghezza della coda tra 75 e 450\u00a0mm.\nCaratteristiche craniche e dentarie.\nIl cranio presenta un rostro corto e tozzo, una larga regione inter-orbitale, delle arcate zigomatiche robuste e proiettate lateralmente e una bolla timpanica prominente. La mandibola \u00e8 di tipo istricognato (\"Fig.1\"), la disposizione del muscolo massetere \u00e8 istricomorfo (\"Fig.2\"), con un grande foro infra-orbitale. Sono presenti quattro denti masticatori su ogni semi-arcata, ognuno con le radici e con una superficie occlusiva composta da quattro o cinque creste trasversali.\nAspetto.\nIl corpo \u00e8 compatto, con arti brevi, teste tozze, piccoli occhi ed orecchie ed una caratteristica lunga pelliccia spinosa. Negli esemplari giovani \u00e8 presente una lunga peluria soffice che copre quasi completamente gli aculei e che tende ad accorciarsi con l'et\u00e0. Gli aculei sono setole spinose di sezione circolare con una struttura spugnosa al centro e possono assumere due principali colorazioni, la prima bicolore con la base biancastra o giallastra e le punte nerastre, un'altra tricolore con la base sempre chiara, una porzione centrale nerastra e l'estremit\u00e0 pi\u00f9 chiara. Il naso \u00e8 solitamente peloso, mentre il labbro superiore non \u00e8 diviso in due. Le zampe sono modificate per la vita arboricola. Il palmo e le piante sono prive di peli e densamente rivestite di tubercoli, nessuno dei quali per\u00f2 pu\u00f2 essere ben differenziato dagli altri come negli altri roditori. Le dita hanno forti artigli ricurvi. Sono privi totalmente di pollice, mentre l'alluce \u00e8 trasformato in un grosso cuscinetto prensile, caratteristica unica tra tutti i mammiferi. La coda \u00e8 generalmente corta, ricoperta anch'essa di aculei dorsalmente e di setole sotto. Nella maggior parte delle specie del genere \"Coendou\", la parte terminale \u00e8 prensile. Le femmine hanno quattro paia di mammelle. Talvolta anche i maschi presentano grosse ghiandole mammarie.\nTassonomia.\nLa famiglia \u00e8 suddivisa nei seguenti generi:"}
{"id": "1162178", "revid": "100623", "url": "https://it.wikipedia.org/wiki?curid=1162178", "title": "Eretizontidi", "text": ""}
{"id": "1162181", "revid": "436907", "url": "https://it.wikipedia.org/wiki?curid=1162181", "title": "Answers (Ui)", "text": "Answers \u00e8 il quarto album in studio del gruppo musicale statunitense Ui pubblicato il 24 giugno 2003 dalla Southern Records.\nDescrizione.\nViene considerato da molti il lavoro con cui il gruppo statunitense ritorna sulla scena dopo il precedente \"Lifelike\". Il disco non \u00e8 molto differente dagli altri lavori della band: molto melodico grazie alla perfetta miscela del basso elettrico e delle percussioni, d\u00e0 luogo ad un'esperienza uditiva pi\u00f9 unica che rara."}
{"id": "1162187", "revid": "838536", "url": "https://it.wikipedia.org/wiki?curid=1162187", "title": "Abolizione della tratta degli schiavi", "text": "L'abolizione della tratta degli schiavi si riferisce all'approvazione, con iniziative sia nazionali che sovranazionali, di leggi che hanno vietato il commercio di schiavi, ma non la schiavit\u00f9 in s\u00e9.\nPrimi accenni abolizionisti.\nLa Repubblica di Venezia nel 960, con la promissione ducale del ventiduesimo Doge di Venezia, Pietro IV Candiano, formalmente vieta il commercio di schiavi, mentre di fatto esso continua fino a tutto il XVII secolo. La promissione infatti proibisce il commercio di schiavi cristiani, offrendo ampia facolt\u00e0 di manovra al commercio, come dimostra la memorialistica successiva:\nAbolizione negli imperi coloniali.\nNel 1750 Sebasti\u00e3o Jos\u00e9 de Carvalho e Melo abol\u00ec lo schiavismo nei confronti dei nativi delle colonie portoghesi. In epoca moderna una svolta di portata mondiale nel processo di abolizione avvenne nei paesi occidentali, dove \u2013 coerentemente con gli ideali umanitari veicolati dall'Illuminismo \u2013 si afferm\u00f2 l'idea di una soppressione universale della tratta e della schiavit\u00f9, senza pi\u00f9 distinzioni su basi religiose o nazionali. Il primo paese che and\u00f2 in questa direzione fu il Regno di Danimarca, che abol\u00ec la tratta con un atto promulgato nel 1792 e divenuto effettivo nel 1803. Nel Regno Unito, dopo 7 proposte di legge presentate da William Wilberforce (con l'appoggio di Thomas Clarkson) a partire dal 1792, il 25 marzo 1807 il Parlamento approv\u00f2 lo \"Slave Trade Act\", effettivo dal 1\u00ba gennaio 1808, innescando cos\u00ec un processo che avrebbe portato all'abolizione da parte delle altre potenze coloniali. A partire dalla stessa data il commercio degli schiavi con l'estero veniva proibito anche dagli Stati Uniti.\nIn Francia la schiavit\u00f9, e conseguentemente la tratta, era stata abolita ai tempi della Convenzione con decreto n. 2262 del 4 febbraio 1794 (16 piovoso anno II). Essa era stata tuttavia reintrodotta dopo il 18 brumaio da Napoleone. (\u2192 Problema della schiavit\u00f9 e della discriminazione razziale nella rivoluzione francese)\nConcluse le guerre napoleoniche, la diplomazia britannica peror\u00f2 la causa abolizionista nei consessi internazionali. Nel trattato del 30 maggio 1814 concluso a Parigi tra la Francia e la Gran Bretagna, furono assunti da parte francese impegni formali di abolizione della tratta, seguiti poi da analoghi impegni da parte dei Paesi Bassi (15 giugno 1814).\nNel frattempo, al Congresso di Vienna all'allegato 15 dell'Atto finale (8 febbraio 1815) venne sottoscritta una \"Dichiarazione contro la tratta dei negri\".\nLa Royal Navy britannica venne impiegata attivamente per contrastare il commercio di schiavi attraverso l'Oceano Indiano e l'Atlantico.\nLa questione rimase per 15 anni un tema di discordia tra le diplomazie europee, in particolare tra Gran Bretagna e Francia, con Spagna e Portogallo allineate inizialmente sulle posizioni francesi. Successivamente, il Portogallo, con un trattato del 28 luglio 1817, e la Spagna, con un trattato del 23 ottobre 1817, scelsero l'abolizione.\nLa Conferenza di Londra del 4 dicembre 1817 non ottenne lo scopo, ma lord Castlereagh sollev\u00f2 nuovamente la questione al Congresso di Aquisgrana, nel novembre 1818, che tuttavia arriv\u00f2 solo ad una blanda dichiarazione di principio.\nAl Congresso di Verona del 1822 si arriv\u00f2 ad una pi\u00f9 impegnativa \"Dichiarazione relativa all'abolizione della tratta dei negri\". Anch'essa, per\u00f2, non andava oltre una vaga genericit\u00e0.\nFu solo l'isolamento diplomatico della Francia, in conseguenza dell'impresa algerina (1830), a rompere gli equilibri; per ricostruirli Parigi accett\u00f2 il 30 novembre 1830 una \"Convenzione intesa a rendere pi\u00f9 efficaci i mezzi di repressione della tratta dei negri\".\nA met\u00e0 del XIX secolo il traffico nell'Atlantico era stato debellato. La lotta allo schiavismo, secondo alcuni, fu usata anche come pretesto dagli europei per la loro espansione coloniale in Africa (la cosiddetta \"corsa all'Africa\"): pi\u00f9 in generale, \"l\u2019Africa e altri paesi erano aperti a sgradevoli disparit\u00e0 di trattamento: si distinguevano il libero e lo schiavo, le etnie egemoni e quelle subalterne, i nobili e i comuni, gli appartenenti alle varie caste e i sottocasta. Il colonizzatore si impegn\u00f2 per l\u2019abolizione della schiavit\u00f9 (per ci\u00f2 che riguarda l\u2019Africa, il vincolo giuridico venne posto dalla conferenza internazionale di Bruxelles del 1890). Quanto alle altre disuguaglianze, il colonizzatore le erose anche perch\u00e9 non le capiva e perci\u00f2 le ignorava\".\nAbolizione negli altri paesi.\nAlla fine del XIX secolo, tutta l'Africa era stata spartita in colonie, e praticamente tutti i regimi coloniali avevano imposto l'abolizione della schiavit\u00f9. Nel continente africano tuttavia il commercio continuava in paesi come l'Etiopia, che lo proib\u00ec solo nel 1932 (schiavit\u00f9 abolita definitivamente con la conquista italiana, bando di Emilio De Bono del 14 ottobre 1935).\nUn'altra pietra miliare fu la Dichiarazione universale dei diritti umani del 1948, il cui articolo 4 vietava la schiavit\u00f9 in tutte le sue forme.\nIl primo paese arabo-musulmano ad abolire la tratta degli schiavi fu la Tunisia nel 1846, ma ci\u00f2 avvenne di fatto solo nel 1881, con l'occupazione francese. Yemen e Arabia Saudita l'abolirono nel 1962. La Mauritania, nel 1980, \u00e8 stato l'ultimo paese ad abolire ufficialmente ogni forma di schiavit\u00f9. Il fenomeno sembra invece essere tornato prepotentemente in auge a partire dagli anni 2000, tanto da far nascere un movimento politico detto \"Iniziativa per la Rinascita del Movimento Abolizionista\", guidato dal politico e attivista Biram Dah Abeid, soprannominato \"il Mandela della Mauritania\"."}
{"id": "1162199", "revid": "125660725", "url": "https://it.wikipedia.org/wiki?curid=1162199", "title": "Montagnola (Roma)", "text": "La Montagnola \u00e8 un'area urbana del Municipio Roma VIII di Roma Capitale. Fa parte della zona urbanistica 11E Tor Marancia e si trova nel quartiere Q. XX Ardeatino.\nIl nome \"La Montagnola\" era gi\u00e0 presente nel Piano Topografico di Roma e suburbio 1907-1924, ma successivamente fu chiamata per un periodo \"Borgata Laurentina,\" come riportano le mappe dell'Istituto Geografico Militare del 1949. Il nome deriva dall'altura che si forma nei pressi dell'intersezione tra la via Laurentina e la via Cristoforo Colombo.\nCon tale nome, che fa riferimento al rilievo noto anche come \"Montagnola di San Paolo\", si individua, gi\u00e0 dagli inizi del XX secolo, la borgata compresa tra la via Ostiense a nord, la zona delle Tre Fontane (luogo, secondo la tradizione, del martirio di San Paolo) a sud, la via Laurentina ad ovest e la via di Grotta Perfetta ad est. Nell'area dei Colli di San Paolo, altrimenti detta Clivo della Montagnola, sin dagli anni trenta del XX secolo, in previsione della costruzione della Esposizione Universale Romana (EUR), gerarchi fascisti come Filippo Anfuso, Achille Starace, Roberto Forges Davanzati e lo stesso figlio di Benito Mussolini, Vittorio, vi fecero costruire delle residenze costituendo in amena zona collinare, un piccolo nucleo di edilizia residenziale distaccato dal resto delle abitazioni.\nInquadramento storico-urbanistico.\nLa Montagnola e le zone limitrofe sono un territorio di recente urbanizzazione che mantiene testimonianze di varie epoche, a partire dall'antica Roma: il nome \"via di Grotta Perfetta\", che collega via Ardeatina con via Cristoforo Colombo, si ipotizza derivi dall'antico nome della zona \"Horti Praefecti\" o \"Praefectis\".\nL'antico toponimo sembrerebbe indicare, ma non vi sono prove, che in loco esisteva, ai tempi dei romani, qualche terreno di propriet\u00e0 di un prefetto. Queste aree situate fuori le mura venivano considerate zone agricole, ma ospitavano ville rustiche romane, santuari pagani, cave, tombe private ed i Granai di Nerva, imperatore nel I secolo d.C. La zona che in gran parte conserva le testimonianze di allora \u00e8 la tenuta di Tor Marancia, ormai parte integrante del Parco regionale dell'Appia antica. La tenuta probabilmente prende il nome da \"Amaranthus\", liberto della famiglia dei Numisi. Sul territorio della tenuta sono presenti: una tomba ipogea, antiche cave di tufo, una catacomba (nei pressi dell'Annunziatella), le catacombe di Domitilla a nord ed i resti della villa dei Numisi nel cuore della tenuta.\nNel medioevo la zona agricola, ormai abbandonata, fu risollevata dalla Chiesa, che ne mantenne intatta la vocazione agricola e costru\u00ec chiese di campagna e torri di avvistamento (resta una torre, inglobata nel casale Grotta Perfetta). L'area era delimitata dalle due strade principali: la citata via di Grotta Perfetta e l'attuale via Laurentina meglio nota in passato come strada delle Tre Fontane; a queste se ne aggiungeva una terza minore e mediana nota sin dal secolo XVII come via o vicolo delle Statue la cui direttrice, secondo la cartografia IGM di fine secolo XIX corrispondeva alle attuali via Silvio D'Amico, Via Fontanellato e Via Augusto Vera. Nei secoli seguenti l'area vede l'espansione di un sistema di latifondi ed un aumento di pascoli in luogo alle coltivazioni fino alla bonifica che dal XIX secolo riporta man mano all'attivit\u00e0 agricola tipica dell'Agro Romano, con i suoi insediamenti incentrati nei casali rustici.\nTra il 1877 ed il 1891 viene costruito un sistema difensivo chiamato \"campo trincerato\" formato da 15 forti e da 4 batterie posti intorno alla citt\u00e0 a circa 5\u00a0km dalle Mura aureliane. Ne troviamo due nelle vicinanze, il forte Ostiense ed il forte Ardeatina.\nNel XX secolo, con l'espansione di Roma, crescono le aree di Tor Marancia, EUR, San Paolo, Garbatella e lungo le arterie principali (via Cristoforo Colombo, via Laurentina e via di Grotta Perfetta) nascono piccole borgate spontanee che pian piano si fondono fino ad arrivare alla congestione dei giorni nostri.\nTra queste c'\u00e8 la Borgata Laurentina, chiamata poi Montagnola, abitata agli inizi del XX secolo da marchigiani e da sfollati del terremoto della Marsica del 1915.\nLa borgata era composta per lo pi\u00f9 da stradine affluenti alla via Laurentina e chiamate con un numero progressivo romano (strada IV, strada V, ecc.) a partire dalla via Ostiense. La toponomastica si affaccia nel quartiere nel 1939 con la conversione di queste prime vie, che portavano ancora all'aperta campagna, in: via Altacomba, via Pomposa e via S. Colombano. Si prosegue poi nel dopoguerra con via Vedana, via Badia di Cava e vicolo del Casale Ceribelli, fino alla fine degli anni '50 in cui ormai si andava a delineare l'attuale piazzale ed il reticolo viario definitivo.\nGli scontri del 10 settembre 1943.\nNel quartiere sono presenti il parco e un monumento nel piazzale dei Caduti della Montagnola (gi\u00e0 piazzale Valvisciolo) in ricordo dei 53 caduti italiani del settembre 1943, durante gli scontri tra l'esercito tedesco, i militari italiani ed i civili della resistenza locale.\nIl loro sacrificio \u00e8 ricordato dalle croci sulla facciata della chiesa del Ges\u00f9 Buon Pastore e da un monumento, posizionato all'inizio al centro della piazza e spostato nel 2005, allorch\u00e9 la piazza \u00e8 stata oggetto di ammodernamento dell'arredo urbano, che ha dato luogo anche alla costruzione di un parcheggio sotterraneo.\nLa Montagnola oggi. I servizi.\nIn via Benedetto Croce si trovano la sede principale del Municipio VIII (gi\u00e0 XI), una scuola elementare e una scuola materna. Alle spalle di questi edifici si trovano spazi verdi collegati al fosso delle Tre Fontane. Un tempo qui si estendeva la collina di \"Ceribelli\".\nLa struttura della ex scuola sita in viale Pico della Mirandola accoglie servizi diversificati: uffici comunali, una palestra, l'ufficio servizio giardini, alloggi temporanei, attivit\u00e0 associative del quartiere di carattere culturale e sportivo.\nPosto all'interno del parco pubblico di viale Pico della Mirandola di grande qualit\u00e0 ambientale, il Casale Ceribelli \u00e8 sede di un centro anziani e di un centro civico, punto nodale della vita del quartiere. Sempre su viale Pico della Mirandola, verso nord-ovest, \u00e8 collocato il mercato rionale coperto \"Montagnola\".\nSul lato sud-est di viale Pico della Mirandola \u00e8 collocata la scuola media statale \"Spizzichino\". Il parco giochi Falcone e Borsellino in via Badia di Cava, salvato da progetti edilizi negli anni '90, sta sempre pi\u00f9 diventando luogo di aggregazione dell'intero quartiere grazie all'impegno dei cittadini che lo mantengono con iniziative mensili. Nel 2018 \u00e8 li prevista la realizzazione di un playground da parte del CONI. "}
{"id": "1162201", "revid": "6923", "url": "https://it.wikipedia.org/wiki?curid=1162201", "title": "ASEM Desk 5020", "text": "L'ASEM Desk 5020 \u00e8 un personal computer IBM compatibile assemblato italiano del 1988, basato su un processore Intel 80286 con una frequenza di 10MHz, venduto a prezzo di base di 4.000.000 di lire.\nI computer erano costruiti a Buia, vicino a Udine, dalla ASEM (Automazione Sistemi Elettronici Microcomputer), all'epoca l'unica azienda italiana oltre all'Olivetti a produrre propri IBM compatibili.\nHa nella versione base una unit\u00e0 floppy disk drive interna 5\"\u00bc da 1,2 MB, un hard disk interno da 40 MB, una scheda grafica EGA (Enhanced Graphics Adapter) da sedici colori e 1 MB di RAM. Veniva fornito di ASEM DOS 4.0 in italiano che era preinstallato, ma di cui venivano anche consegnati i floppy disk a parte. Oltre all'ASEM DOS veniva fornito anche un interprete GWBASIC sempre in Italiano, pi\u00f9 varie utility per la scheda grafica EGA.\nQuesto modello di computer ebbe un modesto successo poich\u00e9 per quei tempi la somma di quattro milioni di lire non era alla portata di tutti e l'interesse a possedere un computer non era molto diffusa, per cui il mercato stesso era limitato.\nNel 1989 usc\u00ec la versione ASEM Desk 5030, fornita con MS-DOS 3.3.\nNel 1990 usc\u00ec la successiva serie Desk 6000 basata su un processore i386sx a 16\u00a0MHz prodotto sempre dalla ASEM."}
{"id": "1162202", "revid": "174852", "url": "https://it.wikipedia.org/wiki?curid=1162202", "title": "AA.VV", "text": ""}
{"id": "1162206", "revid": "33689", "url": "https://it.wikipedia.org/wiki?curid=1162206", "title": "Philips NMS 9100", "text": "Il Philips NMS 9100 (noto anche come Philips P3105) \u00e8 un personal computer IBM compatibile con microprocessore Intel 8088-2 e frequenza selezionabile tra 4,77 e 8,0 MHz tramite comando MS-DOS.\nEntrato in commercio nel 1987 circa, veniva fornito di base con un floppy disk drive interno da 512kB, e opzionalmente con un secondo lettore floppy o con un disco rigido interno da 20 MB; il prezzo senza monitor era di 1.200.000-2.200.000 lire.\nLa scheda grafica di base \u00e8 la CGA (Colour Graphics Adapter) a quattro colori, ma era disponibile anche un'altra versione con una scheda grafica molto costosa (circa altri due milioni di lire) chiamata EGA (Enhanced Graphics Adapter) a sedici colori.\nIl PC veniva venduto in configurazione minima con 512KB RAM ma era espandibile fino a 768KB.\nIl modello successivo, il Philips NMS 9100 AT 286 (noto anche come Philips P3204), montava un microprocessore Intel 80286.\nVeniva fornito di Philips DOS 3.21 in lingua italiana, ossia un MS-DOS 3.20 personalizzato dalla Philips, e di un interprete GW-BASIC sempre della Philips con risposte ai messaggi di errore in lingua italiana. Le dotazioni software pi\u00f9 comprendevano una versione DOS della GUI Philips EASE.\nEra anche disponibile un'altra versione, del settembre 1988, che monta anzich\u00e9 un drive interno da 5\" un drive interno da 3\" con floppy di capacit\u00e0 di 720KB; il prezzo cresceva di circa 800.000 lire. Nel dicembre del 1988 la Philips annunci\u00f2 che era disponibile anche un'unit\u00e0 drive interna da 5\" da 1,2 MB e un'unit\u00e0 drive interna 3\" da 1,44 MB; il prezzo, sia dell'unit\u00e0 1,2 MB che dell'unit\u00e0 1,44, era di un milione di lire.\nNel settembre del 1988 inoltre sempre la Philips mise in commercio un lettore CD-ROM 1x esterno seriale con il prezzo che oscillava sui 1.500.000 lire."}
{"id": "1162209", "revid": "6923", "url": "https://it.wikipedia.org/wiki?curid=1162209", "title": "Tauentzienstra\u00dfe", "text": "La Tauentzienstra\u00dfe - dai berlinesi spesso chiamata \"der\" Tauentzien, \"il\" Tauentzien - \u00e8 una strada nei quartieri berlinesi di Charlottenburg e Sch\u00f6neberg. Collega le piazze Wittenbergplatz e Breitscheidplatz ed \u00e8 considerata il prolungamento del Kurf\u00fcrstendamm, con cui condivide la forte vocazione commerciale.\n\u00c8 parte del \"Generalszug\" ed \u00e8 dedicata al generale prussiano Bogislav Friedrich Emanuel von Tauentzien.\nLa strada fu impostata, nella sua realizzazione, sul modello dei viali parigini. La striscia centrale, oggi adibita a superficie verde, serviva originariamente come spartitraffico e sede tramviaria.\n\u00c8 una delle strade pi\u00f9 frequentate di Berlino, anche per lo shopping. Ai due estremi della strada sorgono due importanti edifici commerciali, il \"KaDeWe\" all'angolo con il Wittenbergplatz e l\"'Europa-Center\" all'angolo con il Breitscheidplatz.\nIl fondale prospettico della strada \u00e8 la \"Ged\u00e4chtniskirche\".\nNel 1987, in occasione del 750\u00ba anniversario di Berlino, all'interno della striscia verde centrale fu posta una scultura di Brigitte e Martin Matschinsky-Denninghoff. La scultura, chiamata proprio \"Berlin\", simboleggiava la divisione della citt\u00e0; dopo la riunificazione \u00e8 diventata quindi uno dei simboli della riunificazione di Berlino.\nMonumenti e luoghi d'interesse.\nSul lato destro:\nSul lato sinistro:\nSul parterre centrale:"}
{"id": "1162211", "revid": "70349", "url": "https://it.wikipedia.org/wiki?curid=1162211", "title": "Bari Parco Sud", "text": ""}
{"id": "1162214", "revid": "109166880", "url": "https://it.wikipedia.org/wiki?curid=1162214", "title": "Format (DOS)", "text": "Il comando format \u00e8 utilizzato in IBM OS/2, MS-DOS e in tutti i sistemi operativi Microsoft Windows per formattare, a seconda del file system scelto, un supporto di memoria tra dischi magnetici, dischi allo stato solido (USB e sata) e floppy disk.\nIl comando \"format\" non \u00e8 utilizzabile per formattare invece, supporti di memoria ottici quali Compact Disc, DVD e Blu Ray.\nI parametri e le funzioni supportati, pur rimanendo sostanzialmente molto simili, variano in base alla versione del sistema operativo in uso.\nSintassi.\nA scopo esemplificativo, si fa riferimento alla sintassi della versione inclusa in Windows Vista."}
{"id": "1162217", "revid": "78273", "url": "https://it.wikipedia.org/wiki?curid=1162217", "title": "Bari Zona industriale", "text": ""}
{"id": "1162224", "revid": "729019", "url": "https://it.wikipedia.org/wiki?curid=1162224", "title": "Castello di Uzzano", "text": "Il castello di Uzzano si trova nel comune di Greve in Chianti.\nStoria.\nIl castello conserva i resti della rettangolare cerchia muraria, costruita in bozze di arenaria, la sua torre risale alla seconda met\u00e0 del XIII secolo e la prima met\u00e0 del XIV secolo e fu ricostruita dopo che i Ghibellini l'ebbero demolita, insieme alle mura, nel 1269. I resti del castello furono inglobati in un edificio costruito su disegno dell'Orcagna e ampliati successivamente.\nEsso appartenne alla famiglia di Niccol\u00f2 da Uzzano, uomo politico fiorentino, Gonfaloniere di Giustizia, figlio di Giovanni ed \u00e8 citato in una lettera del 1398, conservata dall'Archivio \"Datini\" di Prato, la quale riferisce di un certo \"Giorgio di Monte da Uzano\", a proposito del conto per la fornitura di vino. \nUn arco che sovrasta il portale conduce alla parte interna della villa- fattoria, che \u00e8 delimitata da portici con pilastri in pietra serena.\nIl giardino \u00e8 \"all'italiana\", decorato da statue e da una scalinata doppia costruita nel Settecento. Intorno al castello ci sono vigneti sulle colline, con terrazzamenti che scendono sulla Greve."}
{"id": "1162230", "revid": "228587", "url": "https://it.wikipedia.org/wiki?curid=1162230", "title": "La Stella del Mattino", "text": "La Stella del Mattino \u00e8 una comunit\u00e0 religiosa che nasce in Italia nel 1987 per iniziativa di un gruppo di monaci buddisti zen italiani e giapponesi provenienti dal monastero Antaiji, in Giappone, accompagnati da Watanabe K\u014dh\u014d, sino ad allora abate di quel monastero. Gi\u00e0 prima dell'arrivo in Italia era iniziato il rapporto con il padre saveriano Luciano Mazzocchi, per vent'anni missionario in Giappone indicato, su richiesta di Antaiji, dal responsabile per il dialogo dell'arcidiocesi di Tokyo.\nIl gruppo decide di dar vita ad un'associazione che rappresenti la comunit\u00e0, e viene scelto il nome di \"Stella del Mattino\": simbolo che indica il momento sospeso fra la notte e il giorno, fra il buio e la luce. L'intenzione \u00e8 quella di dar vita ad una comunit\u00e0 buddista zen, aperta al dialogo con altre visioni culturali e religiose, in particolare con il Cristianesimo, considerando il dialogo come parte del cammino di ciascuno. L'associazione \u201cStella del Mattino \u2013 comunit\u00e0 buddista zen italiana\u201d, nasce a Genova nel 1988 ed ha come soci fondatori: Mauricio Y\u016bshin Marassi, Giuseppe Jis\u014d Forzani, Massimo Daid\u014d Strumia, mentre padre Mazzocchi \u00e8 accolto nell'Associazione nella veste di consigliere cristiano. L'abate Watanabe K\u014dh\u014d ne \u00e8 il presidente onorario.\nLa \"Stella del Mattino\" \u00e8 considerata una delle esperienze pi\u00f9 importanti in Italia per il dialogo tra cristiani e buddhisti . Ed \u00e8 stato uno dei pochi centri monastici interreligiosi nel mondo .\nLa prima sede.\nNell'estate 1990 il gruppo di monaci buddisti fonda la comunit\u00e0 \"Stella del Mattino\" a San Costanzo, vicino a Fano mentre padre Mazzocchi fonda a Figline Valdarno, non lontano da Firenze, la comunit\u00e0 \u201cL'origine: la Croce e il Nulla\u201d. Dopo tre anni e varie vicende (fra cui il rientro in Giappone dell'abate Watanabe, gravemente malato) la comunit\u00e0 di Figline chiude: padre Mazzocchi ha un incarico a Mazara del Vallo. Al termine del proprio impegno in Sicilia decide di trascorrere un anno sabbatico presso la Stella del Mattino di San Costanzo, dando forma al progetto originario: inserirsi nella comunit\u00e0 buddhista come membro cristiano per vivere l'incontro sul piano della vita quotidiana. Al termine di quell'anno la casa di San Costanzo si rivela una sede problematica. Si decide di proseguire l'esperienza insieme, in una nuova sede, con una nuova formula: una comunit\u00e0 mista (che prender\u00e0 il nome provvisorio di \u201cVangelo e Zen\u201d), in collegamento con varie associazioni religiose, tra le quali l'associazione buddhista \"Il Cerchio Vuoto\" nel frattempo fondata da Massimo Daid\u014d Strumia.\nLa storia.\nPadre Mazzocchi trova inserimento nella diocesi di Lodi (fine 1994), gli viene affidata la chiesetta di Galgagnano, dove il sindaco segnala la disponibilit\u00e0 di una grande cascina che diviene la nuova sede. Viene fondata una nuova associazione -poi sciolta nel 2009- che prende il nome a sua volta di \"Stella del Mattino\", di matrice cristiana e che affianca l'altra associazione \"Stella del Mattino \u2013 comunit\u00e0 buddista zen italiana\". \nDella nuova associazione \u00e8 presidente padre Mazzocchi mentre Jis\u014d Giuseppe Forzani \u00e8 membro del consiglio direttivo come consigliere buddhista. In seguito entrano nel Consiglio direttivo anche Mauricio Y\u016bshin Marassi e Federico Battistutta. Si accosta la pratica dello zazen a quella dell'eucaristia, a seguire, nella medesima sala, con la partecipazione di tutti i presenti. Si formano gruppi in varie citt\u00e0 d'Italia. Si propone alle persone che si riconoscono in questo stile di vita di formalizzare questa scelta con dei voti laici e dei precetti da assumere e rinnovare annualmente. Questa modalit\u00e0 prosegue per quasi 5 anni.\nNel 1999 alcuni segnali indicano che \u00e8 il momento di un nuovo cambiamento: lo stile della comunit\u00e0 ha una forte componente \u201cmissionaria esterna\u201d, l'accostamento delle pratiche rischia di diventare una formula ripetitiva e costrittiva; emerge la responsabilit\u00e0, verso le persone che si rivolgono allo zen, di una testimonianza pi\u00f9 incisiva su quel versante.\nCritiche da parte cristiana.\nRilievi critici che vengono anche dall'\u201cesterno\u201d: sul versante cattolico citiamo, tra gli altri, un lungo articolo de La Civilt\u00e0 Cattolica in cui si criticano dal punto di vista teologico-dogmatico i testi di commento ai Vangeli e si vedono elementi di confusione in certe forme di commistione delle pratiche religiose proposte. Anche il nome \"Vangelo e Zen\" non \u00e8 ritenuto idoneo in quanto paritetico.\nIl 15 ottobre 1989 il cardinale Ratzinger in qualit\u00e0 di Prefetto della Congregazione per la dottrina della fede scrisse una lettera indirizzata ai vescovi in cui chiedeva che fosse messo fine alle pratiche di meditazione in comune e ad altri incontri religiosi tra cattolici e buddhisti \nSul versante zen, giungono critiche da parte di chi vorrebbe approfondire l'esperienza buddista senza necessariamente accostarla alla partecipazione alle funzioni cattoliche.\nGiuseppe Jis\u014d Forzani decide di prendere il suo periodo sabbatico ed esce fisicamente dalla comunit\u00e0 di Galgagnano (primi mesi 2000). Dopo un periodo di ripensamento il dialogo prosegue nella modalit\u00e0 di far convivere nel medesimo contenitore (la casa di Galgagnano) due esperienze differenti ma contigue: una, ispirata da padre Mazzocchi, che si configura come un'esperienza cristiana che contiene lo zazen, l'altra organizzata da Forzani, che propone l'esperienza mensile di un ritiro basato integralmente sullo zazen. Due modalit\u00e0 che dialogano per il fatto di accadere nello stesso luogo e che possono essere partecipate dai medesimi attori. Da questa nuova modalit\u00e0 nascono nuove realt\u00e0 e problematiche. \nIl presente.\nDalla fine del 1999 si creano come due comunit\u00e0 che utilizzano lo stesso luogo in tempi differenti. Dopo cinque anni si prospetta un nuovo cambiamento: dal settembre 2005 Jis\u014d Giuseppe Forzani diviene responsabile unico della conduzione comunitaria della struttura di Galgagnano, mentre padre Mazzocchi inizia un'attivit\u00e0 a Milano, dove si trasferisce. \nLa casa di Galgagnano si organizza come una comunit\u00e0 buddista zen, i residenti aumentano di numero, l'attivit\u00e0 della Casa \u00e8 caratterizzata da ritiri mensili dedicati integralmente allo zazen (sesshin) e da incontri di studio mensili.Nell'aprile 2009 le figure di riferimento della Comunit\u00e0 decidono di chiudere la sede di Galgagnano, considerando conclusa la sua attivit\u00e0 e di sciogliere la seconda Stella del Mattino, quella di matrice cristiana nata nel 1994. Una sorta di eutanasia decisa al fine di permettere al buddismo zen italiano, occidentale, di manifestarsi in nuove forme, senza i legami vincolanti del retaggio passato, contemporaneamente la direzione della comunit\u00e0 \u00e8 affidata al monaco buddista zen Mauricio Y\u016bshin Marassi. Senza una sede residenziale, n\u00e9 una sede centrale l'attivit\u00e0 della \"Stella del Mattino-Comunit\u00e0 buddista zen italiana\" prosegue in diverse citt\u00e0 d'Italia in modo autonomo e spontaneo. Contemporaneamente padre Mazzocchi fonda una nuova comunit\u00e0, dal nome \"Vangelo e Zen\", che ha a Desio la sua sede.\nRitiri spirituali.\nPresso la Casa di Galgagnano, furono organizzati due tipologie di ritiri: uno diretto da padre Mazzocchi, di impostazione cristiana, l'altro diretto da Forzani, dedicato allo zazen e allo studio di testi. Altre iniziative di carattere intensivo si tengono periodicamente in varie citt\u00e0 italiane.\nCollegamenti in Italia.\nNel corso degli anni la realt\u00e0 della Comunit\u00e0 si \u00e8 articolata in varie citt\u00e0 italiane in gruppi di persone, a volte anche di numero esiguo. Questi gruppi non hanno una struttura verticistica o un organico di tipo clericale. Piuttosto ciascuno tenta di impersonare, con adattamenti alle realt\u00e0 locali, l'istanza religiosa -potremmo dire le vocazioni individuali- delle persone che li compongono, rispecchiando cos\u00ec inclinazioni che possono essere prettamente di spirito zen, oppure cristiano o, in qualche caso, tentativi di far convivere le due tradizioni.\nPubblicazioni.\n\"La Stella del Mattino - Laboratorio per il dialogo religioso\" \u00e8 anche il titolo di una rivista trimestrale, pubblicata per otto anni, sino alla fine del 2009 quando ha sospeso le pubblicazioni. Da molti anni i membri della comunit\u00e0 sono attivi nella pubblicazione di testi buddisti, cristiani, di dialogo e confronto tra le due esperienze religiose."}
{"id": "1162237", "revid": "436907", "url": "https://it.wikipedia.org/wiki?curid=1162237", "title": "Lifelike (Ui)", "text": "Lifelike \u00e8 il terzo album in studio del gruppo musicale statunitense Ui, pubblicato il 6 aprile 1998 dalla Southern Records."}
{"id": "1162242", "revid": "119075095", "url": "https://it.wikipedia.org/wiki?curid=1162242", "title": "Roswitha di Gandersheim", "text": "\u00c8 considerata la prima poetessa tedesca della storia, per quanto abbia scritto soltanto in lingua latina.\nBiografia.\nRoswitha fu allieva dapprima di Rikkardis, poi di Gerberga, nipote di Ottone I, badessa dell'abbazia di Gandersheim, in Sassonia, dove entr\u00f2 molto giovane e rimase per tutta la vita.\nRiguardo al proprio nome Roswitha stessa lo interpreta traducendolo nel latino \"clamor validus\", \u00abvoce squillante\u00bb e il primo a notare questo richiamo etimologico \u00e8 stato Jacob Grimm nel 1838, pensando a una derivazione dall'antico tedesco \"hruod-svind\". L'espressione \"clamor validus\", secondo Peter Dronke, \u00abnon pu\u00f2 quasi fare a meno di richiamare l\"'ego vox clamantis\" di Giovanni Battista\u00bb, cui Roswitha si affianca descrivendo la missione profetica che si era assunta mettendosi a comporre poemetti e poi drammi.\nDell'imperatore Ottone I scrisse un'agiografia nelle sue \"Gesta Oddonis Caesaris Augusti\" e narr\u00f2 anche la leggenda della fondazione del convento di Gandersheim.\nLe leggende.\nRoswitha \u00e8 autrice di otto leggende, definite anche poemetti agiografici e di sei drammi o meglio dialoghi drammatici, visto che al tempo dell'autrice era scomparsa la concezione di teatro e di rappresentazione drammatica. Nella leggenda di \"San Basilio\" un servo vende l'anima al diavolo in cambio dell'amore della figlia del suo padrone ma si pente e, grazie all'intervento provvidenziale del santo, riottiene il contratto stipulato con il demonio.\nAnche nel \"san Teofilo\" il patto scellerato con il diavolo \u00e8 al centro della vicenda, che vede il colpevole Teofilo pentirsi e rifiutare la sua nomina a vescovo decisa dall'imperatore. Invocando la Vergine, riottiene il documento dell'abiura sottoscritta con il demonio.\nOltre alla leggenda di \"San Dionigi\" e dell'addio di Ges\u00f9 alla madre Roswitha scrive la leggenda del giovane \"San Pelagio\", ove quest'ultimo respinge le sconvenienti proposte di un emiro, mentre nella leggenda di \"Sant'Agnese\" la santa rifiuta il matrimonio con un uomo il cui figlio tenta di violentarla.\nIl \"Martirio di san Gangolfo\" racconta la storia di un grande feudatario della Borgogna, contemporaneo di Pipino padre di Carlo Magno. Un giorno, mentre quest'ultimo ritornava con altri cavalieri da un'impresa vittoriosa, si ferm\u00f2 a osservare un campo fiorito, che aveva una fontana nel mezzo. Decise di comprare questo campo, ma la fontana smise di zampillare l'acqua fino a quando Gongolfo piant\u00f2 il proprio bastone a terra: dopo tale gesto l'acqua miracolosamente torn\u00f2 a uscire. Dopo essersi sposato sub\u00ec il tradimento della moglie con un chierico e, sospettando della fedelt\u00e0 della donna, la convinse a immergere la mano nell'acqua miracolosa, che aveva la virt\u00f9 di provare l'innocenza delle persone. La donna la ritrasse bruciata, ma Gongolfo, che avrebbe potuto mettere a morte il seduttore, si limit\u00f2 a bandirlo dalle proprie terre. Per vendetta il chierico uccise il suo signore e fugg\u00ec con la donna. La tomba del marito tradito e ucciso divenne in breve una meta di pellegrinaggio per i fedeli, poich\u00e9 sopra di essa si compivano miracoli; venuta a conoscenza di questo fatto la vedova derise le capacit\u00e0 della tomba del marito e venne subito punita, in modo particolarmente ridicolo: ogni volta che avesse cercato di parlare dalla bocca le sarebbero usciti dei suoni simili a quelli emessi dal fondo schiena.\nI drammi.\nRoswitha utilizza lo stesso stile di Terenzio per i suoi sei drammi (\"Abraham\"; \"Dulcitius\"; \"Calimachus\"; \"Paphnutius\"; \"Gallicanus\"; \"Sapientia\"), composti in prosa rimata, nei quali tuttavia manca ogni azione, non consistendo che in una serie di brevi scene dialogate.\nNel \"Dulcitius\" il giudice pagano Dulcizio cerca di possedere le tre bellissime sorelle Agape, Chionia e Irene, ma miracolosamente, al posto del corpo delle giovani vergini, si trova ad abbracciare un gruppo di pentole. Deriso da tutti il povero Dulcizio venne sostituito. Diocleziano decide di affidare il compito a un altro uomo di fiducia. Subentra un secondo giudice Sisinio. Invano cerca di persuadere le tre giovani cristiane di prostrarsi agli dei, ma al rifiuto di Agape e Chionia, esse vengono martirizzate. Prodigiosamente sebbene morte i loro corpi non sono stati intaccati dalle fiamme del rogo. La sorella pi\u00f9 piccola, Irene, forse la pi\u00f9 facile da corrompere, viene risparmiata. Cercano invano di farla ragionare. Ma Irene rimane fedele a Dio. Il pagano Sisinio, esasperato, ordina che la giovane sia fatta prostituire in un bordello. I soldati la scortano, ma la giovane viene salvata da due sconosciuti. Sisinio, furioso, la cerca con il suo seguito: una volta trovata in cima a un monte Irene viene uccisa da una freccia di un soldato.\nNel \"Calimachus\" il pagano Callimaco arde d'amore per la cristiana Drusiana, sposata in castit\u00e0 con il marito Andronico. Alla morte di Drusiana Callimaco corrompe Fortunato, servo posto a guardia della tomba, intenzionato a violentare il cadavere della donna, ma un serpente uccide il servo e la paura uccide Callimaco. Drusiana, Callimaco e il servo sono resuscitati da san Giovanni: Callimaco di fronte a tanto miracolo si pente, ma non cos\u00ec il servo, che muore per la seconda volta.\nNel \"Paphnutius\" la cortigiana Taide viene convertita dal monaco Pafnuzio e, per riscattare i suoi tanti peccati, accetta di vivere in dura penitenza chiusa in una piccola cella. Tre anni dopo Pafnuzio ha la visione della gloria in santit\u00e0 di Taide: accorre nella sua cella in tempo per vederla morire.\nSimile \u00e8 il tema dell\"'Abraham\", il monaco zio di Maria che, corrotta dal demonio, finisce per vivere in un bordello. Abraham, conosciuta dopo tre anni la situazione in cui Maria vive, si reca nel bordello travestito e si finge suo cliente. Quando rimangono soli nella stanza si svela e la convince a seguirlo con s\u00e9 in una vita di penitenza.\nNel \"Gallicanus\" questo pagano chiede in moglie all'imperatore Costantino I la figlia Costanza, che ha fatto voto di castit\u00e0. Costantino, diversamente da Gallicano, sa del voto fatto dalla figlia ma tace, avendo bisogno dell'aiuto di Gallicano nella prossima guerra, e cos\u00ec acconsente alle nozze. Costantino e Gallicano partono per la guerra, insieme con i fratelli cristiani di Costanza, che intanto convertono Gallicano, mentre Costanza converte al cristianesimo le sorelle pagane di Gallicano. Gallanico, tornato dalla guerra, \u00e8 un cristiano che ha fatto a sua volta voto di castit\u00e0: saputo dell'analogo voto fatto da Costanza ne \u00e8 felice, perch\u00e9 essi rimarranno sposati agli occhi del mondo, senza per\u00f2 vivere mai insieme, per unirsi finalmente soltanto nel giorno dell'eterno gaudio.\nTanto in questo dramma che nel \"Calimachus\" e nel \"Pafnutius\" \u00e8 stata rilevata la conoscenza, probabilmente per il tramite di Remigio d'Auxerre, di Scoto Eriugena e in particolare del suo \"De divisione naturae\".\nI \"Gesta Othonis\".\nI \"Gesta Othonis\", commissionati presumibilmente intorno al 962, rappresentano una fondamentale opera biografica dell'imperatore Ottone I di Sassonia, sono scritti in 1517 esametri leonini e vengono terminati entro il 968, data della morte di Guglielmo di Magonza, di cui Roswitha nel poema parla come di un vivo. Sono ritenuti posteriori sia alle commedie sia ai poemetti agiografici.\n\"Primordia Coenobii Gandersheimensis\".\nSi tratta di una storia del suo Ordine dall'anno 846 all'anno 919\nArte e psicologia.\nAl centro degli scritti \u00e8 l'esaltazione della verginit\u00e0, che sembra essere ritenuta virt\u00f9 somma se per la sua difesa si combattono forze soprannaturali, in situazioni che non ci aspetteremmo essere trattate da una monaca. Ma Roswitha vuole giustificare il modello di vita da lei stessa scelto, esemplare riflesso del modello mariano, contrapposto per contrasto a chi la centrale virt\u00f9 di quella scelta attenta. In questo modo, come "}
{"id": "1162250", "revid": "1543377", "url": "https://it.wikipedia.org/wiki?curid=1162250", "title": "Edward Henry", "text": "\u00c8 stato il comandante della Polizia Metropolitana di Londra dal 1903 al 1918.\nIl suo mandato vide per la prima volte l'utilizzo di cani poliziotto affiancati ai reparti, ma viene ricordato principalmente per la realizzazione del metodo di classificazione delle impronte digitali, il cosiddetto \"sistema di classificazione Galton-Henry\".\nLa vita.\nHenry \u00e8 nato a Shadwell, un sobborgo situato nella parte nord di Londra, nel Regno Unito da genitori di origine irlandese; il padre era un dottore. Studi\u00f2 al St. Edmund's College situato nella contea dell'Hertfordshire. Questo college \u00e8 uno degli istituti cattolici pi\u00f9 antichi d'Inghilterra.\nAll'et\u00e0 di 16 anni lasci\u00f2 il college e ritorn\u00f2 nella capitale per diventare impiegato presso i Lloyd's di Londra.\nL'entrata nel Servizio Civile Indiano.\nNel 1873, pass\u00f2 l'esame per entrare a far parte dell'Indian Civil Service (il servizio civile che i cittadini britannici offirvano al governo coloniale indiano). Venne incorporato nel servizio doganale con la qualifica di \"Assistente\" e impar\u00f2 a parlare correttamente l'urdu e l'hindi. Nel 1888, venne promosso esattore e nel 1890 divenne \"aiutante di campo\" e segretario del Governatore del Bengala.\nIl 24 novembre, 1890, spos\u00f2 Louisa Langrishe Moore.\nIspettore generale di polizia.\nIl 2 aprile del 1891 Henry divenne ispettore generale della polizia del Bengala. In questo periodo inizi\u00f2 un lungo carteggio con Francis Galton in merito all'utilizzo delle impronte digitali per identificare criminali, al posto del sistema di riconoscimento biometrico utilizzato all'epoca, ideato da Alphonse Bertillon. Si noti che il sistema di Bertillon era stato introdotto in India proprio da Henry.\nLa discussione in merito alle impronte digitali e palmari era molto accesa in quel tempo nel Bengala perch\u00e9 veniva considerata un valido supporto per identificare le persone. Questa pratica avveniva gi\u00e0 nell'ambito commerciale grazie all'introduzione effettuata da parte di Sir William Herschel. Ma mai era stato utilizzato e applicato nell'ambito polizieso quale rapido sistema di identificazione.\nTra il luglio del 1896 e il febbraio del 1897, con l'assistenza dei vice-ispettori Azizul Haque e Hemchandra Bose, Henry svilupp\u00f2 un sistema di classificazione delle impronte digitali che consentiva l'archiviazione e la comparazione.\nNel 1897 venne pubblicata la sua opera \"Classificazione ed uso delle impronte digitali\". Il metodo di classificazione da lui proposto fu subito recepito e utilizzato da molte altre forze di polizia e nel luglio dello stesso anno il Governatore Generale dell'India decret\u00f2 che il sistema di classificazione Galton-Henry sarebbe stato quello utilizzato ufficialmente nel Raj Britannico.\nNel 1899, l'introduzione di esperti dattiloscopisti nei tribunali fu riconosciuto essenziale.\nNel 1900 Henry venne inviato in Sudafrica per organizzare la polizia civile a Pretoria e a Johannesburg.\nIl ritorno in madrepatria.\nNel 1901, Henry venne richiamato in Inghilterra per ricoprire la funzione di Assistente del Comandante della Metropolitan Police presso Scotland Yard, all'interno del CID \"Criminal Investigation Department\" (Dipartimento di Investigazione Criminale).\nIl 1\u00ba luglio, 1901, Henry cre\u00f2 il \"Metropolitan Police Fingerprint Bureau\" (Ufficio Impronte della Polizia Metropolitana), il primo del suo genere i tutta la Gran Bretagna. Il suo primo obiettivo originariamente non fu quello di identificare i criminali, bens\u00ec evitare che i criminali potessero smentire le sue prove di colpevolezza all'interno delle corti di giustizia e delle prigioni, realizzando un sistema scientificamente \"provato\".\nIl nuovo suo sistema venne utilizzato per dimostrare la colpevolezza del famoso ladro Harry Jackson nel 1902 e venne definitivamente accolto a seguito della pronuncia di condanna emessa nel 1905 a carico dei Fratelli Stratton, in cui risult\u00f2 determinante.\nHenry introdusse anche altri miglioramenti al suo lavoro. Egli acquist\u00f2 la prima macchina per scrivere che venne usata a Scotland Yard, consentendo la sostituzione degli impiegati addetti alla copiatura manuale.\nNel 1902, realizz\u00f2 una linea telegrafica privata dal commissariato di Paddington Green a casa sua, che nel 1904 rimpiazz\u00f2 con una linea telefonica.\nL'attentato.\nMercoled\u00ec 27 novembre, 1912, mentre era in casa nel quartiere londinese di Kensington Henry sopravvisse ad un tentativo di assassinio da parte di Alfred Bowes, un tassista scontento a seguito della revoca della sua licenza perch\u00e9 la verifica delle impronte lo aveva compromesso.\nBowes spar\u00f2 tre colpi con un revolver quando Henry gli apr\u00ec la porta: due mancarono, ma il terzo perfor\u00f2 l'addome di Henry, comunque mancando parti vitali. L'autista di Henry riusc\u00ec ad disarmare e a bloccare l'assalitore. Al processo che ne segu\u00ec, grazie ad una testimonianza in suo favore resa proprio da Henry, Bowes ottenne soltanto una condanna a 15 anni, invece della pena capitale prevista.\nHenry non si riprese mai definitivamente da questo attentato, anche perch\u00e9 il dolore provocato dalla ferita lo seguir\u00e0 per tutta la vita. Inoltre da quell'occasione inizi\u00f2 a perdere il particolare e speciale rapporto che aveva coi suoi collaboratori.\nPrima guerra mondiale.\nHenry si sarebbe ritirato dalla vita lavorativa nel 1914, ma con lo scoppio del primo conflitto mondiale fu costretto a restare al lavoro, mentre il suo successore, Sir Nevil Macready, veniva trattenuto al \"War Office\", dove rivestiva la carica di consigliere generale. Henry ricopr\u00ec il suo ruolo per tutta la durata delle ostilit\u00e0.\nLa fine della sua carriera giunse proprio durante il grande sciopero che nel 1918 coinvolse la polizia londinese. La protesta sorse a causa degli stipendi dei poliziotti che risultavano essere troppo deboli in confronto all'inflazione post-bellica galoppante.\nIl 30 agosto, 1918, 11.000 agenti dell'area londinese iniziarono la protesta. Il governo impaurito scese a compromessi e concesse le richieste agli scioperati. Henry cap\u00ec che non poteva resistere a questa situazione e il giorno successivo diede le definitive dimissioni.\nDopo le dimissioni.\nIl 25 novembre, 1918, Henry venne nominato baronetto, e nel 1920 si trasfer\u00ec con la sua famiglia a Cissbury, vicino ad Ascot nel Berkshire.\nContinu\u00f2 ad essere impegnato nel mondo delle impronte digitali. Mor\u00ec presso la sua abitazione nel 1931 a causa di un attacco cardiaco all'et\u00e0 di 80 anni.\nLa baronia si estinse in quanto il suo unico figlio maschio (aveva altre due figlie), Edward John Grey Henry, era morto nel 1920 all'et\u00e0 di 22 anni.\nLa sua tomba venne abbandonata e lasciata incustodita per molti anni. Nell'aprile 1992, venne riscoperta in un piccolo cimitero nei pressi di Ascot e grazie alla \"Fingerprint Society\", la lapide venne rinnovata nel 1994."}
{"id": "1162254", "revid": "7969", "url": "https://it.wikipedia.org/wiki?curid=1162254", "title": "Ensor", "text": ""}
{"id": "1162259", "revid": "547034", "url": "https://it.wikipedia.org/wiki?curid=1162259", "title": "QuickTime File Format", "text": "Il QuickTime File Format (QTFF, estensione .mov) \u00e8 un formato di file con funzione di formato contenitore creato da Apple."}
{"id": "1162260", "revid": "17654", "url": "https://it.wikipedia.org/wiki?curid=1162260", "title": "Cincill\u00e0", "text": ""}
{"id": "1162269", "revid": "44627", "url": "https://it.wikipedia.org/wiki?curid=1162269", "title": "Costante di Lipschitz", "text": ""}
{"id": "1162272", "revid": "102832", "url": "https://it.wikipedia.org/wiki?curid=1162272", "title": "Edward Richard Henry", "text": ""}
{"id": "1162275", "revid": "838137", "url": "https://it.wikipedia.org/wiki?curid=1162275", "title": "Funzione contrattiva", "text": "In matematica, una funzione contrattiva \u00e8 una funzione tra spazi metrici che accorcia le distanze tra punti, ma in maniera pi\u00f9 debole rispetto ad una contrazione.\nPi\u00f9 precisamente, formula_1 funzione tra spazi metrici si dice contrattiva se\nper ogni formula_3 in formula_4 tali che formula_5 (se formula_6 il secondo membro \u00e8 nullo e dunque si otterrebbe formula_7, che \u00e8 un assurdo).\nUna funzione contrattiva \u00e8 in particolare una funzione continua.\nOgni contrazione \u00e8 anche una \"funzione contrattiva\". Un esempio di \"funzione contrattiva\" che non \u00e8 una contrazione \u00e8 la funzione formula_8 sullo spazio formula_9 (dotato della metrica euclidea).\nTeorema.\nSe formula_4 \u00e8 uno spazio metrico, formula_11 un suo sottoinsieme compatto e formula_12 una funzione contrattiva, allora formula_13 ammette uno e un solo punto fisso, cio\u00e8 un formula_14 in formula_11 tale che formula_16.\nSia formula_17. Proviamone la continuit\u00e0: sia formula_18 una successione in formula_11 convergente ad un formula_20. \u00c8\nAnalogamente si giunge a\nMa il secondo membro \u00e8 infinitesimo al divergere di formula_25 per le ipotesi su formula_18 e per la continuit\u00e0 di formula_13, dunque formula_28, cio\u00e8 formula_29 \u00e8 continua.\nEssendo definita su un compatto, formula_29 ammette minimo in formula_14. Supponendo per assurdo formula_32, abbiamo che\nPer l'unicit\u00e0, se formula_37 \u00e8 un altro punto fisso per formula_13, allora\nCorollario.\nSe formula_4 \u00e8 uno spazio metrico, formula_11 un suo sottoinsieme compatto e formula_12 \u00e8 tale che l'iterata formula_43 \u00e8 contrattiva per qualche formula_44 naturale, allora formula_13 ammette un unico punto fisso.\nPer formula_43 si pu\u00f2 applicare il teorema precedente, dunque esiste un unico punto formula_47 tale che formula_48. Applicando ora la formula_13 a entrambi i membri otteniamo\nMa allora anche formula_52 \u00e8 un punto fisso per formula_43, dunque per l'unicit\u00e0 del punto fisso per formula_43 abbiamo formula_55."}
{"id": "1162276", "revid": "1305772", "url": "https://it.wikipedia.org/wiki?curid=1162276", "title": "Destiny Fulfilled", "text": "Destiny Fulfilled \u00e8 il quarto e ultimo album in studio delle Destiny's Child. Pubblicato alla fine del 2004 per la Columbia Records, ha esordito direttamente alla seconda posizione della Billboard 200 degli Stati Uniti, vendendo oltre 3 milioni di copie e ricevendo una nomina ai Grammy Award come miglior album R&amp;B.\nIl progetto discografico, rilasciato dopo un anno di pausa del gruppo in cui le componenti Beyonc\u00e9, Kelly Rowland e Michelle Williams hanno pubblicato album solisti, include le hit \"Lose My Breath\" e \"Soldier\", collaborazione con T.I. e Lil Wayne, entrambe nominate ai Grammy Award e agli MTV Video Music Awards. Dall'album sono stati estratti inoltre i singoli \"Girl\" e \"Cater 2 U\", quest'ultimo vincitore di un Soul Train Music Award.\nDescrizione.\nAntefatti.\nNel 2003, durante la registrazione del loro terzo album in studio \"Survivor\", Beyonc\u00e9 annunci\u00f2 che le Destiny's Child sarebbero entrate in una pausa che avrebbe permesso ad ogni membro di pubblicare un album da solista, idea del padre e manager Mathew Knowles per aumentare ulteriormente l'interesse nel gruppo. Kelly Rowland ha spiegato successivamente alla CNN che il gruppo si sentiva eccessivamente pressato dai mass media internazionali, ma che sarebbero tornate a registrare assieme nell'anno successivo.\nA seguito dei successi commerciali degli album solisti \"Dangerously in Love\" di Beyonc\u00e9, \"Simply Deep\" di Kelly Rowland e \"Heart to Yours\" di Michelle Williams, il gruppo ha confermato il loro ritorno in studio per registrare quello che sarebbe diventato il loro quarto e ultimo album, \"Destiny Fulfilled\" (destino compiuto)\".\" Le Destiny's Child hanno affermato che il titolo non era una coincidenza, tanto che Beyonc\u00e9 ha raccontato a \"Billboard\": \u00abIl gruppo sentiva di avere ancora qualcosa da offrire musicalmente. [...] Abbiamo fatto questo disco per noi stesse, non per vendere un milione la prima settimana di uscita. [...] Tre amiche tornate insieme per fare un altro progetto discografico. Era il nostro destino. Chi sa cosa succeder\u00e0 tra tre, cinque o dieci anni? La cosa principale \u00e8 che manteniamo la nostra amicizia e che lo facciamo perch\u00e9 lo vogliamo, non perch\u00e9 \u00e8 una buona mossa commerciale\u00bb\nComposizione e produzione.\nLa produzione dell'album inizi\u00f2 nell'estate del 2004 con le Destiny's Child che si fecero aiutare da numerosi compositori e produttore, tra cui Rockwilder, Swizz Beatz e Rodney Jerkins. I membri del gruppo hanno dichiarato che la prima settimana di registrazione \u00e8 stata trascorsa esclusivamente in conversazioni sugli avvenimenti delle loro vite mentre erano lontani l'uno dall'altro, poich\u00e9 non avevano trascorso del tempo di qualit\u00e0 per un lungo periodo. Questo li ha ulteriormente ispirati a registrare le conversazioni e ad usarle come tema principale del disco. Kelly Rowland ha raccontato a MTV:\u00abTutte noi siamo statr in tre posti diversi, quindi c'\u00e8 molto di cui parlare, molti aspetti che sono cresciuti, privatamente. Penso sia importante parlarne in questo nuovo disco, mettere quello che abbiamo passato separatamente in una visione d'insieme, per mostrare come le donne possano sostenersi a distanza\u00bbL'approccio tradizionale in cui ogni membro cantava una strofa e cantava nel ritornello fu sostituito; in alcune canzoni di \"Destiny Fulfilled\", le loro voci si alternavano in ogni riga del testo, una tecnica simile agli artisti hip hop. \"Destiny Fulfilled\" \u00e8 prevalentemente un concept album R&amp;B che traccia il viaggio di relazione di una donna, dall'amicizia alle relazioni sentimentali.\nPromozione e pubblicazione.\nLa lista delle tracce del progetto discografico fu rivelata il 15 ottobre 2004. L'album fu pubblicato per la prima volta in Giappone il 10 novembre 2004, e sei giorni dopo in Nord America tramite la Columbia Records.\nIl gruppo ha intrapreso un tour mondiale \"Destiny Fulfilled... and Lovin' It\" l'anno successivo. Durante un concerto che il gruppo ha avuto al Palau Sant Jordi di Barcellona, Spagna, l'11 giugno 2005, Kelly Rowland ha annunciato al pubblico che il tour sarebbe stato ultimo insieme, rivelando il loro scioglimento formale. \u00c8 stato annunciato che dopo la loro ultima tappa nordamericana, il gruppo si sarebbe separato, con ogni membro che avrebbe continuato la sua carriera musicale come solista.\nSingoli.\nIl gruppo ha eseguito il primo estratto \"Lose My Breath\" all'apertura della National Football League, in onda sui canali della ABC, dopo la sua pubblicazione online del brano il 9 settembre 2004, decretando il primo ritorno televisivo del gruppo. Successivamente si sono esibite ai Radio Music Awards, al \"The Oprah Winfrey Show\", e \"Total Request Live\". Grazie alla promozione il singolo ha ottenuto ampio successo, esordendo nelle Top10 di Stati Uniti, Ragno Unito e numeroseclassifiche europee. Il brano ha inoltre ottenuto nomine ai Grammy Award, MTV Video Music Awards, e Soul Train Music Award.\nLa collaborazione \"Soldier\" con T.I. e Lil Wayne, rilasciata il 7 dicembre 2004, fu un successo commerciale, esordendo nelle Top5 in sei paesi europei e in Australia, oltre che alla terza posizione della Billboard Hot 100. Il brano venne accolto positivamente anche dalla critica, ricevendo nomine ai Grammy Award, BET Awards, e MTV Video Music Awards.\nIl terzo estratto, \"Girl\", ottiene successo soprattutto nelle classifiche europee, mentre il quarto estratto, \"Cater 2 U\", viene certificato disco di platino dalla RIAA, e viene nominato ai Grammy Award, e fa ottenere al gruppo il Soul Train Music Award come miglior brano R&amp;B di un gruppo.\nAccoglienza.\nAccolto con recensioni genericamente positive, \"Destiny Fulfilled\" ha riscontrato numerose critiche nei ruoli delle tre componenti nelle tracce al livello di performance vocale e tempo dedicato per ognuna nelle singole tracce. \nCaroline Sullivan del \"The Guardian\" ha notato che le voci principali delle canzoni sono state cantate da ogni membro in egual misura, rendendolo un album \u00abdemocratico\u00bb; tuttavia li ha criticati per aver sperperato \u00abla portata dei loro talenti\u00bb sull'album. Tom Sinclair di \"Entertainment Weekly\" afferma anche la sua \u00abaria generale di democrazia al lavoro; [...] spesso si muove ad un ritmo simile alla melassa, appesantito da una preponderanza di ballate egregiamente eseguite dalle Destiny, ma alla fine noiose\u00bb. Jenny Eliscu della rivista \"Rolling Stone\" faeco ai suoi commenti, dicendo: \u00abIn tutte le canzoni, tranne un paio, i versi sono divisi in tre sezioni, con Beyonc\u00e9 che conduce le cose, seguita da Rowland, poi Williams\u00bb. Tuttavia anche Eliscu ha osservato che dopo un paio di canzoni in levare, \u00abl'album crolla in una serie infinita di ballate R&amp;B stravagante dove l'unica grazia di salvezza \u00e8 la forza vocale del trio\u00bb.\nStephen Thomas Erlewine di \"AllMusic\" ha riscontrato che le tematiche affrontate \u00abrendano nel complesso l'album troppo riservato e pesante, il che lo rende una delusione\u00bb. Kelefa Sanneh del \"The New York Times\" comment\u00f2 che \u00e8 \u00abun disco sorprendentemente superficiale che non giustifica mai abbastanza la sua esistenza\u00bb. Di un pensiero opposto \u00e8 Dimitri Ehrlich della rivista \"Vibe\", il quale si \u00e8 complimentato per la produzione dell'album, dicendo che \u00abmette in mostra valori di produzione avanzati con impressionanti capacit\u00e0 canore e vocali\u00bb e ha concluso che \u00aboffre soddisfazione divina all'ascolto\u00bb. \nCritiche a Beyonc\u00e9.\nCon la pubblicazione del quarto progetto discografico del gruppo, numerose testate giornalistiche hanno mosso critiche nei confronti di Beyonc\u00e9 poich\u00e9 tornare nelle Destiny's Child, dopo aver ottenuto il maggior successo tra i membri del gruppo con l'album \"Dangerously in Love\", la faceva apparire come approfittatrice nel sostenere il suo status di diva.\nStephen Thomas Erlewine di \"AllMusic\" afferma inoltre che \u00abBeyonc\u00e9 Knowles ruba ogni canzone su \"Destiny Fulfilled\"\u00bb lodandola ulteriormente per suonare \u00abpi\u00f9 grande di ogni pop star, anche quando \u00e8 in una ballad tranquilla\u00bb elogiando le abilit\u00e0 di Rowland e Williams come vocalist e i loro contributi ai cori dietro alla Knowles. Alan Ranta di \"Tiny Mix Tapes\" ha dubitato della sincerit\u00e0 dei testi di Beyonc\u00e9, dicendo che \u00abil successo di questo album dipende ancora una volta dalla completa sospensione dell'incredulit\u00e0 dei fan pi\u00f9 accaniti che Beyonc\u00e9 Knowles possa davvero amare un altro essere umano tanto quanto ama se stessa e i suoi beni\u00bb."}
{"id": "1162278", "revid": "1848372", "url": "https://it.wikipedia.org/wiki?curid=1162278", "title": "Vittorio Veltroni", "text": "Biografia.\nDiplomatosi al \"Centro radiofonico sperimentale\" diretto da Fulvio Palmieri, inizi\u00f2 la carriera come cronista sportivo al Tour de France del 1937. Fece parte, con Franco Cremascoli, Mario Ortensi e lo stesso Palmieri, di un gruppo di radiocronisti che segu\u00ec i maggiori avvenimenti legati alla vita politica italiana e internazionale del periodo fascista, distinguendosi per alcuni servizi in diretta dagli aeroporti militari e dai sommergibili in perlustrazione nel Mediterraneo. Organizz\u00f2 le radiocronache della visita di Adolf Hitler in Italia, dal 3 al 9 maggio 1938 a Roma, Napoli e Firenze.\nIl 6 maggio 1949, da Torino, effettu\u00f2 la radiocronaca dei funerali della squadra di calcio Grande Torino dopo la Tragedia di Superga. Nel 1951 sar\u00e0 uno dei protagonisti nei collegamenti radio per l'alluvione del Polesine, ideando la \"Catena della Fraternit\u00e0\" per la raccolta di aiuti per le popolazioni dei territori invasi dalla tracimazione delle acque del Po. Sar\u00e0 lo stesso Veltroni, interrompendo sabato 17 novembre 1951 in diretta le trasmissioni radiofoniche serali, ad annunciare la decisione della Rai di aprire una sottoscrizione nazionale e internazionale per gli aiuti alle popolazioni duramente colpite dal maltempo.\nFu sposato con Ivanka Kotnik, figlia dello sloveno Ciril Kotnik, ex ambasciatore del Regno di Jugoslavia presso la Santa Sede. Deceduto a seguito di una forma acuta di leucemia lasci\u00f2 due figli, uno dei quali, Walter, \u00e8 stato Segretario del Partito Democratico (2007-09) e dei Democratici di Sinistra (1998-2001), Sindaco di Roma (2001-08), Ministro per i beni culturali e ambientali (1996-98) e Deputato.\nLe radiocronache.\nNel dopoguerra fu a capo della redazione radiocronache formata da giornalisti che avrebbero fatto la storia della radio italiana.\nScopr\u00ec Lello Bersani, Mike Bongiorno, Aldo Salvo, Luciano Rispoli e Sergio Zavoli. Insieme a Bersani, in particolare, raccont\u00f2 nella rubrica \"Seguendo la crisi\" l'espulsione dei socialisti e comunisti dai governi nazionali del 1947. Effettu\u00f2 la radiocronaca dei quattro scrutini necessari per l'elezione del presidente della repubblica (Luigi Einaudi) l'11 maggio 1948. \nSulla \"Rete Rossa\" della Rai (le stazioni radiofoniche del nord), ide\u00f2 \"Arcobaleno\", una trasmissione solidale dedita a consigli agli italiani nel dopoguerra, condotta da Arnoldo Fo\u00e0.\nAltern\u00f2 la propria carriera tra sport (fu lui, tra l'altro, a narrare la vittoria di Bartali al Tour de France), politica e attualit\u00e0 (\"La catena della fraternit\u00e0\" nel 1951, per l'alluvione del Polesine).\nLa rivista.\nFirm\u00f2 con Mario Ferretti, di cui ottenne, dopo l'epurazione, il rientro alla radio nel maggio '49, anche alcune riviste per Renato Rascel e le sorelle Pinuccia, Diana e Lisetta Nava.\nMicrofono d'argento nel 1950 per l'ideazione della rubrica \"Arcobaleno\" (1943-49), della redazione radiocronache del Giornale Radio, e per la sua diretta attivit\u00e0 di radiocronista, fu il conduttore, insieme a Pia Moretti, di \"Voci dal mondo\" (dal 1949), ideatore con Ferretti della storica \"Domenica sport\" (1951) e tra gli animatori della rubrica \"La giraffa\" (1952-53).\nL'Eurovisione.\nDomenica 6 giugno 1954 comment\u00f2 la prima trasmissione della neonata Televisione Europa, futura Eurovisione, con le nove nazioni collegate contemporaneamente.\nNel 1954 pass\u00f2 a dirigere (fino al 1956) il neonato Telegiornale e fu membro del comitato generale delle trasmissioni televisive con il direttore generale Filiberto Guala, e con Vicentini, Bernardi, Razzi, Pugliese, Beretta e Piccone Stella.\nNel dopoguerra impresse uno standard qualitativo al settore delle radiocronache, assicur\u00f2 la coesione di un gruppo di lavoro rivelatosi straordinario, firm\u00f2 in prima persona alcune delle dirette pi\u00f9 importanti per la vita sociale dell'Italia di quegli anni, contribu\u00ec alla formazione di un linguaggio radiofonico moderno."}
{"id": "1162279", "revid": "834", "url": "https://it.wikipedia.org/wiki?curid=1162279", "title": "Rosa Iervolino Russo", "text": ""}
{"id": "1162285", "revid": "73560", "url": "https://it.wikipedia.org/wiki?curid=1162285", "title": "Platanistidae", "text": ""}
{"id": "1162288", "revid": "21880", "url": "https://it.wikipedia.org/wiki?curid=1162288", "title": "Uomo di Pechino", "text": ""}
{"id": "1162295", "revid": "287204", "url": "https://it.wikipedia.org/wiki?curid=1162295", "title": "Primera Divisi\u00f3n 1969-1970 (Spagna)", "text": "La Primera Divisi\u00f3n 1969-1970 \u00e8 stata la 39\u00aa edizione della massima serie del campionato spagnolo di calcio, disputato tra il 13 settembre 1969 e il 19 aprile 1970 e concluso con la vittoria dell', al suo sesto titolo.\nCapocannonieri del torneo sono stati Amancio (), Luis Aragon\u00e9s e Jos\u00e9 Eulogio G\u00e1rate (entrambi dell'Atl\u00e9tico Madrid) con 16 reti ciascuno.\nClassifica finale.\nLegenda:\nRegolamento:"}
{"id": "1162299", "revid": "287204", "url": "https://it.wikipedia.org/wiki?curid=1162299", "title": "Tauentzienstrasse", "text": ""}
{"id": "1162300", "revid": "287204", "url": "https://it.wikipedia.org/wiki?curid=1162300", "title": "Primera Divisi\u00f3n 1970-1971 (Spagna)", "text": "La Primera Divisi\u00f3n 1970-1971 \u00e8 stata la 40\u00aa edizione della massima serie del campionato spagnolo di calcio, disputato tra il 12 settembre 1970 e il 18 aprile 1971 e concluso con la vittoria del , al suo quarto titolo.\nCapocannonieri del torneo sono stati Jos\u00e9 Eulogio G\u00e1rate () e Carles Rexach () con 17 reti ciascuno.\nStagione.\nDopo tre lustri di egemonia al vertice di club con sede nelle due principali citt\u00e0 di Spagna (Madrid e Barcellona), nella stagione 1970-1971 (ultima edizione della Primera Divisi\u00f3n a proporre sedici squadre partecipanti ai nastri di partenza) il titolo nazionale fu vinto dal , ritornato alla vittoria dopo ventiquattro anni.\nIl torneo vide inizialmente i campioni in carica dell' e il contendersi la vetta. Al Siviglia si sostitu\u00ec subito il , che si altern\u00f2 con i \"colchoneros\" alla guida della classifica concludendo il girone di andata al primo posto. Subito dopo il giro di boa si fece avanti nella lotta al vertice il Valencia: gli \"Xotos\" completarono la loro rimonta alla diciannovesima giornata, quando presero il comando solitario della classifica dando battaglia al Barcellona e all'Atl\u00e9tico Madrid. Avversari pi\u00f9 validi si dimostreranno i \"blaugrana\", che raggiunsero la capolista in due occasioni, tra cui nell'ultima giornata. L'aggancio si rivel\u00f2 tuttavia inutile in quanto il Valencia fu premiato con il titolo in ragione del maggior numero di punti ottenuti negli scontri diretti (1-1 e 2-0).\nIl campionato fu inoltre caratterizzato da una innovazione, ovvero l'introduzione della \"zona UEFA\", settore della classifica a ridosso del primo posto in cui le squadre ivi classificatesi avrebbero ottenuto la qualificazione in Coppa UEFA, la nuova competizione istituita dalla UEFA in sostituzione della Coppa delle Fiere. In virt\u00f9 dei successi in campo internazionale, la Primera Divisi\u00f3n fu classificata come torneo di prima fascia ottenendo il massimo del numero di posizioni (4), occupate dall'Atl\u00e9tico Madrid, dal , dall' e dal (beneficiario del posto lasciato libero dal Barcellona, qualificato in Coppa delle Coppe come vincitore della Coppa del Generalissimo. A fondo classifica, il numero delle squadre retrocesse fu ridotto a due a causa dell'allargamento del campionato a 18 squadre: i verdetti si erano gi\u00e0 decisi con un turno di anticipo, con l' ad accompagnare nella discesa in Segunda Divisi\u00f3n un da tempo condannato.\nClassifica finale.\nLegenda:\nRegolamento:"}
{"id": "1162306", "revid": "287204", "url": "https://it.wikipedia.org/wiki?curid=1162306", "title": "Primera Divisi\u00f3n 1971-1972 (Spagna)", "text": "La Primera Divisi\u00f3n 1971-1972 \u00e8 stata la 41\u00aa edizione della massima serie del campionato spagnolo di calcio, disputato tra il 4 settembre 1971 e il 14 maggio 1972 e concluso con la vittoria del , al suo quindicesimo titolo.\nCapocannoniere del torneo \u00e8 stato Enrique Porta () con 20 reti.\nStagione.\nLa prima edizione della Primera Divisi\u00f3n con diciotto squadre partecipanti ai nastri di partenza vide, dopo tre anni, la vittoria finale del che fronteggi\u00f2 la concorrenza del campione in carica e del . Le \"merengues\", a lungo inseguite da queste due squadre, si assicurarono il titolo all'ultima giornata a causa di un calo nel finale che aveva permesso alle inseguitrici di avvicinarsi.\nAl Barcellona e al Valencia non rimase quindi che la qualificazione in Coppa UEFA, ottenuta insieme al che occup\u00f2 il posto lasciato libero dall', qualificato in Coppa delle Coppe come vincitore della Coppa del Generalissimo. A fondo classifica si arresero con una giornata di anticipo e , accompagnate nel turno successivo dal .\nClassifica finale.\nLegenda:\nRegolamento:"}
{"id": "1162310", "revid": "104526", "url": "https://it.wikipedia.org/wiki?curid=1162310", "title": "Deserto dei massi cadenti", "text": ""}
{"id": "1162318", "revid": "287204", "url": "https://it.wikipedia.org/wiki?curid=1162318", "title": "Primera Divisi\u00f3n 1972-1973 (Spagna)", "text": "La Primera Divisi\u00f3n 1972-1973 \u00e8 stata la 42\u00aa edizione della massima serie del campionato spagnolo di calcio, disputato tra il 2 settembre 1972 e il 20 maggio 1973 e concluso con la vittoria del , al suo settimo titolo.\nCapocannoniere del torneo \u00e8 stato Marian\u00edn () con 19 reti.\nStagione.\nIl campionato fu caratterizzato dalla fuga del , primo in solitaria dopo tre giornate. A contrastare i \"blaugrana\" furono , e . Queste ultime due squadre si rivelarono avversarie di maggior caratura, con l'Atl\u00e9tico Madrid che, a quattro giornate dal termine, sorpass\u00f2 definitivamente il Barcellona assicurandosi il settimo titolo all'ultima giornata, avuta luogo il 20 maggio. Per le tre squadre sconfitte vi fu la qualificazione in Coppa UEFA.\nA fondo classifica ebbe luogo una serrata lotta per non retrocedere, che si risolse all'ultima giornata con il e il che furono sorpassate dalle altre pretendenti alla salvezza. Le due squadre accompagnarono in Segunda Divisi\u00f3n il , da tempo retrocesso.\nClassifica finale.\nLegenda:\nRegolamento:"}
{"id": "1162323", "revid": "131358", "url": "https://it.wikipedia.org/wiki?curid=1162323", "title": "Dynamo Berlino", "text": ""}
{"id": "1162324", "revid": "287204", "url": "https://it.wikipedia.org/wiki?curid=1162324", "title": "Primera Divisi\u00f3n 1973-1974 (Spagna)", "text": "La Primera Divisi\u00f3n 1973-1974 \u00e8 stata la 43\u00aa edizione della massima serie del campionato spagnolo di calcio, disputato tra il 1\u00ba settembre 1973 e il 20 maggio 1974 e concluso con la vittoria del , al suo nono titolo.\nCapocannoniere del torneo \u00e8 stato Quini () con 20 reti.\nStagione.\nCalciomercato.\nIl tenne banco nella sessione estiva di calciomercato, affidando la squadra al tecnico campione d'Europa 1970-71 Rinus Michels, a cui furono messi a disposizione il suo allievo Johan Cruijff e il peruviano Hugo Sotil. I campioni in carica dell' risposero chiamando l'argentino Juan Carlos Lorenzo alla guida tecnica e portando in squadra alcuni suoi connazionali come Ram\u00f3n Heredia e Rub\u00e9n Ayala, assieme al portiere Miguel Reina proveniente dal Barcellona. , , e acquistarono in blocco numerosi giocatori sudamericani (principalmente paraguayani), il punt\u00f2 su alcuni giovani (Vicente del Bosque e Jos\u00e9 Antonio Camacho) e sul tedesco G\u00fcnter Netzer, il Valencia rinnov\u00f2 il proprio attacco acquistando il maliano Salif Ke\u00efta e l'austriaco Kurt Jara.\nAvvenimenti.\nA quattordici anni dall'ultima affermazione, ritorn\u00f2 alla vittoria il , profondamente rinnovato negli ultimi anni grazie all'ingaggio dell'allenatore Rinus Michels (gi\u00e0 campione d'Europa nel 1970-71 con l') e del suo allievo Johan Cruijff.\nIl campionato vide gi\u00e0 dopo due giornate una squadra sola in vetta alla classifica, i campioni in carica dell'. Gi\u00e0 alla giornata successiva i \"colchoneros\" furono ripresi dal gruppo da cui si stacc\u00f2, a partire dalla settima giornata il . Frattanto il Barcellona aveva cominciato la sua rimonta dopo un avvio sottotono (un punto nelle prime tre partite di campionato), completandola alla quattordicesima giornata, quando prese il comando solitario della classifica. Di l\u00ec in poi i \"blaugrana\" dominarono la classifica accumulando vantaggi incolmabili sulle avversarie e assicurandosi il titolo con cinque giornate di anticipo, in virt\u00f9 degli 11 punti di vantaggio sulla seconda.\nL'assolo del Barcellona rese pi\u00f9 combattuta la lotta per la qualificazione in Coppa UEFA, che vide prevalere la , favorita da un calo del nelle ultime quattro giornate. La \"Erreala\" accompagn\u00f2 nella terza competizione europea l'Atl\u00e9tico Madrid e il , qualificatesi con una giornata di anticipo. Per quanto riguarda la lotta per non retrocedere, il , perdendo all'ultima giornata, si fece superare per differenza reti dal . Scesero inoltre in Segunda Divisi\u00f3n il e il , il cui verdetto \u00e8 stato emesso con una giornata di anticipo.\nClassifica finale.\nLegenda:\nRegolamento:"}
{"id": "1162325", "revid": "173933", "url": "https://it.wikipedia.org/wiki?curid=1162325", "title": "DualShock2", "text": ""}
{"id": "1162327", "revid": "436907", "url": "https://it.wikipedia.org/wiki?curid=1162327", "title": "Sidelong", "text": "Sidelong \u00e8 il secondo album in studio del gruppo musicale statunitense Ui, pubblicato nel settembre 1996 dalla Southern Records."}
{"id": "1162331", "revid": "287204", "url": "https://it.wikipedia.org/wiki?curid=1162331", "title": "Primera Divisi\u00f3n 1974-1975 (Spagna)", "text": "La Primera Divisi\u00f3n 1974-1975 \u00e8 stata la 44\u00aa edizione della massima serie del campionato spagnolo di calcio, disputato tra il 7 settembre 1974 e il 25 maggio 1975 e concluso con la vittoria del , al suo sedicesimo titolo.\nCapocannoniere del torneo \u00e8 stato Carlos Ruiz Herrero () con 19 reti.\nStagione.\nCalciomercato.\nNotevole fu l'arrivo di giocatori stranieri, i cui nomi pi\u00f9 importanti furono Johan Neeskens (acquistato dal campione uscente), Paul Breitner (prelevato da un che, per rimediare agli scarsi risultati della stagioni precedenti, affid\u00f2 la panchina allo jugoslavo Miljan Miljani\u0107), Sanny \u00c5slund (), Ladislao Mazurkiewicz () e Dick van Dijk (). La promosse dalla propria \"cantera\" alcuni giocatori che costituiranno l'ossatura della squadra negli anni a venire (Arconada e Zamora), l' rinnov\u00f2 radicalmente la propria rosa mentre l' rinnov\u00f2 alcuni settori di gioco.\nAvvenimenti.\nIl torneo vide il prepotente ritorno al vertice del : si tratt\u00f2 infatti di un campionato interamente dominato dalle \"merengues\" che dest\u00f2 invece interesse per la notevole bagarre nelle posizioni immediatamente successive. Gi\u00e0 dopo sei giornate, prevalendo per 5-0 nel big-match contro l', i madridisti andarono in fuga: a tentare di ostacolare la capolista furono le due squadre di Barcellona. Dopo il 5 gennaio, giorno della vittoria per 1-0 nello scontro diretto casalingo con i \"blaugrana\", il Real Madrid prese gradualmente il largo: la contestuale crisi di risultati dell'Espanyol rese il girone di ritorno una marcia di avvicinamento al titolo per le \"merengues\". Grazie agli ampi distacchi guadagnati, il Real Madrid non dovette infatti disputare partite decisive ed ottenne, matematicamente, il titolo con cinque gare di anticipo, il 27 aprile, grazie ad un pareggio esterno contro la .\nAlle spalle della capolista si era nel frattempo venuta a formare una situazione di classifica molto equilibrata che vide numerose squadre (tra cui i campioni uscenti del e i campioni del mondo dell') coinvolte sia nella lotta per non retrocedere, sia nella bagarre per un posto in \"zona UEFA\". In questo contesto Barcellona e Real Sociedad risulteranno matematicamente salve tra la terz'ultima e la penultima giornata assicurandosi, all'ultimo turno, l'accesso alla terza competizione europea assieme ad un gi\u00e0 qualificato con una gara di anticipo. L'ultima giornata vide in programma uno scontro diretto per la salvezza tra e : prevalendo per 3-1 gli isolani condanneranno i galiziani alla discesa in Segunda Divisi\u00f3n, assieme a un da tempo fuori dai giochi e a un tradito dai risultati negativi negli scontri diretti con le avversarie.\nClassifica finale.\nLegenda:\nRegolamento:"}
{"id": "1162335", "revid": "287204", "url": "https://it.wikipedia.org/wiki?curid=1162335", "title": "Primera Divisi\u00f3n 1975-1976 (Spagna)", "text": "La Primera Divisi\u00f3n 1975-1976 \u00e8 stata la 45\u00aa edizione della massima serie del campionato spagnolo di calcio, disputato tra il 6 settembre 1975 e il 16 maggio 1976 e concluso con la vittoria del , al suo diciassettesimo titolo, il secondo consecutivo.\nCapocannoniere del torneo \u00e8 stato Quini () con 18 reti.\nClassifica finale.\nLegenda:\nRegolamento:"}
{"id": "1162337", "revid": "7336", "url": "https://it.wikipedia.org/wiki?curid=1162337", "title": "Summit di Rio", "text": ""}
{"id": "1162338", "revid": "181699", "url": "https://it.wikipedia.org/wiki?curid=1162338", "title": "Costituzione della Lettonia", "text": "La Costituzione della Lettonia (in lettone: \"Latvijas Republikas Satversme\") \u00e8 la legge fondamentale della Repubblica della Lettonia. \u00c8 stata adottata, come essa stessa afferma, dal popolo della Lettonia all'interno dell'Assemblea Costituente liberamente eletta, il 15 febbraio 1922 ed \u00e8 entrata in vigore il 7 novembre 1922. La costituzione della Lettonia \u00e8 ancora la pi\u00f9 vecchia costituzione dell'Europa Orientale in vigore e la sesta pi\u00f9 vecchia costituzione repubblicana di funzionamento nel mondo.\nEtimologia.\nIn lingua lettone, \"satversme\" \u00e8 sinonimo di Costituzione (\"konstit\u016bcija\"). Il termine fu coniato da Atis Kronvalds, uno dei leader del nazionalismo romantico lettone del XIX secolo. Questo movimento cercava di promuovere la cultura lettone dopo secoli di influenze dei tedeschi del Baltico, ed incoraggiare l'utilizzo della lingua lettone. Kronvalds e altri uomini introdussero diversi nuovi termini, da utilizzare nella comune lingua quotidiana. Deriv\u00f2 il termine \"satversme\" da \"-tver-\" (\"mantenere\"), combinandolo con il prefisso \"sa-\", che indica qualcosa di duraturo e forte; il suffisso \"-sm-\" e il genere grammaticale femminile illustrano come la Costituzione debba riuscire a convivere insieme alle altre leggi.\nStoria.\nLa Costituzione fu scritta dall'Assemblea Costituzionale della Lettonia (\"Satversmes sapulce\"), che consisteva di 150 membri eletti a suffragio universale. La bozza iniziale fu elaborata da un comitato costituzionale (\"Satversmes komisija\") e contava due parti; era influenzata dalle idee della Costituzione di Weimar e della Costituzione della Confederazione Svizzera. La prima parte regolava le istituzioni dello Stato, mentre la seconda poneva le basi per i diritti e i doveri dei cittadini. Il comitato present\u00f2 l'opera il 20 settembre 1921; la prima parte della Costituzione fu approvata il 15 febbraio 1922, mentre la seconda parte fu bocciata il 5 aprile 1922. Il 20 giugno dello stesso anno fu approvata una legge che ordinava l'entrata in vigore della Costituzione il 7 novembre 1922 entro mezzogiorno. Il 15 maggio 1934, ebbe luogo un colpo di Stato condotto da K\u0101rlis Ulmanis; il conseguente governo di Ulmanis approv\u00f2 una dichiarazione che assegn\u00f2 le funzioni del Parlamento al Consiglio dei ministri, finch\u00e9 non fosse approvata una nuova costituzione, il che non avvenne mai. Durante l'occupazione nella seconda guerra mondiale fu istituito un governo sovietico, e fu eletto un Parlamento chiamato \"Saeima del Popolo della Lettonia\". La legalit\u00e0 di questo Parlamento e le sue decisioni sono oggetto di dispute \u2013 la propaganda sovietica ritenne che la costituzione fosse stata annullata con il colpo di Stato di Ulmanis, cos\u00ec il Saeima popolare non pot\u00e9 mai annullarla. I giuristi lettoni osservano comunque che la costituzione era allora in vigore, poich\u00e9 la dichiarazione di Ulmanis in realt\u00e0 non cancellava alcuna parte della Costituzione approvata, ma assegnava solo le funzioni del Saeima al governo; inoltre, il Saeima del Popolo fu eletto secondo la costituzione, mai riconosciuta dal popolo lettone, della RSSF Russa e non secondo quella della Lettonia, pertanto non avrebbe avuto il diritto di legiferare. Inoltre, avendo dichiarato l'accesso all'Unione Sovietica, si and\u00f2 contro il primo articolo del Satversme. Dopo aver dichiarato l'unione con l'URSS, il Saeima del Popolo approv\u00f2 una Costituzione della RSS Lettone sulla base della Costituzione sovietica del 1936; questa costituzione fu adottata un mese dopo, il 25 agosto 1940. Il 18 aprile 1978 il governo della repubblica socialista sovietica lituana adott\u00f2 una nuova costituzione. Il 4 maggio 1990 il Consiglio Supremo della RSS Lettone dichiar\u00f2 la Lettonia indipendente, ed adott\u00f2 gli articoli 1, 2, 3 e 6 della costituzione del 1922. Il resto della costituzione rimase in sospeso finch\u00e9 non fu rivista per adattarla alla nuova realt\u00e0, pertanto la costituzione fu pienamente riportata in vigore dal quinto Saeima il 6 luglio 1993 secondo l'articolo 14 della legge \"Sull'organizzazione dell'opera del Consiglio Supremo della Repubblica della Lettonia\".\nCaratteri generali.\nLa Costituzione della Lettonia \u00e8 una costituzione codificata ed attualmente consiste di 116 articoli organizzati in otto capitoli:\nGli articoli 1, 2, 3 e 6, che stabiliscono la base legale del sistema politico, furono i primi ad essere adottati dopo l'indipendenza del 1991. Questi articoli, insieme al 77, sono spesso citati come i pi\u00f9 importanti dell'intera costituzione:\n1. \"La Lettonia \u00e8 una repubblica democratica indipendente.\"\n2. \"Il potere sovrano dello Stato della Lettonia \u00e8 rivestito dal popolo della Lettonia.\"\n3. \"Il territorio dello Stato della Lettonia, all'interno dei confini stabiliti dagli accordi internazionali, consiste di Vidzeme, Latgale, Kurzeme e Zemgale.\"\n6. \"Il Saeima deve essere eletto con elezioni a suffragio universale, diretto ed egalitario, con scrutinio segreto e con rappresentanza proporzionale.\"\n77. \"Se il Saeima emenda il primo, il secondo, il terzo, il quarto, il sesto o il settantasettesimo articolo della Costituzione, tali emendamenti, prima dell'entrata in vigore, devono essere sottoposti a referendum nazionale.\"\nEmendamenti.\nLe direttive per gli emendamenti sono discusse negli articoli 76-79 della costituzione; le modifiche agli articoli della costituzione possono essere fatte, nella maggior parte dei casi, dal Saeima, tranne gli articoli 1, 2, 3, 4, 6, 77, che richiedono il ricorso a un referendum popolare.\nDurante il periodo interbellico gli emendamenti furono rari \u2013 fu effettuato un solo emendamento e ne fu approvato un altro che per\u00f2 non entr\u00f2 mai in vigore, a causa del colpo di Stato. A partire dal restauro dell'indipendenza del 1991, sono state apportate otto modifiche: nel 1994 fu abbassata l'et\u00e0 necessaria per votare da 21 a 18 anni; nel 1996 fu stabilita la Corte Costituzionale; nel 1997 vennero modificati gli articoli che regolano le elezioni e le funzioni del Saeima, del presidente e del governo. Nel 1998, dopo aver aggiunto l'ottavo capitolo (diritti fondamentali degli uomini) alla costituzione, fu garantito status di lingua ufficiale alla lingua lettone, fu modificata la regola per l'indizione di un referendum per modificare gli articoli 4 e 77 e fu totalmente cambiato l'articolo 82; oggi quest'ultimo definisce i tipi di tribunali in Lettonia. Nel 2002 sono state introdotte norme affinch\u00e9 i membri del Saeima debbano promettere solennemente fedelt\u00e0 alla nazione per ottenere il mandato.\nLo status ufficiale di lingua nazionale al lettone \u00e8 stato ulteriormente assicurato rendendola l'unica lingua utilizzata negli uffici statali e nelle strutture municipali. Nel 2003 furono approvati diversi emendamenti affinch\u00e9 la Lettonia potesse aderire all'Unione europea. Nel 2004 furono approvati altri diritti del presidente e dei cittadini e nel 2006 fu aggiunto un emendamento che definisce il matrimonio come unione dell'uomo e della donna. Nel 2007 \u00e8 stato emendato l'articolo 40 e l'81 \u00e8 stato abolito.\nIl 19 giugno 2014 la premessa \u00e8 stata emendata. La premessa inizialmente ha presentato del 2013 da un giudice del tribunale europeo Egils Levits per descrivere tutti i valori di base della Repubblica Lettone."}
{"id": "1162339", "revid": "287204", "url": "https://it.wikipedia.org/wiki?curid=1162339", "title": "Primera Divisi\u00f3n 1976-1977 (Spagna)", "text": "La Primera Divisi\u00f3n 1976-1977 \u00e8 stata la 46\u00aa edizione della massima serie del campionato spagnolo di calcio, disputato tra il 4 settembre 1976 e il 22 maggio 1977 e concluso con la vittoria del , al suo ottavo titolo.\nCapocannoniere del torneo \u00e8 stato Mario Kempes () con 24 reti.\nStagione.\nRitorno alla vittoria da parte dell', che dopo quattro anni e grazie al nuovo corso di Luis Aragon\u00e9s, seppe riproporsi come contendente al titolo nazionale dando battaglia al , unica pretendente alla vittoria finale rimasta in corsa.\nIl torneo vide inizialmente formarsi un gruppo di tre squadre in testa da cui usc\u00ec, alla quarta giornata, il . I \"Xotos\" furono ripresi dal gruppo alla sesta giornata: successivamente l'Atl\u00e9tico Madrid prese il comando della classifica dando vita al duello con il Barcellona, che raggiunse dopo due giornate la vetta per poi passare il comando alla quattordicesima. I \"blaugrana\" conclusero il girone di andata con due punti di vantaggio sui \"colchoneros\", ma furono definitivamente sorpassati alla ventunesima. Di l\u00ec in poi l'Atl\u00e9tico Madrid rimase in vetta fino al termine del campionato, assicurandosi l'ottavo titolo con una giornata di anticipo.\nClamorosa esclusa dalla \"zona UEFA\", fu il , che alla fine del torneo ottenne un deludente nono posto, a vantaggio dell' e del , in Europa con il Barcellona. A fondo classifica retrocessero invece un in crisi e il , fattosi sorpassare all'ultima giornata dal : queste due squadre accompagnarono in Segunda Divisi\u00f3n il , gi\u00e0 retrocesso da alcune giornate.\nClassifica finale.\nLegenda:\nRegolamento:\nSquadra campione.\nRiserve"}
{"id": "1162340", "revid": "287204", "url": "https://it.wikipedia.org/wiki?curid=1162340", "title": "Vincenzo Manfredini", "text": "Biografia.\nStudi\u00f2 musica con il padre, quindi con Giacomo Antonio Perti (1661-1756) a Bologna e Gian Andrea Fioroni (1716-1778) a Milano. Fine 1757 inizio 1758 accompagn\u00f2 il fratello Giuseppe a Mosca con la \"troupe\" di Giovanni Battista Locatelli. A San Pietroburgo divenne maestro di cappella di Pyotr Fyodorovitch, che, divenuto zar nel 1762 con il nome di Pietro III, lo nomin\u00f2 maestro della compagnia di opera italiana di corte. Confermato temporaneamente in questo posto da Caterina II, compose opere e lavori d'occasione, ma, con l'arrivo di Baldassare Galuppi nel 1765, venne relegato a comporre balletti rappresentati negli intermezzi delle opere del rivale e a svolgere l'incarico di insegnante di clavicembalo per l'erede al trono Pavel Petrovich.\nNel 1769 fece ritorno a Bologna, intestatario di una pensione. Compose una \"Armida\" sul famoso libretto di Jacopo Durandi, che fu rappresentata in prima in maggio 1770 nel Nuovo Pubblico Teatro di Bologna. Poi compose il suo \"Artaserse\", dramma per musica, rappresentato in prima durante il Carnevale di Venezia di gennaio 1772, al Teatro San Benedetto. Dopo queste due tentativi di affermarsi con la musica operistica, Manfredini si dedic\u00f2 soprattutto a scrivere opere teoriche e all'insegnamento, pubblicando ancora per\u00f2 delle sinfonie (1776) e quartetti d'archi (1781).\nQuando Pavel Petrovich sal\u00ec al trono nel 1796 come Paolo I, invit\u00f2 il suo vecchio maestro, che arriv\u00f2 nel settembre 1798, ma non assunse formalmente alcun incarico e mor\u00ec a San Pietroburgo l'anno seguente.\nL'opera teorica di Manfredini \"Regole armoniche, o sieno Precetti ragionati\" (Venezia, 1775) si compone di due parti, un'introduzione agli elementi della composizione e all'accompagnamento alla tastiera. Fu tradotta in russo da Stepan Degtyaryov (1766-5 maggio 1813), compositore, direttore d'orchestra e cantante.\nLe osservazioni di Manfredini sul corretto metodo di insegnamento del canto suscitarono la vigorosa opposizione di un altro teorico musicale dell'epoca, Giovanni Battista Mancini. La seconda edizione delle \"Regole armoniche\" (Venezia, 1797) era riveduta e ampliata con nuove sezioni sul canto e sul contrappunto.\nLavori.\nManfredini compose numerose opere, balletti, cantate, musica sacra (compreso un requiem), sinfonie, concerti, quartetti d\u2019archi e musica da camera:\nUbicazioni delle opere.\n\"(Oltre le ubicazioni gi\u00e0 indicate tra parentesi qui sopra.)\""}
{"id": "1162344", "revid": "287204", "url": "https://it.wikipedia.org/wiki?curid=1162344", "title": "Primera Divisi\u00f3n 1977-1978 (Spagna)", "text": "La Primera Divisi\u00f3n 1977-1978 \u00e8 stata la 47\u00aa edizione della massima serie del campionato spagnolo di calcio, disputato tra il 3 settembre 1977 e il 7 maggio 1978 e concluso con la vittoria del , al suo diciottesimo titolo.\nCapocannoniere del torneo \u00e8 stato Mario Kempes () con 28 reti.\nClassifica finale.\nLegenda:\nRegolamento:"}
{"id": "1162345", "revid": "767487", "url": "https://it.wikipedia.org/wiki?curid=1162345", "title": "Megalapteryx didinus", "text": "Il Megalapteryx didinus o moa degli altipiani era un uccello non volatore estinto, endemico della Nuova Zelanda.\nDescrizione.\nIl moa degli altipiani erano, con un'altezza di circa 1,30 m ed un peso di circa 25 kg (all'incirca la taglia di un nand\u00f9), una delle specie di moa pi\u00f9 piccole.\nAmbiente e stile di vita.\nIl moa degli altipiani abitava le regioni fredde d\u00b4alta quota dell'Isola del Sud. Trovandosi nella zona di vegetazione subalpina, si cibava di arbusti e di varie erbe montane.\nEstinzione.\n\u00c8 stata l'ultima specie di moa a estinguersi, pi\u00f9 o meno attorno al 1500; tuttavia, considerando l'habitat remoto di\nquesti animali, alcuni esemplari sarebbero potuti sopravvivere nelle aree pi\u00f9 selvagge fino al XIX secolo.\nDi questa specie sono stati ritrovati numerosi resti con i tessuti molli (muscoli, pelle, ecc.) e le piume ancora intatti e ben conservati, oltre che un uovo dall'inusuale colore verde oliva; tuttavia, si ritiene che il colore delle uova variasse da individuo a individuo.\nEsistono molti esemplari ben conservati esposti in molti musei.\nIl Tipo nomenclaturale \"A16\", che si trova nel British Museum, fu scoperto nel 1876 a Queenstown.\nUna zampa con molto tessuto muscolare, pelle e piume scoperta a Old Man Range (\"C.68.2\") si trova nel Otago Museum.\nUno scheletro che presenta ancora tessuto sul collo e sulla testa ritrovato nei pressi di Cromwell ed esposto a (\"NMNZ S400\").\nUna zampa con alcuni muscoli e tendini trovata il 7 gennaio 1987 a Mount Owen si trova esposta a (\"NMNZ S23080\") e viene datata attorno ai 3300-3400 anni.\nI frammenti di un uovo esposti al Canterbury Museum \"NZ 1725\" e scoperti nel 1971 a Rakaia River sono riconducibili a questa specie. La datazione al radiocarbonio fa risalire l'uovo al 1300-1400. La cosa strana \u00e8 che l'uovo presenta una colorazione verde oliva scuro; questo significa che la colorazione tra le uova di \"Megalapteryx didinus\" variava."}
{"id": "1162348", "revid": "7336", "url": "https://it.wikipedia.org/wiki?curid=1162348", "title": "Vipere da elicotteri", "text": ""}
{"id": "1162349", "revid": "287204", "url": "https://it.wikipedia.org/wiki?curid=1162349", "title": "Primera Divisi\u00f3n 1978-1979 (Spagna)", "text": "La Primera Divisi\u00f3n 1978-1979 \u00e8 stata la 48\u00aa edizione della massima serie del campionato spagnolo di calcio, disputato tra il 2 settembre 1978 e il 3 giugno 1979 e concluso con la vittoria del , al suo diciannovesimo titolo, il secondo consecutivo.\nCapocannoniere del torneo \u00e8 stato Hans Krankl () con 29 reti.\nClassifica finale.\nLegenda:\nRegolamento:"}
{"id": "1162352", "revid": "122315", "url": "https://it.wikipedia.org/wiki?curid=1162352", "title": "Megalapteryx", "text": ""}
{"id": "1162353", "revid": "6923", "url": "https://it.wikipedia.org/wiki?curid=1162353", "title": "RealMedia", "text": "RealMedia \u00e8 un formato contenitore proprietario, creato dalla RealNetworks. La sua estensione \u00e8 \".rm\". \u00c8 in grado di contenere vari tipi di audio e video ma viene spesso utilizzato per congiungere un formato video RealVideo ed un formato audio RealAudio ed \u00e8 popolare per gli streaming via Internet.\nSpesso questi streaming hanno una bit rate costante."}
{"id": "1162357", "revid": "767487", "url": "https://it.wikipedia.org/wiki?curid=1162357", "title": "Bothriolepis", "text": "Il botriolepide (gen. Bothriolepis) \u00e8 un vertebrato estinto, appartenente alla classe dei placodermi, vissuto nel Devoniano superiore (circa 370 milioni di anni fa), molto comune nei giacimenti fossili di tutti i continenti.\nUn incrocio tra un crostaceo e un pesce.\nIl corpo di questo antico \"pesce\" era diviso in due parti ben distinte, una anteriore pesantemente corazzata e una posteriore nuda, priva di rivestimenti. Lungo al massimo trenta centimetri, il botriolepide doveva assomigliare a un bizzarro incrocio tra un crostaceo e un pesce. Il botriolepide era un tipico rappresentante degli antiarchi, i placodermi pi\u00f9 pesantemente corazzati, che frequentavano i fondali alla ricerca di particelle di cibo e avevano generalmente un corpo abbastanza piatto.\n\"Zampe\" per spostarsi sul fondo.\nIl botriolepide, tipico delle acque dolci, possedeva uno scudo cefalico breve e articolato con quello del coro, mentre le pinne pettorali erano anch'esse formate da strutture corazzate, simili a spine mobili. Queste spine non erano utilizzate per il nuoto, ma erano connesse al tronco tramite una complessa articolazione. Un'altra articolazione intermedia doveva permetter a queste spine di piegarsi, forse per spostare il pesante corpo corazzato lungo il fondale dei fiumi e dei laghi. Un altro elemento che indica una probabile vita sul fondo \u00e8 data dalla coda, diretta verso l'alto, che produceva una spinta tale da permettere uno spostamento del capo verso il basso per cercare il cibo nel fango.\nCinquanta specie.\nDi questo animale sono noti moltissimi resti fossili, di varie forme e dimensioni, ascritti a una cinquantina di specie, molte delle quali ben conosciute. La pi\u00f9 famosa di queste \u00e8 Bothriolepis canadensis. Altri animali appartenenti alla stessa famiglia (Bothriolepididae) sono \"Monarolepis\", \"Vietnamaspis\" e \"Grossilepis\". Altri antiarchi ben conosciuti ma pi\u00f9 primitivi sono \"Pterichthyodes\" e \"Asterolepis\"."}
{"id": "1162358", "revid": "22356", "url": "https://it.wikipedia.org/wiki?curid=1162358", "title": "Continenti", "text": ""}
{"id": "1162363", "revid": "138365", "url": "https://it.wikipedia.org/wiki?curid=1162363", "title": "Le colt cantarono la morte... e fu tempo di massacro", "text": ""}
{"id": "1162364", "revid": "100623", "url": "https://it.wikipedia.org/wiki?curid=1162364", "title": "Delfinidi", "text": ""}
{"id": "1162365", "revid": "122246", "url": "https://it.wikipedia.org/wiki?curid=1162365", "title": "Basilica di Paestum (tempio greco)", "text": "La Basilica (detta anche tempio di Hera) si trova nel sito archeologico di Poseidonia, citt\u00e0 della Magna Grecia ribattezzata dai Romani \"Paestum\". \u00c8 ubicato nel santuario meridionale della citt\u00e0, dove si erge, parallelamente e pressoch\u00e9 allineato sul lato orientale, a breve distanza dal posteriore tempio di Nettuno. \nSebbene siano andate completamente distrutte le parti superiori della trabeazione, nonch\u00e9 le strutture murarie del naos (la cella) ed ampissime porzioni della pavimentazione, lo stato di conservazione \u00e8 da considerarsi eccellente. La Basilica di Paestum \u00e8 infatti l'unico tempio greco di epoca arcaica in cui la peristasi, qui composta da 50 colonne, \u00e8 conservata integralmente.\nStoria.\nIl tempio fu edificato a partire dalla met\u00e0 del VI secolo a.C., ma la sua costruzione dovette terminare solamente nell'ultimo decennio. Come lasciano ipotizzare i materiali votivi con dedica alla dea ritrovati nei suoi dintorni, il tempio era probabilmente dedicato ad Era, sposa di Zeus e principale divinit\u00e0 venerata a Poseidonia, l'importanza della quale \u00e8 attestata dall'Heraion alla foce del Sele, il grande santuario extraurbano interamente dedicato alla dea, la cui costruzione fu avviata simultaneamente alla fondazione della citt\u00e0.\nLa denominazione \"Basilica\", con la quale il tempio \u00e8 pi\u00f9 noto, gli venne attribuita nella seconda met\u00e0 del XVIII secolo, quando la cultura architettonica neoclassica cominci\u00f2 ad interessarsi a Paestum. La totale sparizione dei timpani e di gran parte della trabeazione, assieme all'anomalo numero dispari delle colonne sulla fronte, rese incerta l'identificazione funzionale, come tempio, dell'edificio; questo, interpretato come \"porticato\" oppure come \"ginnasio o collegio\", venne chiamato basilica, nel significato, proprio del termine romano, di struttura porticata adibita a sede di tribunale ed alle assemblee dei cittadini.\nStruttura planimetrica.\n\u00c8 un tempio periptero ennastilo (cio\u00e8 con nove colonne sulla facciata e sul retro) con diciotto colonne sui lati lunghi. ll rettangolo dello stilobate misura 24,50 x 54,24 m. L'edificio \u00e8 orientato verso est come il vicino tempio di Nettuno, assieme al quale determina il grandioso aspetto monumentale del santuario meridionale di Poseidonia. Un grande altare, riportato alla luce durante gli scavi condotti da Vittorio Spinazzola agli inizi del secolo scorso, fronteggia ad est il tempio, a 29,50 m di distanza, in posizione perfettamente parallela alla fronte templare e simmetrica rispetto all'asse dell'antistante edificio.\nIl semplice rapporto proporzionale 1:2 si esprime dunque non nelle dimensioni lineari del rettangolo del tempio ma nel numero delle colonne (9 x 18). Queste sono intervallate da interassi di misura differente tra le fronti (interasse di ca. 2,86 m) e i fianchi (interasse di ca. 3,10 m). Dall'assenza di contrazione degli interassi angolari per la soluzione del conflitto angolare si deduce che le metope angolari erano allungate rispetto a quelle \"normali\".\nLa Basilica ha la particolarit\u00e0 di avere un numero dispari (9) di colonne sulla fronte, come conseguenza della disposizione, lungo l'asse dell'edificio, di un unico colonnato centrale all'interno della cella. La presenza di un colonnato interno in posizione assiale, certamente in funzione di supporto del colmo centrale della copertura a doppio spiovente, rappresenta un sicuro indicatore architettonico dell'arcaicit\u00e0 del tempio. Tale soluzione planimetrica fu poi rifiutata dall'architettura greca del periodo classico (e da ogni stile classicista, nei vari secoli successivi), perch\u00e9 impediva l'accesso e la vista assiale verso il \"naos\", negando un rapporto diretto con la sacralit\u00e0 del tempio.\nSpazi interni.\nLa cella (\"naos\"), profonda 9 interassi, era preceduta da un pronao, di 2 interassi di profondit\u00e0, con tre colonne disposte tra due ante, dalle quali si originano i muri che la chiudevano lungo i lati. Coerentemente con la disposizione di una colonna esterna centrale in posizione assiale, la cella \u00e8 bipartita da un colonnato interno centrale, formato da 7 colonne, di cui sono conservate le prime tre. \nDietro la cella \u00e8 ricavato l\"'adyton\", un ambiente chiuso e anch'esso profondo 2 interassi, introdotto in sostituzione dell'opistodomo (il corrispondente simmetrico del pronao sul retro) al termine di ripensamenti progettuali in corso d'opera, rilevati grazie ad indagini sulle fondazioni; queste hanno permesso di accertare tre fasi di progettazione, a conclusione delle quali, oltre alla sostituzione dell'opistodomo con un adyton, il colonnato centrale della cella venne ridotto da otto a sette elementi; \u00e8 ipotizzabile che la motivazione di questi ripensamenti progettuali risieda in sopraggiunte modifiche alle pratiche di culto, che implicarono l'introduzione di rituali con processioni richiedenti una nuova configurazione degli spazi interni. Il vano dell'adyton, caratteristico dei templi greco-occidentali (Magna Grecia e Sicilia) nel periodo arcaico, era accessibile, attraverso porte che lo collegavano al naos, solo agli addetti al culto. Esso era probabilmente la sede del tesoro del tempio e del simulacro della divinit\u00e0.\nLe colonne. Stile e decorazioni.\nLe colonne sono di tipo dorico, e sono alte ca. 6,48 m, hanno un fusto percorso dalle canoniche 20 scanalature e fortemente rastremato, con un diametro inferiore di ca. 1,45 m ed uno superiore di ca. 0,98 m. L'aspetto delle colonne \u00e8 determinato innanzitutto dal caratteristico rigonfiamento nella zona mediana dovuto ad un'entasi assai evidente, con una \"freccia\" di ca. 4,8 cm. L'echino del capitello, come si addice a colonnati di et\u00e0 arcaica, \u00e8 molto schiacciato ed espanso, e l'abaco molto largo.\nLo stile dorico in cui sono realizzate le colonne della Basilica presenta potenti tendenze decorative, che lo ricollegano a quello diffuso, in epoca arcaica, in altre colonie di fondazione achea; si tratta di uno stile che, sottoposto ad una razionalizzazione formale, ispirer\u00e0 anche la realizzazione del successivo tempio di Athena, e di cui il tempio di Nettuno, costruito in uno stile dorico oramai \"canonico\", segner\u00e0 a Poseidonia il definito abbandono.\nTre sono i fenomeni decorativi che interessano la Basilica. (1) I collarini di ciascuna colonna sono decorati con foglie baccellate di numero variabile.(2) Su alcune colonne della fronte occidentale le decorazioni interessano addirittura la parte inferiore dell'echino, immediatamente al di sopra degli anuli, sulla quale \u00e8 scolpita in rilievo una fascia decorativa floreale differente in ciascuna colonna; tra queste spicca, per lo stato di conservazione e la sua bellezza, la decorazione realizzata sul capitello della colonna in posizione centrale, composta da un'alternanza di rosette e fiori di loto. (3) Questo stile decorativo raggiunge il suo culmine con l'ornamento floreale a rilievo (sequenze di fiori di loto e palmette), di cui non esistono altri esempi, che percorre l'intero corpo dell'echino delle sei colonne con capitello in arenaria disposte all'interno (le tre del pronaos e le prime due del colonnato centrale assiale) e all'angolo sud-est della peristasi; vivaci policromie, di cui rimangono tracce (rosso e blu), rivestivano queste decorazioni floreali.\nTrabeazione e tetto.\nDella trabeazione rimangono gli architravi e pochi altri elementi, che per\u00f2, assieme ad importanti resti della copertura fittile del tetto, ne hanno consentito una ricostruzione quasi completa.\nL'ordine delle strutture superiori del tempio, al di sopra degli architravi, si discosta profondamente da quello dorico \"canonico\" ed \u00e8 da ricollegare alla tradizione architettonica seguita nelle colonie achee durante il periodo arcaico. Invece del sistema di taenia e regulae sovrastante gli architravi, gli architetti della Basilica disposero una modanatura realizzata in arenaria, della quale rimangono ancora elementi. Questa struttura fungeva da base per il fregio, che nell'ordine dorico \"canonico\" \u00e8 invece direttamente collegato al sottostante colonnato. Grazie alle tracce di posizionamento presenti ed al loro andamento \u00e8 stato infatti possibile arguire l'esistenza di un fregio dorico, costituito dall'usuale alternanza di triglifi, coordinati con gli assi delle colonne ed i centri degli architravi, e metope; \u00e8 possibile che queste ultime, come quelle provenienti dall'Heraion di Foce Sele, fossero scolpite.\nL'alzato era privo di un geison orizzontale. Il suo coronamento non era in pietra ma composto da un rivestimento in terracotta policroma, con finte grondaie a testa di leone, delle quali riemersero numerosi frammenti (alcuni esposti al Museo Archeologico Nazionale di Paestum) durante gli scavi del 1912. I bordi della copertura terminavano con antefisse che, come \u00e8 stato possibile comprendere grazie ai ritrovamenti, alternavano la forma di palmetta a quella di fiore di loto."}
{"id": "1162366", "revid": "18323", "url": "https://it.wikipedia.org/wiki?curid=1162366", "title": "Alte Nationalgalerie", "text": "La Alte Nationalgalerie (letteralmente: \u00abvecchia galleria nazionale\u00bb, in contrapposizione alla \"Neue Nationalgalerie\" \u2013 \u00abnuova galleria nazionale\u00bb) \u00e8 un museo di Berlino che raccoglie opere d'arte del XIX secolo.\nArchitettura.\nL'edificio fu costruito fra il 1866 e il 1876 su progetto di Friedrich August St\u00fcler, che si bas\u00f2 sugli schizzi fatti da Federico Guglielmo IV. L'edificio poggia su di un alto basamento ed \u00e8 raggiungibile tramite una doppia scalinata, sulla cui sommit\u00e0 vi \u00e8 una statua equestre di Federico Guglielmo IV, opera dell'artista berlinese Alexander Calandrelli. La facciata dell'edificio \u00e8 preceduta da una fila di colonne, sul timpano vi \u00e8 la raffigurazione della Germania come patrona delle arti, mentre in cima all'edificio si trova una scultura rappresentante l'arte. Sul frontone vi \u00e8 poi un'iscrizione: \"Der Deutschen Kunst\" (All'arte tedesca).\nCollezione.\nOriginariamente il museo doveva ospitare la collezione di arte esposta all'Akademie der K\u00fcnste. Dopo la seconda guerra mondiale, la collezione fu dispersa e in parte venne recuperata ed esposta alla Neue Nationalgalerie, costruita proprio a questo scopo. Per questa ragione il museo venne ribattezzato \"Alte\", ovvero antica. Successivamente alla riunificazione, la collezione venne ricomposta; comprende opere di Arnold B\u00f6cklin, Adolph von Menzel e Max Liebermann. Oltre a tali artisti sono esposte opere degli impressionisti francesi, tra le quali l'estate di Renoir. In due nuove sale sono esposte opere del Romanticismo tedesco, di Karl Friedrich Schinkel, Karl Blechen e Caspar David Friedrich, precedentemente esposte allo Schloss Charlottenburg. Oltre alla collezione pittorica, sono esposte sculture di Christian Daniel Rauch, Reinhold Begas e Johann Gottfried Schadow."}
{"id": "1162368", "revid": "100623", "url": "https://it.wikipedia.org/wiki?curid=1162368", "title": "Phocaena phocaena", "text": ""}
{"id": "1162371", "revid": "100623", "url": "https://it.wikipedia.org/wiki?curid=1162371", "title": "Phocanoides dalli", "text": ""}
{"id": "1162374", "revid": "100623", "url": "https://it.wikipedia.org/wiki?curid=1162374", "title": "Cephalorhynchus commerssonii", "text": ""}
{"id": "1162382", "revid": "1573940", "url": "https://it.wikipedia.org/wiki?curid=1162382", "title": "Anomalopteryx didiformis", "text": "Il moa di boscaglia (\"Anomalopteryx didiformis\") \u00e8 una specie estinta di uccello.\nMisurava circa un metro e mezzo d'altezza e pesava una trentina di kg; colonizzava la maggior parte dell'Isola del Nord e piccole parti dell'Isola del Sud settentrionale, in Nuova Zelanda.\nNel 1980 fu trovato uno scheletro di questo animale parzialmente articolato, con molti tessuti molli conservati grazie ad un processo di mummificazione naturale."}
{"id": "1162384", "revid": "122315", "url": "https://it.wikipedia.org/wiki?curid=1162384", "title": "Anomalopteryx", "text": ""}
{"id": "1162385", "revid": "767487", "url": "https://it.wikipedia.org/wiki?curid=1162385", "title": "Anchorman - La leggenda di Ron Burgundy", "text": "Anchorman - La leggenda di Ron Burgundy (\"Anchorman: The Legend of Ron Burgundy\") \u00e8 un film del 2004 diretto da Adam McKay.\nTrama.\nRon Burgundy \u00e8 un famoso anchorman che fa parte del gruppo di reporter di \"Channel Four\", a San Diego; nella sua carriera ha vinto ben cinque Emmy Award. Molto amato dalle donne, montato, spocchioso e serio come non mai, rimane affascinato dalla nuova collega, Veronica Corningstone, pronta a tutto pur di soffiargli il posto.\nCamei.\nIl film vanta alcuni cameo, di Danny Trejo, Tim Robbins, dello stesso regista Adam McKay e di membri del Frat Pack come Ben Stiller, Jack Black, Luke Wilson e Vince Vaughn.\nCitazioni e riferimenti.\nNel commento al film, il regista McKay chiede insistemente all'attore Will Ferrell di partecipare a un progetto intitolato \"Eskimo in New York\", ma l'attore infine declina l'offerta spiegando che secondo lui il risultato finale non sarebbe di buona qualit\u00e0. Si tratta di un riferimento ad \"Atuk\", un film mai girato tratto dal romanzo satirico \"L'incomparabile Atuk\" di Mordecai Richler, cui \u00e8 legata una leggenda metropolitana riguardo ad una presunta maledizione che colpirebbe chi ha a che fare con la sua realizzazione.\nIl protagonista, in una scena in cui si esibisce in un locale, accenna brevemente ad Aqualung, celebre brano dei Jethro Tull.\nSequel.\nNel 2013 \u00e8 stato realizzato un sequel, intitolato \"Anchorman 2 - Fotti la notizia\"."}
{"id": "1162397", "revid": "33689", "url": "https://it.wikipedia.org/wiki?curid=1162397", "title": "Quinto Pompeio Sosio Falcone", "text": "Biografia.\nFalcone era originario della Sicilia: suo padre, Quinto Pompeo Senecione Sosio Prisco, fu console nel 169, suo nonno era Quinto Pompeo Sosio Prisco (console nel 149), suo bisnonno era Quinto Pompeo Falcone (console suffetto nel 108). \nAssieme alla moglie Sulpicia Agrippina, Falcone ebbe un figlio, Quinto Pompeo Falcone Sosio Prisco, candidato alla questura sotto Caracalla o Eliogabalo.\nNel 193 Falcone fu console. Nello stesso anno fu coinvolto in una cospirazione contro l'imperatore Pertinace, che era assente da Roma, volta a metterlo sul trono (non \u00e8 ben chiaro se a sua insaputa o meno). La cospirazione venne scoperta e Falcone venne dichiarato nemico pubblico dal Senato e condannato a morte, ma Pertinace lo perdon\u00f2."}
{"id": "1162398", "revid": "1543377", "url": "https://it.wikipedia.org/wiki?curid=1162398", "title": "Poggio Civitate", "text": "Poggio Civitate \u00e8 un'area archeologica etrusca, vicino Murlo in provincia di Siena.\nIl sito archeologico \u00e8 oggetto da alcuni anni di una campagna di scavi cui collabora la \"University Of Massachusetts Amherst\".\nAlcuni dei materiali ritrovati si trovano a Murlo, nel Museo Etrusco \"Antiquarium di Poggio Civitate\", posto dal 1988 nell'ex-Palazzo Vescovile.\nI primi ritrovamenti nell'area risalgono agli anni venti ad opera di Dario Neri e Ranuccio Bianchi Bandinelli; una vera e propria campagna di scavi inizia per\u00f2 solo negli anni settanta, a cura di varie universit\u00e0 statunitensi."}
{"id": "1162399", "revid": "124378968", "url": "https://it.wikipedia.org/wiki?curid=1162399", "title": "Formuladeildin", "text": "La Formuladeildin \u00e8 la massima competizione del campionato faroese di calcio. \u00c8 organizzato dalla \"FSF - F\u00f3tb\u00f3ltssamband F\u00f8roya\", la federazione calcistica locale dal 1942, anno in cui vinse il titolo la squadra del K\u00cd Klaksv\u00edk. Soltanto dal 1992 le Isole F\u00e6r \u00d8er partecipano alle competizioni europee. La squadra pi\u00f9 titolata del massimo campionato \u00e8 l'HB T\u00f3rshavn.\nIn base al coefficiente UEFA, nella stagione 2014-2015 \u00e8 il cinquantunesimo campionato pi\u00f9 competitivo d'Europa.\nStoria.\nIl campionato fu fondato nel 1942, sebbene le squadre locali non abbiano avuto il diritto di disputare le coppe europee fino al 1992. Dal 1942 al 1975, il campionato ha avuto il nome di \"Meistaradeildin\" (Campionato dei Campioni). Solo quattro squadre parteciparono alla prima stagione: queste erano il K\u00cd Klaksv\u00edk (fondato nel 1904), il TB Tv\u00f8royri (fondato nel 1892), il B36 T\u00f3rshavn (fondato nel 1936) e l'HB T\u00f3rshavn (fondato anche lui nel 1904). La squadra vincitrice fu il K\u00cd Klaksv\u00edk. Nel 1943 fu creata la 1. deild (il campionato corrispondente alla italiana Serie B), ma all'epoca non c'era il sistema di promozioni e retrocessioni come oggi. Il campionato fu comunque sospeso nel 1944 a causa dell'occupazione \"amichevole\" delle Isole F\u00e6r \u00d8er da parte delle British Army.\nIl campionato comunque riprese nel 1945 e vide aggiungersi in questi anni squadre come MB Mi\u00f0v\u00e1gur, S\u00cd S\u00f8rv\u00e1gur e VB V\u00e1gur. Il S\u00cd S\u00f8rv\u00e1gur esord\u00ec nel 1945 con un secondo posto, arrivando a vincere il campionato nel 1947, ma negli anni successivi la squadra retroceder\u00e0 nelle serie minori, dalle quali ancora non ha fatto ritorno; le altre due invece non hanno mai vissuto stagioni esaltanti nel massimo campionato, ed oggi giocano anche loro nelle serie minori. Nel 1970, il K\u00cd Klaksv\u00edk era la squadra pi\u00f9 titolata delle F\u00e6r \u00d8er con 14 campionati vinti. Il numero di squadre comunque aument\u00f2 a sei nel 1971 con l'aggiunta dell'\u00cdF Fuglafj\u00f8r\u00f0ur e a sette nel 1976 con l'aggiunta della NS\u00cd Runav\u00edk.\nSempre nel 1976 il nome del campionato cambi\u00f2 in \"\"1. deild\" (Prima Divisione), con l'introduzione del sistema delle promozioni e delle retrocessioni. Alla fine della stagione 1976 una squadra sarebbe retrocessa ed un'altra sarebbe stata promossa dalla rinominata \"2.deild\"\" (Seconda Divisione). La prima squadra a retrocedere fu proprio l'ultima arrivata NS\u00cd Runav\u00edk, che non vinse neanche una delle dodici partite disputate.\nFormato.\nLe dieci squadre partecipanti si affrontano tre volte, per un totale di 27 giornate. La squadra campione delle Isole F\u00e6r \u00d8er ottiene il diritto a partecipare alla UEFA Champions League partendo dal primo turno preliminare, mentre le squadre classificate al secondo e terzo posto sono ammesse alla UEFA Europa League partendo dal primo turno preliminare. Le ultime due classificate invece retrocedono direttamente in 1. deild.\nLe squadre.\nSono 26 le squadre ad aver preso parte ai 74 campionati di Formuladeildin dal 1947 al 2021 (in grassetto):\nCompetizioni europee.\nDalla stagione 1992/1993 le Isole F\u00e6r \u00d8er qualificano squadre per le competizioni europee. Fino al 1994 la vincitrice della \"1. deild\" aveva accesso al turno di qualificazione di UEFA Champions League, mentre la vincitrice della Coppa nazionale disputava il turno di qualificazione della Coppa delle Coppe. Per la stagione 1994-95 l'UEFA decise di dirottare in Coppa UEFA anche la vincitrice del titolo nazionale delle federazioni agli ultimi posti nel ranking: le Isole F\u00e6r \u00d8er si ritrovarono con due squadre in Coppa UEFA (successivamente una o due in UEFA, pi\u00f9 una in Intertoto). A partire dal 1997-98, la situazione si stabilizz\u00f2 definitivamente:\nNella stagione 2009/10, a seguito dell'introduzione di un nuovo formato per la UEFA Champions League e della creazione della UEFA Europa League i criteri di accesso alle competizioni continentali sono cambiati:\nUEFA Champions League.\nAd oggi, l'HB T\u00f3rshavn detiene il record tra le squadre faroensi di partecipazione alla UEFA Champions League, con dieci gare disputate. L'unica squadra ad aver superato il primo turno di qualificazione \u00e8 per\u00f2 stata il B36 T\u00f3rshavn, che nel 2006-07 super\u00f2 i maltesi del Birkirkara, per poi risultare sconfitta contro i turchi del Fenerbah\u00e7e. Dalla stagione 2009-10 le squadre delle F\u00e6r \u00d8er accedono direttamente al secondo turno di qualificazione.\nCoppa UEFA.\nSono ben 50 i match disputati da squadre faroensi in Coppa UEFA: 14 di questi sono stati disputati dal G\u00cd G\u00f8ta. Cos\u00ec come per la Champions League, soltanto il B36 T\u00f3rshavn riusc\u00ec nell'impresa di superare il primo turno: avvenne nella stagione 2005-06 quando i faroensi batterono gli islandesi dell'\u00cdBV. Furono poi battuti al secondo turno dai danesi dell'FC Midtjylland (2-1 fuori casa, 2-2 a T\u00f3rshavn).\nUEFA Europa League.\nLa UEFA Europa League \u00e8 la competizione che a partire dalla stagione 2009/10 ha preso il posto della Coppa UEFA.\nCoppa delle Coppe.\nSedici i match disputati da squadre faroensi per l'ormai defunta Coppa delle Coppe. Soltanto l'HB T\u00f3rshavn approd\u00f2 al tabellone principale nella stagione 1993-94.\nCoppa Intertoto.\nA partire dall'edizione che si tenne durante l'estate 1997 l'UEFA decise di modificare la Coppa Intertoto, passando ad un formato che prevedeva tre turni ad eliminazione diretta, eliminando cos\u00ec la prima fase a gironi."}
{"id": "1162405", "revid": "100623", "url": "https://it.wikipedia.org/wiki?curid=1162405", "title": "Delphinus delphi", "text": ""}
{"id": "1162408", "revid": "22356", "url": "https://it.wikipedia.org/wiki?curid=1162408", "title": "Euryapteryx geranoides", "text": "Il moa beccocorto meridionale (Euryapteryx geranoides), anche detto moa tacchino, \u00e8 una delle due specie appartenenti al genere \"Euryapteryx\", assieme al moa beccocorto settentrionale (\"Euryapteryx curtus\")\nQuesta specie era abbastanza comune nel suo areale nell'Isola del Sud, in Nuova Zelanda; come gli altri moa, era un erbivoro che si nutriva di foglie, germogli e frutti.\nTendeva pi\u00f9 degli altri moa a frequentare gli spazi aperti.\nA causa della sua innata confidenza, questo animale fu descritto da uno studioso dell'epoca come \"quattro volte pi\u00f9 grande di un pollo, e dieci volte meno intelligente\"."}
{"id": "1162416", "revid": "729019", "url": "https://it.wikipedia.org/wiki?curid=1162416", "title": "Westmere (hardware)", "text": "Westmere \u00e8 il nome in codice dell'evoluzione dell'architettura x86 di nona generazione (Nehalem) sviluppata da Intel per i propri processori; a differenza della prima generazione che \u00e8 basata sul processo produttivo a 45 nm, Westmere \u00e8 un die-shrink a 32 nm.\nInizialmente era conosciuta con il nome di Nehalem-C, ma all'IDF 2007 di Pechino venne poi annunciato il nuovo nome Westmere. I primi prodotti basati su tale evoluzione sono stati presentati il 7 gennaio 2010 nelle versioni pensate per le fascia economica dei settori desktop e mobile, ma \u00e8 previsto che verranno anche distribuite versioni molto pi\u00f9 potenti per il settore server.\nCaratteristiche tecniche.\nTrattandosi di un \"ridimensionamento\" dell'architettura Nehalem e non di un suo successore, Westmere vede il suo progetto molto simile a quello di quest'ultima, ma introducendo anche qualche piccola novit\u00e0, tra le quali il nuovo processo produttivo a 32 nm \u00e8 un cardine fondamentale.\nIntel non ha ancora reso pubblici dettagli esaurienti sulle modifiche generali all'architettura previste con Westmere, ma considerando il processo produttivo molto avanzato \u00e8 lecito aspettarsi frequenze oltre i 4 GHz e configurazioni multi core fino a 8 core.\nTra le varie innovazioni dell'architettura, oltre al gi\u00e0 citato processo produttivo, si pu\u00f2 citare l'introduzione di un nuovo set di istruzioni SIMD, chiamate AES-NI, grazie alle quali le prestazioni di elaborazioni relative a cifratura e decifratura AES dovrebbero poter raggiungere incrementi anche del 300%. AES viene utilizzato gi\u00e0 dal 2006 sui supporti Blu-ray e HD DVD (lo sviluppo di HD DVD \u00e8 stato poi interrotto agli inizi del 2008) come sistema di protezione contro le copie abusive, e viene decodificato da parte delle schede video delle ultime generazioni di ATI e NVidia.\nProcessori a 6 core anche per i desktop.\nGi\u00e0 a settembre 2008 Intel present\u00f2 il processore Xeon MP (per sistemi multiprocessore) Dunnington che \u00e8 stato il primo prodotto della casa ad essere dotato di 6 core; esso era per\u00f2 un progetto basato sulla seconda versione dell'architettura Intel Core Microarchitecture (precedente a Nehalem), ovvero realizzato mediante il processo produttivo a 45 nm.\nA marzo 2010, Intel ha presentato il suo primo processore a 8 core Beckton, sempre realizzato a 45 nm, ma basato invece sulla successiva architettura Nehalem. Anche in questo caso per\u00f2, si trattava ancora di una CPU dedicata espressamente ai sistemi server multiprocessore, mentre negli altri settori di mercato si avevano solo versioni a 4 core. La particolarit\u00e0 di Westmere \u00e8 anche quella di portare CPU da pi\u00f9 di 4 core, nello specifico da 6 core, anche in altri settori di mercato e in particolare in quello server per sistemi biprocessore e in quello desktop di fascia pi\u00f9 alta.\nLa presentazione di Dunnington dimostr\u00f2 che teoricamente sarebbe stato possibile offrire tali CPU anche per gli altri settori di mercato gi\u00e0 nel corso del 2008, ma il vero problema era rappresentato dal software, che ancora fatica a sfruttare adeguatamente 4 core. Nel settore server, questo \u00e8 un problema gi\u00e0 in gran parte superato dato che le applicazioni destinate a tale segmento del mercato sono espressamente ottimizzate per il calcolo parallelo spinto, ma solo un processore a 6 core nel settore desktop inizia ad avere una qualche utilit\u00e0 reale, senza costare uno sproposito.\nGi\u00e0 nei primi piani iniziali, Intel contava di arrivare a realizzare con Westmere processori a 6 core con 24 MB di cache L3.\nProcessori server fino a 10 core.\nCome successore del primo processore Intel a 8 core, Beckton, Intel ha intenzione di presentare il primo processore a 10 core reso possibile dal nuovo processo produttivo a 32 nm, probabilmente verso la fine del primo trimestre 2011. Tale processore \u00e8 conosciuto come Westmere-EX e grazie all'adozione della tecnologia Hyper-Threading sar\u00e0 in grado di gestire fino a 20 thread in contemporanea. Secondo l'azienda \"10 core sono il rapporto ideale tra prestazioni e tempistiche di arrivo sul mercato\". In futuro comunque, non \u00e8 da escludere anche la possibilit\u00e0 di versioni fino a 12 core.\nLa cache L3 di tale CPU viene chiamata anche \"Last Level Cache\" o LLC, e sar\u00e0 accessibile indistintamente da tutti i 10 core attraverso un BUS ad anello di tipo bi-direzionale in grado di gestire fino a 5 chiamate alla cache parallelamente ad ogni ciclo di clock. Essendo pensato come successore del core Beckton, esso potr\u00e0 essere installato nello stesso socket e il controller di memoria integrato gestir\u00e0 fino a 8 banchi di RAM. Il BUS QuickPath Interconnect (QPI) \u00e8 presenta ancora una volta a 4 canali e sono presenti 2 controller per la memoria, in grado supportare un quantitativo massimo di 2 TB (contro 1 TB della soluzione precedente) di RAM, ottenibili utilizzando 64 moduli da 32 GB ciascuno.\nVerr\u00e0 integrato anche una nuova funzionalit\u00e0, chiamata Directory Assisted Snoopy (DAS) il cui scopo \u00e8 quello di migliorare la latenza di accesso alla memoria.\nProcessori basati su Westmere.\nLa prima CPU a 6 core \u00e8 conosciuta come Gulftown e viene proposta come evoluzione del core Gainestown per il settore dei server biprocessore e fa quindi parte della famiglia Xeon DP, e al Core i7 Bloomfield per il settore desktop di fascia pi\u00f9 alta.\nA questo processore di fascia alta, si sono aggiunti i primi processori dotati di comparto grafico integrato Clarkdale e Arrandale, entrambi dual core, e destinati rispettivamente al settore desktop e mobile. Inizialmente era previsto che i primi processori integranti il comparto grafico fossero basati gi\u00e0 su Nehalem e quindi realizzati a 45 nm (tali core sarebbero stati Havendale e Auburndale) ma agli inizi del 2009 Intel annunci\u00f2 di aver deciso di \"saltare\" tali step evolutivi in favore delle prime versioni a 32 nm gi\u00e0 citate; ufficialmente tale decisione venne presa per pure considerazioni di utilit\u00e0 e non per problemi tecnici relativi alla produzione.\nLa versione a 10 core, Westmere EX dovrebbe arrivare alla fine del primo trimestre 2011.\nConsiderazioni sull'abbinamento \"Processo produttivo/Architettura\" di Intel.\nA partire dall'introduzione dell'architettura Core, successiva alla NetBurst e avvenuta a met\u00e0 2006, Intel ha dichiarato l'intenzione di presentare una nuova architettura ogni due anni, in modo da poter tenere il passo con la famosa Legge di Moore. Per aumentare le prestazioni di una CPU mantenendone sotto controllo anche il consumo energetico \u00e8 necessario non solo ottimizzarne l'architettura, ma anche realizzare i nuovi dispositivi con processi produttivi sempre pi\u00f9 raffinati.\nPer limitare gli imprevisti delle innovazioni tecnologiche necessarie al rinnovamento generazionale dei propri processori, a partire dagli inizi del 2006 Intel ha iniziato a seguire una strategia denominata \"Tick-Tock\": prima viene introdotta una nuova tecnologia produttiva sulla base di un'architettura gi\u00e0 collaudata (la fase \"\"Tick\") e in seguito, quando tale tecnologia \u00e8 in grado di fornire rese elevate, la si adotta per produrre una nuova architettura (la fase \"Tock\").\nI primi esponenti di questa nuova filosofia di progetto, furono i processori Pentium D Presler (che avevano praticamente la stessa architettura dei precedenti Smithfield) con cui venne introdotto il processo produttivo a 65 nm (fase \"Tick\"). Dopo aver collaudato la nuova tecnologia costruttiva con queste CPU, Intel pass\u00f2 alla nuova architettura Core dei Core 2 Duo, prodotta sempre a 65 nm (fase \"Tock\"\").\nIn maniera analoga, tra la fine del 2007 e l'inizio del 2008, Intel present\u00f2 i processori Penryn e Wolfdale che erano in sostanza dei die-shrink del Core 2 Duo, a 45 nm (fase \"Tick\"). A fine 2008, quando anche questo processo produttivo era ormai a punto, arriv\u00f2 l'architettura Nehalem (fase \"Tock\"). La sua evoluzione Westmere \u00e8 stata realizzata a 32 nm a partire dai primi mesi del 2010 (fase \"Tick\"), in modo da collaudare anche questa tecnologia in vista dell'architettura successiva Sandy Bridge, uscita poi nel 2011 (fase \"Tock\"). L'intenzione dichiarata di Intel, molto ambiziosa, era quella di migliorare il rapporto performance/watt del 300% entro la fine del decennio.\nSeguendo il medesimo principio, Sandy Bridge \u00e8 stata poi seguita dal die-shrink a 22 nm Ivy Bridge nel 2012 (fase \"Tick\"), che ha quindi mantenuto la stessa architettura ma ha introdotto un nuovo processo produttivo. Nel 2013 arriver\u00e0 anche la nuova architettura Haswell (fase \"Tock\"), il cui die-shrink a 14 nm prender\u00e0 il nome di Broadwell (fase \"Tick\"); quest'ultimo verr\u00e0 poi seguito negli anni seguenti dall'architettura Skylake (fase \"Tock\") e dalla sua ri-scalatura Ice Lake (fase \"Tick\").\nQuesta metodologia di sviluppo, nelle intenzioni di Intel, minimizza i rischi propri dell'adozione di una nuova tecnologia produttiva con un'architettura a sua volta completamente nuova, consentendo ai progettisti di concentrarsi, ad anni alterni, sulla risoluzione di una sola classe di problemi.\nIl successore.\nNon essendo una vera e propria architettura ma solo un'evoluzione della precedente Nehalem, si pu\u00f2 identificare il successore di Westmere in Sandy Bridge (precedentemente conosciuta come Gesher), prodotta anch'essa a 32 nm e prevista per la fine del 2010, e che sar\u00e0 un'architettura completamente rinnovata che andr\u00e0 a succedere a quella introdotta da Nehalem e continuata da Westmere.\nL'arrivo di Westemere prima, e Sandy Bridge poi, prolungher\u00e0 quindi la vita dell'approccio \"Tick-Tock\" descritto poco sopra per l'innovazione delle CPU Intel."}
{"id": "1162417", "revid": "22475", "url": "https://it.wikipedia.org/wiki?curid=1162417", "title": "Euryapteryx curtus", "text": "Il moa beccocorto settentrionale (\"Euryapteryx curtus\"), anche detto moa costiero, \u00e8 una delle due specie appartenenti al genere \"Euryapteryx\", assieme al moa beccocorto meridionale (\"Euryapteryx geranoides\")\nQuesta specie era abbastanza comune nel suo areale nell'Isola del Nord, in Nuova Zelanda; come gli altri moa, era un erbivoro che si nutriva di foglie, germogli e frutti.\nTendeva pi\u00f9 degli altri moa a frequentare gli spazi aperti.\nA causa della sua innata confidenza, questo animale fu descritto da uno studioso dell'epoca come \"quattro volte pi\u00f9 grande di un pollo, e dieci volte meno intelligente\"."}
{"id": "1162423", "revid": "77358", "url": "https://it.wikipedia.org/wiki?curid=1162423", "title": "Delfinidae", "text": ""}
{"id": "1162425", "revid": "100623", "url": "https://it.wikipedia.org/wiki?curid=1162425", "title": "Orcinus", "text": ""}
{"id": "1162435", "revid": "729019", "url": "https://it.wikipedia.org/wiki?curid=1162435", "title": "Martello (anatomia)", "text": "Il martello \u00e8 un piccolo osso (circa 0,8\u00a0cm) pari e simmetrico contenuto all'interno dell'orecchio medio, il maggiore della catena degli ossicini dell'udito. Trasmette le vibrazioni prodotte dalle onde sonore dalla superficie interna della membrana timpanica all'incudine, con cui si articola. Presenta una testa, un collo, un manico e i processi anteriore e laterale.\nAspetto.\nTesta.\nLa testa del martello \u00e8 la larga estremit\u00e0 superiore dell'osso: di forma ovalare, si articola posteriormente con l'incudine (articolazione incudo-malleolare). Il resto della sua superficie \u00e8 libero. La faccetta articolare \u00e8 leggermente pi\u00f9 stretta al centro, e consiste di una parte superiore pi\u00f9 grande e di una parte inferiore pi\u00f9 piccola, formando un angolo diedro di circa 90\u00b0 l'una rispetto all'altra. Dal lato opposto al restringimento, il margine inferiore della faccetta articolare forma un processo detto \"dente\" o \"sperone\" del martello. Sulla testa si inserisce il legamento malleolare superiore, che si porta al tetto della cavit\u00e0 timpanica.\nCollo.\nIl collo del martello \u00e8 la porzione ristretta dell'osso, posta appena al di sotto della testa. Sotto al collo \u00e8 posta una prominenza da cui si dipartono il manico e i due processi. Ad esso si attacca il legamento malleolare laterale.\nManico.\nIl manico (o manubrio) del martello \u00e8 connesso alla membrana timpanica con il suo margine laterale. Si dirige verso il basso, medialmente e posteriormente ed \u00e8 rastremato presso la sua estremit\u00e0 libera, che curva leggermente in avanti ed \u00e8 appiattita trasversalmente (processo spatoliforme). La sua faccia mediale, presso la sua estremit\u00e0 superiore, presenta una leggera protuberanza, su cui si inserisce il tendine del muscolo tensore del timpano.\nProcesso anteriore.\nIl processo anteriore del martello (4-5mm) \u00e8 un'esile spina ossea, che origina dall'eminenza sotto al collo del martello e si dirige anteriormente verso la fessura petrotimpanica di Glaser, a cui \u00e8 connessa dal legamento malleolare anteriore. Nel feto questo \u00e8 il processo pi\u00f9 lungo del martello ed \u00e8 posto direttamente in continuit\u00e0 con la cartilagine di Meckel.\nProcesso laterale.\nIl processo laterale del martello (1mm) \u00e8 una proiezione ossea di forma leggermente conica, che origina dalla base del manico. Si dirige lateralmente ed \u00e8 attaccata alla porzione superiore della membrana timpanica e, grazie alle pieghe malleolari anteriore e posteriore, alle estremit\u00e0 del solco di Rivino.\nOssificazione.\nEmbriologicamente il martello deriva dal primo arco faringeo, cos\u00ec come il resto delle ossa coinvolte nella masticazione (quali l'osso mascellare e la mandibola). La cartilagine di Meckel derivante da esso, posteriormente, va a formare l'abbozzo che, durante il quarto mese di gestazione verr\u00e0 sostituito da tessuto osseo per ossificazione encondrale. Questo si unir\u00e0 due mesi dopo con quello che sar\u00e0 il processo anteriore dell'osso definitivo, formatosi per ossificazione intramembranosa.\nEvoluzione.\nIl martello \u00e8 presente esclusivamente nei mammiferi ed \u00e8 evoluto da un osso della mascella inferiore presente nei primi amnioti detto osso articolare, che tuttora forma parte della articolazione mandibolare dei rettili e degli uccelli."}
{"id": "1162441", "revid": "465169", "url": "https://it.wikipedia.org/wiki?curid=1162441", "title": "Alligazione", "text": "L'alligazione negli acciai \u00e8 uno dei meccanismi di rafforzamento e consiste nell'aggiunta di elementi (detti \"alliganti\") a reticoli cristallini di ferro, carbonio, argento ecc. Tali elementi tendono a distorcere il reticolo del solvente, ostacolando il moto delle dislocazioni e offrono cos\u00ec una maggiore resistenza al materiale.\nI fattori da cui dipende l'effettivo incremento di resistenza sono l'entit\u00e0 di distorsione del reticolo provocata dal soluto ed il grado di solubilit\u00e0 degli elementi aggiunti; ne consegue che il fattore principale \u00e8 la differenza tra le dimensioni degli atomi del solvente e quelli del soluto."}
{"id": "1162442", "revid": "78273", "url": "https://it.wikipedia.org/wiki?curid=1162442", "title": "Veglioto", "text": ""}
{"id": "1162448", "revid": "1534172", "url": "https://it.wikipedia.org/wiki?curid=1162448", "title": "Difetto sostituzionale", "text": "Un atomo sostituzionale \u00e8 un particolare difetto cristallino, in cui un atomo va a sostituire la posizione di un atomo di un'altra specie chimica in un reticolo cristallino (o struttura amorfa) ad esso estraneo. Un atomo sostituzionale costituisce un difetto puntuale dei reticoli cristallini.\nEsempio.\nUn esempio di materiale con atomi sostituzionali \u00e8 il vetro, in cui gli atomi di silicio (che assieme agli atomi di ossigeno costituiscono la struttura del vetro) possono essere sostituiti da atomi di altri elementi chimici."}
{"id": "1162453", "revid": "1272592", "url": "https://it.wikipedia.org/wiki?curid=1162453", "title": "Miofibrilla", "text": "La miofibrilla \u00e8 il modulo costitutivo filamentoso delle fibrocellule. La miofibrilla consiste in un fascio di miofilamenti di actina e miosina, rispettivamente sottili e spessi, che permettono la contrazione muscolare.\nDescrizione.\nAll'osservazione della miofibrilla attraverso un fascio di luce polarizzata essa appare formata da una serie alternata di dischi chiari e dischi pi\u00f9 scuri, ordinati in una struttura modulare. Sono proprio i dischi scuri (stria z, ossia invaginazioni della membrana dove la luce non riesce a passare) a conferire un aspetto striato alla muscolatura.\nLa disposizione intracellulare delle miofibrille determina il tipo di fibrocellula: liscia o striata.\nAll'interno della fibrocellula di tipo liscio le miofibrille hanno una disposizione semplice longitudinale.\nAll'interno della fibrocellula di tipo striato \u00e8 presente una striatura trasversale supplementare dovuta alla sovrapposizione in determinate zone dell'actina e della miosina. Le fibrocellule striate sono lunghe da 1 a 40 micron e generalmente sono polinucleate.\nNella fibrocellula striata le miofibrille presentano un alternarsi di bande chiare o bande I (filamenti di actina) e di bande scure o bande A (filamenti di miosina) che conferiscono alla fibrocellula un aspetto appunto striato; paralleli alle miofibrille si trovano numerosi mitocondri in file ordinate. Lo spazio residuo \u00e8 occupato in gran parte dal reticolo sarcoplasmatico (versione specializzata del reticolo endoplasmatico). Ogni banda I \u00e8 divisa da una piccola banda Z o linea Z. La struttura filamentosa della miosina \u00e8 pi\u00f9 grossa di quella dell'actina. L'unit\u00e0 fondamentale della miofibrilla \u00e8 il sarcomero cio\u00e8 la parte compresa fra 2 linee Z.\nL'actina presente nelle miofibrille \u00e8 costituita da 2 filamenti di actina F attorcigliati tra loro ed \u00e8 associata ad altre 2 proteine: la tropomiosina, alloggiata nel solco tra i 2 filamenti di actina, e la troponina, legata a sua volta alla tropomiosina.\nLa molecola di miosina \u00e8 formata da una parte filamentosa e da una testa globulare unite tra loro da una porzione flessibile. I filamenti di miosina sono formati da pi\u00f9 molecole associate in fasci in cui le teste sporgono all'esterno."}
{"id": "1162456", "revid": "175944", "url": "https://it.wikipedia.org/wiki?curid=1162456", "title": "Miofibrille", "text": ""}
{"id": "1162463", "revid": "3082", "url": "https://it.wikipedia.org/wiki?curid=1162463", "title": "Lucio Fabio Cilo Settimino Catinio Aciliano Lepido Fulciniano", "text": ""}
{"id": "1162478", "revid": "287204", "url": "https://it.wikipedia.org/wiki?curid=1162478", "title": "Giardini di Alessandro", "text": "I giardini di Alessandro () si sviluppano per tutta la lunghezza delle mura del Cremlino, di fronte al Maneggio di Mosca. Sono annoverati tra i primi parchi pubblici di Mosca.\nDopo che il fiume Neglinnaia () era stato incanalato in una tubazione sotterranea, venne deciso di trasformare quello che era stato il letto del corso d'acqua in parco pubblico. L'organizzazione dei giardini fu effettuata tra il 1819 ed il 1823, ad opera di Giuseppe Bova e dedicato al sovrano allora regnante, Alessandro I. Il parco comprende tre distinti giardini, che si sviluppano lungo le mura occidentali del Cremlino per 865 metri.\nLa caratteristica principale del parco \u00e8 la torre Kutaf'ja (), avanzata rispetto al Cremlino di Mosca. La rovina di una grotta \u00e8 stata costruita, su progetto del Bova, al di sotto della torre centrale dell'Arsenale nel 1841. La cancellata in ghisa dei giardini di Alessandro fu eretta per commemorare le vittorie dell'esercito imperiale russo su Napoleone.\nNel 1914, un anno dopo che fu celebrato il terzo centenario della dinastia Romanov, fu eretto un obelisco nel giardino superiore. Quattro anni dopo, venne rielaborato dai Bolscevichi, divenendo un monumento ai pensatori socialisti e comunisti. Nel 1967, fu costruita la tomba del Milite ignoto, dove arde una fiamma perpetua portata dal Campo di Marte () dell'allora Leningrado.\nLa postazione numero uno, laddove le sentinelle montano la guardia, era collocata di fronte al mausoleo di Lenin, ma fu spostata durante gli anni Novanta del XX secolo in prossimit\u00e0 della tomba del Milite ignoto."}
{"id": "1162483", "revid": "599013", "url": "https://it.wikipedia.org/wiki?curid=1162483", "title": "Pietro Bestetti", "text": "Professionista tra il 1921 ed il 1931, conta due vittorie di tappa al Giro d'Italia; anche suo fratello Angelo fu corridore professionista\nCarriera.\nFu gregario di Costante Girardengo, ma seppe anche imporsi in alcuni sprint. Da dilettante vinse la Tre Valli Varesine nel 1919 ed i campionati italiani nel 1920, partecipando nello stesso anno ai Giochi della VII Olimpiade di Anversa. Da professionista vinse la Coppa Cavaciocchi nel 1922, il Giro del Lemano nel 1923, il campionato italiano nella categoria professionisti juniores nel 1923 e nel 1924, aggiudicandosi Giro dell'Umbria.\nPartecip\u00f2 sette volte al Giro d'Italia, vincendo due tappe, a Pisa nel 1925 ed a Udine nel 1926, battendo in entrambe le occasioni Alfredo Binda in volata. Nel 1925 concluse la Parigi-Roubaix al secondo posto, diventando il primo italiano a salirne sul podio. Nelle ultime stagioni corse da isolato, come capitano della propria squadra.\nMor\u00ec nel 1936, a 37 anni."}
{"id": "1162487", "revid": "339392", "url": "https://it.wikipedia.org/wiki?curid=1162487", "title": "Tessuto jersey", "text": ""}
{"id": "1162488", "revid": "4711", "url": "https://it.wikipedia.org/wiki?curid=1162488", "title": "FC C\u00e1diz", "text": ""}
{"id": "1162489", "revid": "4711", "url": "https://it.wikipedia.org/wiki?curid=1162489", "title": "FC Elche", "text": ""}
{"id": "1162490", "revid": "486946", "url": "https://it.wikipedia.org/wiki?curid=1162490", "title": "UD Salamanca", "text": ""}
{"id": "1162505", "revid": "599013", "url": "https://it.wikipedia.org/wiki?curid=1162505", "title": "Rodney White", "text": "Carriera.\nHa vestito la maglia di North Carolina al college, dove \u00e8 stato eletto \"National Freshman of the Year\" dalla ESPN.\nNel draft 2001 \u00e8 stato scelto con la chiamata numero 9 assoluta dai Detroit Pistons. In quattro stagioni ha giocato per i Detroit Pistons, per i Denver Nuggets e per i Golden State Warriors, e in totale ha avuto una media di 7,1 punti e 2,2 rimbalzi a partita.\nIn seguito ha giocato a Bilbao nella ACB spagnola per 3 partite. A fine 2006, \u00e8 stato ceduto alla Scavolini-Gruppo Spar Pesaro, in Legadue, con cui ha ottenuto la promozione in Lega A.\nNel 2007 ha giocato in Cina e nel 2008 a Portorico. Nell'estate 2008 \u00e8 passato al Maccabi Tel Aviv, per poi tornare dopo una sola partita giocata a dividersi fra la lega cinese e quella portoricana. Nel 2011 accetta l'ingaggio dei sudcoreani dell'Anyang KGC."}
{"id": "1162506", "revid": "436907", "url": "https://it.wikipedia.org/wiki?curid=1162506", "title": "The 2-Sided EP/The Sharpie (1993-1995)", "text": "The 2-Sided EP/The Sharpie (1993-1995) \u00e8 la prima raccolta del gruppo musicale statunitense Ui, pubblicata il 23 febbraio 1998 dalla Southern Records."}
{"id": "1162507", "revid": "253269", "url": "https://it.wikipedia.org/wiki?curid=1162507", "title": "Sorrell Booke", "text": "Biografia.\nAccreditato in alcune occasioni come Sorrel Brooke, l'attore recit\u00f2 in parti di secondo piano in serie televisive quali \"Il dottor Kildare\", \"Le strade di San Francisco\" e \"Colombo\", ma il ruolo che lo rese pi\u00f9 celebre fu quello di Jefferson Davis \"J.D.\" (Boss) Hogg nella serie televisiva \"Hazzard\".\n\u00c8 deceduto per cancro al colon a Sherman Oaks, California, l'11 febbraio 1994. \u00c8 stato seppellito nel cimitero ebraico di Hillside Memorial Park di Culver City, California.\nDoppiatori italiani.\nDa doppiatore \u00e8 sostituito da:"}
{"id": "1162508", "revid": "4106", "url": "https://it.wikipedia.org/wiki?curid=1162508", "title": "Michele Mozzati", "text": ""}
{"id": "1162510", "revid": "1568601", "url": "https://it.wikipedia.org/wiki?curid=1162510", "title": "Alpi Bebie", "text": "Le Alpi Bebie (in italiano anche: Monti Vel\u00e8biti, in croato Velebit) sono la pi\u00f9 estesa catena montuosa della Croazia. La cima pi\u00f9 alta \u00e8 il Vaganski Vrh (in italiano: Monte Drago) di 1757 m s.l.m.\nCaratteristiche.\nFanno parte delle Alpi Dinariche e si sviluppano fra la costa adriatica del Canale della Morlacca e l'altopiano di Licca nell'entroterra. La catena montuosa inizia a nordovest presso Segna con il valico di \"Vratnik\" (la \"Porta Liburnica\" o \"Passo di Segna\") e termina circa 145 km a sudovest presso le sorgenti del fiume \"Zermagna\", vicino a Tenin.\nLe Alpi Bebie sono spesso divise in tre sezioni:\nLa maggior parte del loro territorio \u00e8 protetto da un parco nazionale. Degno di nota in zona anche il \"Parco nazionale di Paclenizza\" (\"Valli Inferno\"), composto da due vallate, la \"Piccola Paclenizza\" e la \"Grande Paclenizza\", che dalla costa risalgono verso il massiccio del monte Vaganski.\nIn condizioni atmosferiche straordinarie, tipicamente a inizio settembre, il tratto centrale delle Alpi Bebie \u00e8 visibile dall'entroterra marchigiano poco prima dell'alba."}
{"id": "1162511", "revid": "767487", "url": "https://it.wikipedia.org/wiki?curid=1162511", "title": "Unlike", "text": "Unlike \u00e8 il primo album in studio degli Ui, pubblicato il 30 ottobre 1995 su etichetta Southern Records."}
{"id": "1162514", "revid": "287204", "url": "https://it.wikipedia.org/wiki?curid=1162514", "title": "Vladimir Bogojevic", "text": ""}
{"id": "1162515", "revid": "729019", "url": "https://it.wikipedia.org/wiki?curid=1162515", "title": "Riccardo Hellmuth Seidl", "text": "Biografia.\nNacque a Napoli il 19 aprile 1904, ed entr\u00f2 come allievo all'Accademia Navale di Livorno uscendone con il grado di guardiamarina nel 1925, per essere poi promosso a quello di sottotenente di vascello nel 1927. Consegu\u00ec il brevetto di pilota di idrovolanti e fu imbarcato su diversi incrociatori. Nel gennaio 1933 pass\u00f2 nella Regia Aeronautica, e con il grado di capitano, comand\u00f2 le squadriglie 166\u00aa e 201\u00aa Squadriglia, passando poi all'88\u00ba Gruppo Autonomo C.M.\nNel 1938 part\u00ec volontario per la guerra di Spagna e comand\u00f2 un gruppo da bombardamento veloce, ottenendo due Medaglie d'argento al valor militare. Tornato in Italia venne promosso al grado di tenente colonnello e nel marzo 1941 a quello di colonnello.\nLa costituzione della specialit\u00e0 aerosiluranti.\nCon l'entrata nella seconda guerra mondiale dell'Italia a fianco della Germania, il 10 giugno 1940, la Regia Aeronautica si trov\u00f2 a dover fronteggiare la minaccia della flotta britannica nel mar Mediterraneo. A cominciare dall'agosto 1940, venne sperimentata e poi sviluppata la specialit\u00e0 aerosiluranti. Vennero creati diversi gruppi di volo e dislocati in Africa settentrionale, nel mare Egeo, in Sicilia e Sardegna. Nel gennaio 1941 vennero affiancati ai Savoia-Marchetti S.79 Sparviero i pi\u00f9 moderni, ma deludenti, Savoia-Marchetti S.M.84.\nIl 36\u00ba Stormo fu costituito il 1\u00ba febbraio 1938 con base l'aeroporto \u201cFausto Pesci\u201d, da cui il primo distintivo con le due torri bolognesi. Nel corso del conflitto oper\u00f2 con i citati SM.79 e S.M.81 Pipistrello, ma come stormo da bombardamento in Albania, Jugoslavia, Tunisia e Malta. Nell'estate del 1941, venne convertito in stormo aerosiluranti e rischierato sull'aeroporto di Decimomannu, in Sardegna, in attesa della prima missione di combattimento nel nuovo impiego. Il comandante dello stormo era il colonnello Riccardo Helmut Seidl, succeduto al parigrado Carlo Drago.\nL'attacco al convoglio Halberd.\nIl 27 settembre 1941 alle 08:18 un ricognitore italiano individu\u00f2 un gruppo di navi britanniche al largo dell'isola La Galite, 80\u00a0km a nord della Tunisia e lanci\u00f2 l'allarme. Venne indicata la presenza di una portaerei, una nave da battaglia, quattro incrociatori e altre navi minori. Si trattava del convoglio \"Halberd\" partito da Gibilterra con lo scopo di rifornire Malta, e composto in realt\u00e0 dalla portaerei \"Ark Royal\", dalle navi da battaglia \"Prince of Wales\", \"Rodney\" e \"Nelson\", e da cinque incrociatori. Completavano la potente formazione navale i 18 cacciatorpediniere di scorta.\nLe condizioni meteorologiche non erano buone, ma alle 12:15 undici aerosiluranti S.M.84 del 36\u00ba Stormo decollarono su allarme dall'aeroporto di Decimomannu. Il col. Seidl comandante dello stormo pilotava uno degli aerei alla testa del 109\u00ba Gruppo, mentre il maggiore Arduino Buri guidava il 108\u00ba Gruppo. Si unirono alla missione altri undici aerosiluranti S.79 del 130\u00ba Gruppo decollati quasi mezz'ora prima dal vicino aeroporto di Cagliari-Elmas. La scorta era composta da aerei da caccia Fiat C.R.42 Falco del 24\u00ba Gruppo (XXIV Gruppo)..\nDurante il volo, i gruppi si separarono anche per le cattive condizioni meteorologiche. Essendo gli S.M.84 pi\u00f9 veloci, furono i primi ad arrivare sulle navi inglesi. Il 108\u00ba Gruppo del maggiore Buri, composto da cinque S.M.84 fu il primo ad avvistare il convoglio inglese e alle 13:00 attacc\u00f2. Colpito dalla contraerea il velivolo del ten. Danilo Barro entr\u00f2 in collisione con quello del cap. Alfonso Rotolo ed entrambi precipitarono in mare, mentre quello del sott. ten. Pier Vincenzo Morelli fu abbattuto dopo il lancio del siluro. Malgrado il sacrificio degli equipaggi, nessun bersaglio venne colpito.\nSeidl arriv\u00f2 insieme agli altri quattro aerosiluranti del 109\u00ba Gruppo per secondo e alle 13:30 ordin\u00f2 l'attacco. L'aereo del capitano Giusellino Verna venne abbattuto dai caccia inglesi Fairey Fulmar di scorta che tentarono di impedire l'avvicinamento degli aerei italiani. Il colonnello Seidl insieme all'aereo del capitano Bartolomeo Tomasino proseguirono sotto il fuoco nemico l'attacco alla HMS \"Nelson\". La nave venne colpita da un siluro e danneggiata gravemente, secondo alcune fonti da Seidl, ma entrambi gli aerei vennero abbattuti dall'antiaerea della \"\"Prince of Wales\" e dello \"Sheffield\".\nIl danneggiamento della HMS \"Nelson\" \u00e8 accreditato da alcune fonti all'allora maggiore Arduino Buri che fu tra i pochi a rientrare e rivendic\u00f2 il risultato negli anni che seguirono, durante e dopo il conflitto. Ricerche successive incrociate con i dati dell'ammiragliato britannico fanno ritenere che Buri attacc\u00f2 con il suo gregario la \"Rodney\" confondendola con la gemella \"Nelson\", mancandola. Le ricostruzioni del dopoguerra ritengono che sia stata la seconda ondata a colpire la \"Nelson\" e poich\u00e9 \u00e8 stato il primo dei due aerei a mettere a segno il siluro, \u00e8 probabile sia stato Seidl a colpire il bersaglio. Nessuno di quegli aerei ritorn\u00f2 indietro e l'attribuzione rimane controversa.\nAlla fine delle diverse ondate, furono sette gli aerei italiani abbattuti. Seidl, Tomasino, Rotolo e Verna morirono quel giorno e insieme a loro cadde il sergente maggiore Luigi Valotti che, con il suo caccia Fiat C.R.42 Falco, aveva tentato di distrarre l'artiglieria antiaerea compiendo evoluzioni acrobatiche sopra le navi finendo a sua volta abbattuto e ucciso. A tutti e quattro i piloti degli aerosiluranti venne assegnata la Medaglia d'oro al valor militare alla memoria, mentre a Valotti quella di bronzo.\nLa corazzata \"Nelson\" dopo i danni subiti ritorn\u00f2 per le riparazioni nel Regno Unito e rientr\u00f2 in servizio nel Mediterraneo solo nell'agosto 1942. Partecip\u00f2 alle scorte ai convogli per Malta, all'operazione Torch in Algeria nel novembre 1942, all'invasione della Sicilia nel luglio 1943 e al bombardamento costiero di Salerno nel settembre 1943. Il generale Dwight D. Eisenhower e il maresciallo Badoglio firmarono il testo finale dell'armistizio italiano proprio sulla \"Nelson\" il 29 settembre 1943.\nAl colonnello Riccardo Hellmuth Seidl \u00e8 stato intitolato il 36\u00ba Stormo dell'Aeronautica Militare."}
{"id": "1162517", "revid": "767487", "url": "https://it.wikipedia.org/wiki?curid=1162517", "title": "Emeus crassus", "text": "Il moa orientale (\"Emeus crassus\") \u00e8 una specie estinta di moa, l'unica specie ascritta al genere \"Emeus\".\nEra alto circa un metro e mezzo; le piume erano simili a peli e di colore beige.\nLa caratteristica di quest'animale erano i piedi, eccezionalmente grandi rispetto al corpo, che rendevano l'animale piuttosto lento.\nProprio a causa di questa sua lentezza, quest'animale fu cacciato dai primi colonizzatori della Nuova Zelanda fino all'estinzione.\nInizialmente questa specie era divisa in due specie: \"Emeus huttoni\" ed \"Emeus crassus\"; tuttavia, della prima venivano ritrovati unicamente maschi, della seconda unicamente femmine.\nSi diffuse perci\u00f2 l'ipotesi secondo la quale le due specie fossero in realt\u00e0 i due sessi di un'unica specie, come infatti poi gli esami del DNA hanno confermato."}
{"id": "1162523", "revid": "72396", "url": "https://it.wikipedia.org/wiki?curid=1162523", "title": "Museo Virtuale del Politecnico di Torino", "text": ""}
{"id": "1162525", "revid": "1805885", "url": "https://it.wikipedia.org/wiki?curid=1162525", "title": "Fondazione Michael J. Fox", "text": "La Fondazione Michael J.Fox per la ricerca sul Morbo di Parkinson \u00e8 nata per opera dell'attore Michael J. Fox nel maggio del 2000, poco dopo che l'attore ha annunciato il suo ritiro dalla serie TV \"Spin City\" trasmessa della rete ABC. Nel 1998 l'attore aveva dichiarato di essere affetto da una forma precoce di malattia di Parkinson, diagnosticatagli sette anni prima.\nLa Fondazione si dedica alla ricerca di una cura per la malattia di Parkinson. Uno dei fini \u00e8 quello di riuscire a tradurre le scoperte scientifiche fatte sul campo, in cure che andranno a beneficio delle stimate 6 milioni di persone che oggi convivono con questa malattia.\nLa Fondazione, in quindici anni, ha finanziato la ricerca con 450.000.000 di $.\nTeam Fox.\nIl Team Fox per la ricerca sul morbo di Parkinson \u00e8 la comunit\u00e0 della \"Fondazione Michael J. Fox\" che si occupa di trovare fondi da donare alla ricerca."}
{"id": "1162526", "revid": "810736", "url": "https://it.wikipedia.org/wiki?curid=1162526", "title": "Il colombre e altri cinquanta racconti", "text": "Il colombre e altri cinquanta racconti \u00e8 una raccolta di racconti di Dino Buzzati del 1966.\nRacconti.\n\"Il colombre\".\nIl racconto \u00e8 stato pubblicato per la prima volta sul quotidiano il \"Corriere della Sera\" il 22 agosto 1961, successivamente nella raccolta \"Il colombre e altri cinquanta racconti\".\nIl giovane Stefano Roi, figlio di un marinaio, per il compleanno chiede al padre di portarlo con s\u00e9 in mare: il padre acconsente, e Stefano si imbarca. A bordo, per\u00f2, il ragazzo vede un colombre, un animale marino che sceglie le sue vittime tra i marinai perseguitandoli fino alla morte.\nPoich\u00e9 il colombre pu\u00f2 essere visto soltanto dalla vittima e dai suoi familiari, solo Stefano e suo padre si accorgono della sua presenza; quest'ultimo, preoccupato per il figlio, lo fa sbarcare (adducendo come scusa per i marinai un improvviso malessere) e gli raccomanda di non lasciare la terraferma, mandandolo a studiare in una citt\u00e0 dell'entroterra per sicurezza.\nStefano intraprende gli studi, e si costruisce una vita; tuttavia, si sente ossessionato dall'idea del colombre. Egli non riusciva a godersi i momenti belli della vita per via del colombre. Dopo la morte di suo padre, Stefano divenuto ricco dalla sua eredit\u00e0 , torna in patria dalla madre dicendole di voler seguire le sue orme facendo il marinaio.\nLa madre, ignara della leggenda, acconsente felice. Stefano passa da una nave all'altra, e il colombre lo segue per tutto il mondo. Girando il mondo si accorge di essere invecchiato; prende quindi la decisione, di cui rende partecipe il suo secondo ufficiale, di affrontare il colombre. Si fa calare in mare su una scialuppa con un arpione, e in breve trova il colombre. L'animale \u00e8 enorme; quando Stefano sta per colpirlo quasi lo ferma, dicendogli che il Re del Mare lo ha incaricato di dargli una perla in grado di dare agli uomini tanta tanta fortuna.\nIl racconto si conclude con il ritrovamento della barca con dentro il cadavere di Stefano che stringe un sassolino bianco nella mano ormai scheletrica.\n\"Generale ignoto\".\nNel deserto, alcuni archeologi trovano una cadavere che indossa un'uniforme militare con i gradi di generale, ma il corpo si decompone volatilizzandosi dopo pochi istanti. Gli archeologi non riescono a identificare il generale e, infine, un operaio lo seppellisce sotto la sabbia del deserto.\n\"L'arma segreta\".\nDurante la Guerra Fredda, la Russia lancia contro l'America dei missili per distruggerla e altrettanto fa l'America nei confronti della Russia; i missili, arrivati a destinazione, esplodono ma da essi si libera un gas bianco che penetra ovunque, anche nei rifugi sotterranei. Il gas si rivela essere l'arma segreta dei due Stati: il gas russo, arrivato in America, converte tutte le persone al marxismo; mentre quello americano, arrivato in Russia, converte tutti gli abitanti del paese alla democrazia. L'effetto del gas \u00e8 per\u00f2 di breve durata ed in poco tempo le due nazioni tornano ad avere le loro idee politiche di sempre e ricomincia la Guerra Fredda.\n\"Cacciatori di vecchi\".\nIl racconto \u00e8 stato pubblicato per la prima volta sul quotidiano il \"Corriere della Sera\" il 10 aprile 1962, successivamente nella raccolta \"Il colombre e altri cinquanta racconti\".\nRoberto Saggini, quarantenne di bell'aspetto, si ferma con la sua macchina davanti a un bar aperto per comprare le sigarette. Quando esce, sente un fischio e davanti a lui compaiono circa una decina di ragazzi di et\u00e0 compresa tra i dodici e i vent'anni che iniziano a dare addosso a Saggini al grido di \"Dagli! Dagli al vecchio!\". Saggini allora scappa terrorizzato, anche perch\u00e9 il leader di quella banda \u00e8 Sergio Regora, il capo pi\u00f9 crudele e spietato. Dopo una corsa disperata per salvarsi la vita, Saggini arriva ad una scogliera e si butta. Riporter\u00e0 solamente qualche frattura, ma avr\u00e0 salva la vita.\nIntanto i componenti della banda, trionfanti per la \"caccia\", si incamminano verso le rispettive case. Rimangono solamente Regora e la sua ragazza che, all'improvviso, notano qualcosa di strano: specchiandosi in una vetrina illuminata da un lampione, si accorgono infatti di non essere pi\u00f9 i ragazzi giovani ed aitanti di una volta ma sono di colpo diventati due anziani. Non fanno in tempo a sorprendersi che subito sbuca dal nulla un'altra decina di ragazzi, che grida \"Dagli! Dagli al vecchio!\". Sergio allora comincia a correre, ma con la debolezza dell'et\u00e0 non riesce a sfuggire, divenendo una preda facile per il gruppetto di teppisti.\n\"L'uovo\".\nIl racconto \u00e8 stato pubblicato per la prima volta sul quotidiano il \"Corriere della Sera\" il 4 marzo del 1962, successivamente nella raccolta \"Il colombre e altri cinquanta racconti\".\nGilda Soso, una giovane madre di umili condizioni sociali, vuole che la figlia Antonella partecipi ad una speciale caccia al tesoro organizzata nella reggia del paese, dove sono in palio uova che nascondono ogni tipo di sorpresa. Approfittando di un momento di confusione, la madre riesce a penetrare nel giardino con la figlia. La figlia per\u00f2 non riesce a trovare nessun uovo e gliene viene offerto uno da una bambina apparentemente impietositasi, ma che, di fronte alla propria madre, l'accusa invece di averglielo rubato. La situazione precipita: viene scoperto che la bambina \u00e8 entrata di straforo e lei e la madre sono cacciate in malo modo dalla reggia. Ma a questo punto esplode tutta la rabbia della madre, repressa in una vita di sacrifici e frustrazioni, ed \u00e8 una forza inarrestabile: chi le si oppone cade morto stecchito, fulminato dalle sue parole, e a nulla vale l'intervento dell'esercito, che cinge d'assedio l'abitazione della donna. Le autorit\u00e0 si vedono quindi costrette a chiedere un armistizio e Gilda chiede loro un uovo per la figlia che, tra la moltitudine di uova che le saranno offerte, non sceglier\u00e0 n\u00e9 il pi\u00f9 grande, n\u00e9 il pi\u00f9 prezioso, ma uno uguale a quello che le era stato ingiustamente sottratto.\n\"La giacca stregata\".\nIl racconto \u00e8 stato pubblicato per la prima volta sul quotidiano il \"Corriere della Sera\" il 4 marzo 1962, successivamente nella raccolta \"Il colombre e altri cinquanta racconti\".\nUn uomo acquista da un sarto una giacca apparentemente normale. Appena si mette la mano in tasca, per\u00f2, ne estrae un biglietto da mille lire. L'uomo pensa si tratti di un errore, ma quando mette la mano una seconda volta nella tasca, ne estrae altre mille lire. Capisce cos\u00ec che quella giacca conferisce ricchezza a chi la possiede, a scapito di altre persone: infatti, per ogni \"estrazione\" qualcuno viene ucciso in modo piuttosto violento. Inizialmente credendo si tratti di una coincidenza, l'uomo non se ne cura e continua ad estrarre soldi dalla giacca, diventando enormemente ricco e cambiando il suo stile di vita, ma alla fine il senso di colpa lo attanaglia e, capendo qual \u00e8 la cosa giusta da fare, prende la giacca e la brucia. Spariranno anche tutte le sue ricchezze, ma l'uomo torner\u00e0 pi\u00f9 sereno.\n\"L'ubiquo\".\nIl narratore trova un tabulario di formule magiche che, se lette correttamente, possono dare a chi le legge dei poteri soprannaturali. Una sera il protagonista legge una frase del tabulario e si accorge di avere il dono dell'ubiquit\u00e0 e riesce in poco tempo a raggiungere la sede del suo giornale, a Shangai, e la camera da letto della sua amante. Successivamente realizzando che un potere cos\u00ec sia troppo pericoloso per abusarne, decide di non usarlo pi\u00f9.\n\"La torre Eiffel\".\nPubblicato dapprima sul \"Corriere della Sera\" nel 1964 e poi ristampato nelle raccolte \"Il colombre e altri cinquanta racconti\" e ne \"La boutique del mistero\".\nAndr\u00e9, operaio laborioso ed efficiente, viene assunto dall'ingegner Gustavo Eiffel per la costruzione di una torre commissionata dallo Stato. L'operaio viene assunto sotto la condizione di non rivelare mai informazioni sulla torre a nessuno, poich\u00e9 Gustavo vuole costruire oltre la misura del progetto iniziale.&lt;br&gt;\nQuando la torre raggiunge l'altezza di 300 metri, Gustavo congeda gli operai che vogliono tornare a casa e continua con gli altri, i quali si insediano sulla torre, a causa dei lunghi tempi di discesa e risalita. Una nube bianca artificiale nasconde alla gente l'altezza effettiva della torre.&lt;br&gt; \nGli operai continuano a costruire anche molto tempo dopo la morte di Gustavo Eiffel, ma la polizia, su ordine dello Stato, fa demolire la parte di torre superiore ai 300 metri e la inaugura.\n\"Ragazza che precipita\".\nUna ragazza si affaccia dalla sommit\u00e0 di un grattacielo altissimo e, presa dalle vertigini, precipita nel vuoto.\nDurante la caduta incontra varie persone, all'inizio miliardari e persone che hanno una vita spensierata e piena di luci, ma, mano a mano che scende, vede persone che lavorano sempre di pi\u00f9 e la luminosit\u00e0 dell'esistenza di quelle persone diminuisce sempre pi\u00f9. Nella caduta, per\u00f2, non \u00e8 sola, ma \u00e8 accompagnata da altre ragazze.\nPi\u00f9 Marta cade, pi\u00f9 invecchia, fino a quando arriva a schiantarsi al suolo.\nIl narratore \u00e8 esterno, onnisciente e palese, perch\u00e9 racconta la storia dall'esterno e conosce, commenta e interpreta i pensieri dei personaggi. Essendo un racconto breve, la narrazione ha un ritmo molto veloce, con rarissime descrizioni anch'esse veloci. Il testo \u00e8 diviso in tre parti delimitate da una riga vuota, sistema usato per rendere ancor pi\u00f9 evidenti le varie fasi della vita.&lt;br&gt;\nIl precipitare simboleggia la voglia di diventare in fretta adulti. Questo avviene perch\u00e9 l'altezza del grattacielo sembra infinita, cio\u00e8 il tempo che abbiamo a disposizione sembra infinito, ma, pi\u00f9 si va avanti, pi\u00f9 ci si accorge che questo \u00e8 un errore. Infatti quando ci si rende conto di aver sbagliato a vivere la vita con superficialit\u00e0, passando sopra i problemi \"come una farfalla\", \u00e8 troppo tardi e non si pu\u00f2 tornare indietro.\n\"Le gobbe in giardino\".\nIl protagonista passeggiando nel suo giardino, prima ben livellato, si accorge che sono comparse ad un certo punto nel terreno delle gobbe che assomigliano ai tumulti del cimitero. Chiama quindi il giardiniere per farsi dare spiegazioni e questo gli dice che le gobbe sono comparse per far ricordare al protagonista un suo amico, morto recentemente. Da quel giorno continuano a spuntare dei rilievi nel giardino ogni volta che un amico del protagonista muore in modo da non fare dimenticare l'amicizia tra il protagonista e i suoi amici morti.\n\"Quiz all'ergastolo\".\nAl protagonista, recluso in carcere, \u00e8 concesso di parlare una volta nella sua vita ad un pubblico di persone fuori dalla prigione: se le persone lo applaudiranno il protagonista sar\u00e0 libero; altrimenti dovr\u00e0 restare tutta la vita in carcere. Il protagonista riesce, dicendo bugie e con uno stratagemma, a farsi applaudire da queste persone e perci\u00f2 sar\u00e0 liberato.\n\"I due autisti\".\nIl protagonista, durante il trasporto della salma di sua madre al cimitero con un carro funebre, pensa a quello che discutono fra loro gli autisti del carro funebre convinto che la salma della madre possa sentirli e pentendosi di non aver portato la salma con la sua automobile invece che con un lento carro funebre."}
{"id": "1162528", "revid": "88740", "url": "https://it.wikipedia.org/wiki?curid=1162528", "title": "Bartoli", "text": ""}
{"id": "1162530", "revid": "48162894", "url": "https://it.wikipedia.org/wiki?curid=1162530", "title": "Tasso di crescita del pil", "text": ""}
{"id": "1162552", "revid": "53508", "url": "https://it.wikipedia.org/wiki?curid=1162552", "title": "Senso comune (Thomas Paine)", "text": "Senso comune (\"Common Sense\") di Thomas Paine \u00e8 un pamphlet pubblicato per la prima volta il 10 gennaio 1776 e rivolto a tutti i cittadini delle colonie, mirante a convincere della necessit\u00e0 di ottenere un'indipendenza immediata dall'Impero britannico, con il quale il rapporto non era affatto vantaggioso, n\u00e9 in termini economici e commerciali n\u00e9 in termini politici. vendette 100.000 copie in poche settimane, diventando il primo best seller della storia americana. \nTesi.\nSecondo Thomas Paine, il legame con la madrepatria coloniale britannica inibiva le possibilit\u00e0 commerciali delle colonie con paesi terzi e, inoltre, coinvolgeva le colonie in conflitti con le potenze europee da cui esse non traevano alcun vantaggio economico e politico. Quindi, era necessario ottenere l'indipendenza tanto pi\u00f9 che Paine considerava la monarchia inglese come la causa delle burrascose relazioni internazionali intrattenute dalla Gran Bretagna nell'era moderna. Perci\u00f2, Paine era portatore di una visione politica che considerava come una necessit\u00e0 il dover costruire una repubblica in Nord America che avrebbe, secondo la sua previsione, portato a un rinnovato ordine mondiale con la conseguente rottura dello squilibrio economico-politico esistente fino a quel momento tra gli stati europei, con il fine di garantire uno status duraturo di pace e prosperit\u00e0 nel futuro. \nInternazionalismo USA.\nNel giustificare l'indipendenza, quindi, Paine offriva anche una visione del ruolo dei futuri Stati Uniti nel sistema internazionale: una visione spiccatamente internazionalista, ottimista e radicale.\nGli elementi fondamentali su cui si basava l'internazionalismo degli USA erano cinque:\nQuella di Paine si presentava a tutti gli effetti come un'\"ideologia commerciale\": il commercio avrebbe infatti permesso di trasformare il sistema internazionale stimolando i contatti e le relazioni tra le genti, costruendo intrecci di interessi comuni, mostrando l'inutilit\u00e0 della guerra e dei tradizionali antagonismi nazionali. Il commercio avrebbe cos\u00ec avuto un effetto civilizzatore. Tutto ci\u00f2 attribuiva un ruolo ai futuri Usa nella trasformazione dell'ordine mondiale e per questo la causa americana divent\u00f2 la causa dell'umanit\u00e0. L'eccezionalismo americano non era per\u00f2 isolazionista. Ovvero, l'America non era distaccata dall'Europa. Essa traeva ispirazione dalle idee politiche circolanti in Europa da diverso tempo e le applicava in una chiave diversa e nuova, che traeva ispirazione anche dal linguaggio biblico, oltre che da quello illuminista, mettendo cos\u00ec insieme pensiero liberale e protestantesimo radicale."}
{"id": "1162554", "revid": "4106", "url": "https://it.wikipedia.org/wiki?curid=1162554", "title": "Laura Maria Caterina Bassi Veratti", "text": ""}
{"id": "1162555", "revid": "124835270", "url": "https://it.wikipedia.org/wiki?curid=1162555", "title": "Chinese Basketball Association", "text": "La Chinese Basketball Association () \u00e8 il campionato cinese di pallacanestro maschile di massima serie. Il suo nome \u00e8 da non confondere con la Chinese Basketball League, che \u00e8 la serie minore.\nFondata nel 1956 e successivamente abolita, l'attuale CBA \u00e8 nata nel 1995. La CBA dispone inoltre di un campionato femminile, la Women's Chinese Basketball Association.\nDalla stagione di apertura (1995-96) fino al 2001, le squadre partecipanti sono state 12. Nelle stagioni successive tale numero vari\u00f2 continuamente: 13 nel 2002, 14 nel 2003, di nuovo 12 nel 2004 e ancora 14 nel 2005, 15 nel 2006 ed, infine, 16 nel 2007.\nAlcuni giocatori della CBA, come Yao Ming, Wang Zhizhi, Yi Jianlian, Sun Yue e Mengke Bateer, sono riusciti ad essere ingaggiati da squadre NBA. D'altra parte ad ogni team CBA \u00e8 permesso l'ingaggio di un numero limitato di giocatori non cinesi."}
{"id": "1162563", "revid": "6923", "url": "https://it.wikipedia.org/wiki?curid=1162563", "title": "Hate Me Now", "text": "Hate Me Now \u00e8 il secondo singolo tratto da \"I Am...\", terzo album del rapper Nas.\nRealizzato con la collaborazione di Puff Daddy, \u00e8 uscito con versioni differenti in Italia e in Germania: nella prima Puff \u00e8 sostituito da Frankie hi-nrg mc, nella seconda da Afrob.\nVideo musicale.\nIl video di \"Hate Me Now\" ha scatenato non pochi tafferugli a causa del suo concept blasfemo: Nas \u00e8 infatti rappresentato con una croce sulle spalle, esattamente come Cristo, ed in una scena Puff Daddy viene anche crocefisso. Queste ultime immagini vengono tagliate ma una versione non censurata del video viene inviata ad MTV. Puff fa irruzione nell'ufficio del manager di Nas, Steve Stoute, colpendolo con una bottiglia di champagne; Stoute ha poi denunciato Puffy."}
{"id": "1162570", "revid": "121689677", "url": "https://it.wikipedia.org/wiki?curid=1162570", "title": "Orso d'argento per il miglior regista", "text": "L'Orso d'argento per il miglior regista (\"Silberner B\u00e4r/Beste Regie\") \u00e8 un premio cinematografico assegnato dalla giuria internazionale del Festival di Berlino al miglior regista dei film presentati in concorso.\nIl riconoscimento \u00e8 stato introdotto nell'edizione del 1956 mentre in quelle del 1969, 1970, 1971, 1973, 1974 e 1981 non \u00e8 stato assegnato."}
{"id": "1162574", "revid": "125688239", "url": "https://it.wikipedia.org/wiki?curid=1162574", "title": "Osvaldo Valenti", "text": "Arruolatosi volontario nel 1944 nella X\u00aa Flottiglia MAS della Repubblica Sociale Italiana, al termine della seconda guerra mondiale fu fucilato dagli uomini di Marozin.\nBiografia.\nI primi passi.\nOsvaldo Valenti nacque a Costantinopoli, all'epoca capitale dell'Impero ottomano (che nel 1931 cambi\u00f2 ufficialmente nome in Istanbul), il 17 febbraio 1906, figlio del barone siciliano Michele Valenti, abbiente mercante originario di Messina, che commerciava appunto in tappeti e oggetti preziosi orientali, e di Idelty Karichlopoulos, facoltosa donna greco-cipriota - nata per\u00f2 a Beirut - , figlia a sua volta dell\u2019archimandrita di Cipro. Nel 1915, allo scoppio della prima guerra mondiale, la famiglia fu costretta a lasciare la Turchia, trasferendosi in Italia, dapprima a Bergamo e in seguito a Milano. Dopo aver frequentato i licei di San Gallo, in Svizzera, e di W\u00fcrzburg, in Baviera, si iscrisse, all'et\u00e0 di diciannove anni, alla facolt\u00e0 di Giurisprudenza presso l'Universit\u00e0 Cattolica di Milano ma, due anni pi\u00f9 tardi, abbandon\u00f2 gli studi e l'Italia, per andare a vivere prima a Parigi e successivamente a Berlino.\nIn Germania, interpret\u00f2 un ruolo secondario nel suo primo film, \"Rapsodia ungherese\" (1928) di Hans Schwarz. Rientrato in Italia, a Roma, all'inizio degli anni trenta, fu notato prima da Mario Bonnard, con cui gir\u00f2 \"Cinque a zero\" (1932), poi da Amleto Palermi che lo diresse ne \"La fortuna di Zanze\" (1933) e in \"Creature della notte\" (1934).\nL'Incontro con Blasetti e il successo.\nI ruoli interpretati fino ad allora non erano, tuttavia, di primo piano e l'attore stentava ad affermarsi presso il grande pubblico. L'incontro col regista Alessandro Blasetti, attorno alla met\u00e0 degli anni trenta, fu determinante per la sua carriera artistica. Blasetti, infatti, gli affid\u00f2 un ruolo di un certo spessore in \"Contessa di Parma\" (1937), cui fece seguito quello del capitano francese Guy de la Motte in \"Ettore Fieramosca\" (1938), che ne sanc\u00ec l'affermazione presso critica e pubblico italiani. Tra la fine degli anni trenta e l'inizio degli anni quaranta il regista romano si impose, assieme a Mario Camerini, come il massimo cineasta italiano del tempo e Valenti come uno degli attori pi\u00f9 ricercati e pagati. Grazie anche alla direzione di Blasetti, l'attore raccolse altri tre successi: \"Un'avventura di Salvator Rosa\" (1939), in cui recit\u00f2 per la prima volta con Luisa Ferida, \"La corona di ferro\" (1941) e \"La cena delle beffe\" (1942).\nFu diretto da Goffredo Alessandrini in \"La vedova\" (1939), Carmine Gallone in \"Oltre l'amore\" (1940) e \"L'amante segreta\" (1941), Giovacchino Forzano in \"Piazza San Sepolcro\", (1942), Mario Mattoli in \"Abbandono\" (1940), Luigi Chiarini ne \"La bella addormentata\" (1942) e \"La locandiera\" (1944), Camillo Mastrocinque in \"Fedora\" (1942) e altri noti registi del tempo, fra cui Duilio Coletti e Piero Ballerini.\nL'adesione a Sal\u00f2 e Cinevillaggio.\nNell'estate del 1943, con il crollo del regime fascista e i bombardamenti aerei degli Alleati sulla capitale a seguito dei tumulti della guerra, l'attivit\u00e0 cinematografica nazionale sub\u00ec un durissimo contraccolpo. Alla costituzione della Repubblica di Sal\u00f2, Valenti, seguito dalla sua compagna di vita e di lavoro Luisa Ferida, scelse di trasferirsi nel Nord Italia, a Venezia, rinunciando cos\u00ec a un vantaggioso contratto per due film da girarsi in Spagna agli inizi del 1944.\nRiprese dunque l'attivit\u00e0 cinematografica, lavorando presso il costituendo Cinevillaggio, sorto nel capoluogo veneto subito dopo la proclamazione della RSI per volere del ministro Ferdinando Mezzasoma. Qui, insieme alla Ferida, gir\u00f2 \"Fatto di cronaca\" (1944), film diretto da Piero Ballerini, che fu il suo ultimo lungometraggio. Si stabil\u00ec successivamente a Bologna per alcuni giorni con la Ferida, che aspettava un figlio da lui. Nell'albergo \"Brues\", l'attrice ebbe un aborto spontaneo. Valenti ne fu sconvolto e scrisse a un amico: \u00ab\"Non voglio pi\u00f9 sentir parlare di arte e di cinema, e non mi voglio pi\u00f9 recare nella Spagna dove pur ho un contratto vantaggiosissimo. Io sento che il mio dovere sarebbe di fare qualcosa di positivo per questo pezzo di terra che ancora ci rimane\"\u00bb.\nL'arruolamento nella X\u00aa Flottiglia MAS.\nNel marzo del 1944 fu contattato da Mezzasoma, che intendeva affidargli l'incarico di Commissario Nazionale per lo spettacolo, ma Valenti rifiut\u00f2 essendosi, all'insaputa di tutti, arruolato nella X\u00aa Flottiglia MAS, comandata dal principe Junio Valerio Borghese. La sua adesione alla Repubblica Sociale, quantomeno stando alle considerazioni di Steno, sarebbe stata da ricercarsi sia in un suo certo disprezzo per tutti coloro che, al crollo del regime mussolliniano, s'erano prontamente riciclati come antifascisti dell'ultim'ora, sia per \u00ab\"una necessit\u00e0 di droga, perch\u00e9 Valenti, fin dall'epoca in cui era un noto divo, si drogava e frequentava un giro di gerarchi fascisti che facevano largo consumo di stupefacenti, dispensandoli a destra e a manca\"\u00bb. Si trasfer\u00ec dunque a Milano con la Ferida, dove gli fu riconosciuto il grado di tenente e dislocato presso il Distaccamento \"Milano\". Nel capoluogo lombardo divenne, inoltre, ufficiale di collegamento con il Comando della Kriegsmarine in Italia, riscuotendone l'apprezzamento.\nEntr\u00f2 a far parte anche del Battaglione \"Vega\" che, costituito nel maggio del 1944, era un'emanazione degli NP (battaglioni Nuotatori e Paracadutisti) che facevano parte del Servizio Informazioni della Marina Nazionale Repubblicana. D'altronde, Valenti aveva sottoscritto l'arruolamento al capitano Nino Buttazzoni, comandante degli NP. A partire dal maggio dello stesso anno, per conto della X\u00aa Flottiglia MAS, prese parte ad alcune operazioni segrete di contrabbando verso la Svizzera, finalizzate, previa cessione di merci pregiate, a rimpinguare le esauste casse della X\u00aa e della RSI\n, il tutto per\u00f2 all'insaputa degli alleati nazisti. L'operazione fu denominata \"Missione Manzini\", dal nome del tenente colonnello che la dirigeva.\nFu appositamente costituito a Lanzo d'Intelvi, presso il confine elvetico, all'interno di un convalescenziario della Marina, un supporto logistico gestito dal battaglione Nuotatori Paracadutisti.\nIn tutto, furono distaccati una ventina di uomini sotto il comando di Valenti, scelto per la dimestichezza con la lingua tedesca e francese. In queste operazioni fu affiancato dalla Ferida seppure priva di alcuna veste ufficiale.\nSulla sua scelta di inviare Valenti a Lanzo d'Intelvi, Nino Buttazzoni scrisse pi\u00f9 tardi:\nQuando poi gli NP lasciarono Lanzo d'Intelvi per necessit\u00e0 di guerra, le operazioni continuarono sotto il comando congiunto di Valenti e Manzini.\nNell'estate del 1944 entr\u00f2 in contatto con Pietro Koch, che era a capo di una banda denominata \"Squadra Speciale di Polizia Repubblicana\", nota sia per le torture e le brutali uccisioni di partigiani e altri oppositori del regime, sia per le attivit\u00e0 criminali in cui era coinvolta clandestinamente (fra cui, tra le altre cose, anche il traffico di cocaina). L'attore era stato visto, talvolta, aggirarsi nel loro quartier generale di Villa Triste durante gli interrogatori effettuati da Koch e dalla sua \u00abfamigerata banda\u00bb. La Banda Koch fu poi smantellata il 25 settembre dello stesso anno da una compagnia della Legione Muti, su ordine del questore di Milano, e per intervento diretto di Mussolini, che procedette all'arresto dei componenti del reparto, traducendoli al Carcere di San Vittore. Pietro Koch, quel giorno non presente al reparto, sfugg\u00ec momentaneamente all'arresto per essere poi catturato nell'autunno del 1944.\nIl 28 settembre 1944, a seguito di una fortunata azione partigiana, che port\u00f2 al disarmo di una intera compagnia del Battaglione Vega a Porlezza, Valenti fu richiamato da Lanzo d'Intelvi e inviato nella cittadina a condurre le trattative con i resistenti. Qui entr\u00f2 in contatto con il capitano Ugo Ricci, comandante del distaccamento \"Sozzi\" della 52\u00aa Brigata Garibaldi \"Luigi Clerici\" in Val d'Intelvi, con il quale stabil\u00ec una tregua. La Decima si impegn\u00f2, in cambio della restituzione delle armi, a non molestare i partigiani. Nel corso delle trattative si arriv\u00f2 a progettare la proiezione del film \"Enrico IV\" in cui recitava lo stesso Valenti.\nIl processo e la morte.\nIl 20 aprile 1945, con la disfatta delle forze nazifasciste ormai imminente, Valenti decise di consegnarsi spontaneamente ad alcuni membri della Divisione partigiana \"Pasubio\", confidando di poter avviarvi delle trattative per un suo salvacondotto. Fu poi raggiunto anche da Luisa Ferida. Da quel momento in poi furono numerose volte trasferiti in diverse prigioni segrete, finch\u00e9 fu decisa per loro la pena di morte, imputata da Giuseppe Marozin, a suo dire su diretto ordine di Sandro Pertini; anche Aldo Lualdi sar\u00e0 di tale avviso.\nFurono accusati entrambi di crimini di guerra e gi\u00e0 il 28 aprile dello stesso anno fu pubblicata la notizia dell'avvenuta fucilazione. In realt\u00e0 a quella data i due attori erano ancora vivi, anche perch\u00e9 vennero processati e condannati a morte solo il 29, dopo essergli stati sottratti i gioielli e il denaro che portavano con s\u00e9, la sentenza fu eseguita: Valenti e la Ferida furono uccisi con una raffica di mitra nella notte tra il 29 e 30 aprile 1945.\nOltre ai contatti con il tenente Pietro Koch, per cui svolgeva un ruolo di collegamento con la Decima del principe Borghese, la partecipazione di Osvaldo Valenti alle sevizie inflitte dalla Banda Koch \u00e8 stata certificata da numerose testimonianze di partigiani passati per Villa Triste e scampati alla morte. Luisa Ferida venne invece, di fatto, riconosciuta estranea ai crimini che le erano stati imputati durante il processo, seppure la sua presenza a Villa Triste fu confermata da dichiarazioni di partigiani, torturati in quei giorni a Milano. Negli anni sessanta, difatti, il Ministero del Tesoro accolse la richiesta di Luisa Pansini, madre della Ferida, di poter riscuotere una pensione con i relativi arretrati (tale pensione, spettantele in quanto la figlia \"era morta per cause di guerra\", non le sarebbe mai stata corrisposta se la Ferida fosse stata ritenuta responsabile di crimini di guerra).\n\u00c8 sepolto, assieme a Luisa Ferida, sua compagna di vita e di lavoro, nel Campo X del Cimitero Maggiore di Milano, luogo dove hanno trovato sepoltura anche alcuni degli aderenti alla RSI, tra i quali lo stesso Pietro Koch.\nL'arte di Valenti e la memoria.\nAlla sua vicenda umana \u00e8 stato dedicato un film del 2008, diretto da Marco Tullio Giordana e intitolato \"Sanguepazzo\" con Luca Zingaretti nei panni di Valenti, e Monica Bellucci in quelli di Luisa Ferida., la stessa storia tragica ha ispirato il film \"Gioco perverso\" realizzato nel 1991 da Italo Moscati con Fabio Testi e Ida Di Benedetto.\nDoppiatori italiani.\nOsvaldo Valenti fu doppiato in circa una ventina dei film che gir\u00f2 poich\u00e9 la sua voce, sottile e dalla dizione non sempre inappuntabile, non era particolarmente gradita.\nTra gli attori che gli prestarono la voce:"}
{"id": "1162585", "revid": "45927", "url": "https://it.wikipedia.org/wiki?curid=1162585", "title": "Base binaria", "text": ""}
{"id": "1162586", "revid": "45927", "url": "https://it.wikipedia.org/wiki?curid=1162586", "title": "Base decimale", "text": ""}
{"id": "1162596", "revid": "287204", "url": "https://it.wikipedia.org/wiki?curid=1162596", "title": "Tutti gi\u00f9 per terra", "text": ""}
{"id": "1162602", "revid": "73843", "url": "https://it.wikipedia.org/wiki?curid=1162602", "title": "It's Me Again", "text": "It's Me Again, pubblicato nel 2005, \u00e8 il secondo album in studio di Tweet, a tre anni di distanza dal debutto \"Southern Hummingbird\".\nIl disco.\nCoprodotto da Missy Elliott e dalla stessa Tweet, \u00e8 stato anticipato dal singolo \"Turn da Lights Off\". Seguono l'uscita del primo estratto \"When I Need a Man\" (dalla colonna sonora della serie tv con Ving Rhames Kojak) e \"Cab Ride\".\nInclude produzioni di Missy Elliott, Craig Brockman, Nisan Stewart, Timbaland (\"Steer\"), Kwam\u00e9 \"K1Mil\" Holland , Charlene \"Tweet\" Keys (\"Iceberg\"), Charlie Bereal, Kenny Bereal, Soul Diggaz, Walter \"DJ Walt\" Millsap III, Madball Entertainment, Marty Cintron III , Spencer Proffer &amp; Steve Plunkett."}
{"id": "1162603", "revid": "729019", "url": "https://it.wikipedia.org/wiki?curid=1162603", "title": "Southern Records", "text": "Southern Records \u00e8 un'etichetta discografica indipendente fondata a Londra nel 1974 da John Loder.\nInizialmente era un semplice studio di registrazione di propriet\u00e0 dello stesso Loder il quale divenne amico del musicista Penny Rimbaud: i due insieme a pochi altri diedero vita ad una \"band\" chiamata EXIT.\nSuccessivamente Rimbaud fond\u00f2 i Crass e lo studio di registrazione di Loder divenne la via pi\u00f9 veloce per incidere il loro primo album.\nIl successo dei Crass spinse Loder a intraprendere il business delle etichette indipendenti tanto da firmare accordi con diversi distributori in varie parti del mondo."}
{"id": "1162611", "revid": "87595966", "url": "https://it.wikipedia.org/wiki?curid=1162611", "title": "Salici al tramonto", "text": "Salici al tramonto \u00e8 un dipinto a olio su tela applicata su carte (31,5x34,5\u00a0cm) realizzato nel 1888 dal pittore Vincent van Gogh. \u00c8 conservato nel Museo Kr\u00f6ller-M\u00fcller di Otterlo.\nCollegamenti esterni.\nRijksmuseum Kr\u00f6ller-M\u00fcller Museum \u2013 sito ufficiale"}
{"id": "1162612", "revid": "226458", "url": "https://it.wikipedia.org/wiki?curid=1162612", "title": "Dunaj (veliero)", "text": ""}
{"id": "1162614", "revid": "525063", "url": "https://it.wikipedia.org/wiki?curid=1162614", "title": "Dipartimento delle Alpi Marittime", "text": ""}
{"id": "1162616", "revid": "22356", "url": "https://it.wikipedia.org/wiki?curid=1162616", "title": "Moa-nalo", "text": "Col nome Moa-nalo si identifica un gruppo di anatre giganti estinte vissute nelle isole Hawaii, dove rappresentarono gli unici grandi animali erbivori per pi\u00f9 di 3 milioni di anni, per poi estinguersi con l'arrivo dei colonizzatori polinesiani sulle isole.\nDescrizione e tassonomia.\nLe moa-nalo (in lingua hawaiiana \"pollame perso\") sono rimaste sconosciute alla scienza per secoli, essendosi estinte prima dell'arrivo del capitano James Cook alle Hawaii nel 1778.\nNel 1980, i loro resti subfossili furono scoperti fra le dune sabbiose di Molokai Kauai, seguiti da altri ritrovamenti nelle altre isole principali, nei tunnel di lava e sui fondi dei laghi.\nFinora se ne conoscono quattro specie, divise in tre generi:\n\"Chelychelynechen\" (\"oca dal becco di tartaruga\"), come dice il nome, aveva un becco grosso e robusto, mentre gli altri due generi possedevano nei becchi delle seghettature note come pseudodenti.\nTutte le specie erano piuttosto grandi, con un peso compreso fra i 4 ed i 7,5\u00a0kg, e tutte erano incapaci di volare.\nOrigini ed evoluzione.\nDal DNA mitocondriale presente in alcuni fossili, si \u00e8 potuto procedere ad analisi approfondite per stabilire con quali specie di anatidi questi animali fossero pi\u00f9 o meno imparentati; contrariamente alle aspettative, le moa-nalo non sono imparentate con le grosse oche (\"Anserinae\"), bens\u00ec con le anatre del genere \"Anas\". La risoluzione delle analisi non \u00e8 abbastanza alta da poter consentire di stabilire anche il grado di parentela con le varie specie, anche se si pensa che il parente pi\u00f9 stretto di questi animali (e probabilmente anche quello da cui essi hanno avuto origine) sia l'anatra del Pacifico.\nComportamento.\nQuesti animali, come suggerito dalla forma e dalle dimensioni del becco, erano gli unici grandi erbivori presenti nell'intero arcipelago; dai coproliti ritrovati, si \u00e8 dedotto che preferivano nutrirsi di foglie, in particolare di felci (come \"Asplenium nidus\" o \"Dryopteris wallichiana\").\nLa presenza di spine su fusti e germogli di molte piante (in particolare quelle del genere \"Cyanea\") \u00e8 molto singolare per piante viventi in ambienti insulari, dove tali adattamenti vengono spesso persi (ad esempio nel lampone delle Hawaii); se ne deduce, quindi, che tali spine sarebbero state sviluppate in un secondo momento, come protezione dalle moa-nalo.\nEstinzione.\nLe moa-nalo si estinsero assieme a molte altre specie dopo l'arrivo dei coloni polinesiani alle Hawaii.\nQuesti grossi e lenti animali, privi di ogni timore istintivo poich\u00e9 non avevano nemici naturali, dovettero rappresentare una fonte di cibo primaria per i primi colonizzatori; il colpo di grazia a questa specie gi\u00e0 in forte declino fu dato dai mammiferi introdotti sulle isole, che competevano con le moa-nalo per il cibo ed in alcuni casi le predavano attivamente."}
{"id": "1162618", "revid": "110157", "url": "https://it.wikipedia.org/wiki?curid=1162618", "title": "Diocesi di Shendam", "text": "La diocesi di Shendam (in latino: \"Dioecesis Shendamensis\") \u00e8 una sede della Chiesa cattolica in Nigeria suffraganea dell'arcidiocesi di Jos. Nel 2017 contava 192.770 battezzati su 1.262.170 abitanti. \u00c8 retta dal vescovo Philip Davou Dung.\nTerritorio.\nLa diocesi \u00e8 situata nello stato nigeriano di Plateau, nella parte centro-orientale del paese. Essa comprende le Local Government Areas di Shendam, Langtang North, Langtang South, Mikang, Wase e Qua'an Pan.\nSede vescovile \u00e8 la citt\u00e0 di Shendam, dove si trova la cattedrale del Sacro Cuore di Ges\u00f9.\nIl territorio si estende su 11.644\u00a0km\u00b2 ed \u00e8 suddiviso in 28 parrocchie.\nStoria.\nLa diocesi \u00e8 stata eretta il 2 giugno 2007 con la bolla \"Nuper est petitum\" di papa Benedetto XVI, ricavandone il territorio dall'arcidiocesi di Jos.\nIl 18 marzo 2014 ha ceduto una porzione del suo territorio a vantaggio dell'erezione della diocesi di Pankshin.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.262.170 persone contava 192.770 battezzati, corrispondenti al 15,3% del totale."}
{"id": "1162620", "revid": "2812", "url": "https://it.wikipedia.org/wiki?curid=1162620", "title": "Vermicchioni", "text": ""}
{"id": "1162637", "revid": "339392", "url": "https://it.wikipedia.org/wiki?curid=1162637", "title": "Universit\u00e0 &quot;La Sapienza&quot; di Roma", "text": ""}
{"id": "1162640", "revid": "1565034", "url": "https://it.wikipedia.org/wiki?curid=1162640", "title": "Ufficio centrale di statistica della Chiesa cattolica", "text": "L'Ufficio centrale di statistica della Chiesa cattolica \u00e8 un ufficio della Santa Sede facente parte della Curia romana; \u00e8 alle dipendenze della sezione Affari generali della Segreteria di Stato della Santa Sede.\nL'ufficio venne eretto il 15 agosto 1967 da parte di papa Paolo VI, inizialmente con il nome di Ufficio centrale di statistica.\nEsso \u00e8 un organismo ufficiale della Santa Sede incaricato di fornire tutti i dati riguardo al Cattolicesimo nel mondo. L'opera riassuntiva, e pi\u00f9 importante, degli studi completati \u00e8 l\"'Annuario pontificio\", che viene edito annualmente."}
{"id": "1162654", "revid": "396099", "url": "https://it.wikipedia.org/wiki?curid=1162654", "title": "Thomas Clarkson", "text": "Biografia.\nClarkson partecip\u00f2 a una competizione dell'Universit\u00e0 di Cambridge per la composizione di un saggio in latino sul soggetto \"Si possono asservire gli uomini contro la loro volont\u00e0?\", che vinse. Dopo la sua esperienza a Wadesmill, Clarkson tradusse il saggio in inglese per la pubblicazione, che ottenne successo e inaugur\u00f2 una serie di saggi e pamphlet dell'autore contro la schiavit\u00f9.\nThomas Clarkson avvert\u00ec il suo impegno come una forma di manifestazione della volont\u00e0 divina e impegn\u00f2 la sua esistenza per combattere la tratta degli schiavi. Durante un viaggio a Londra conobbe l'editore quacchero James Phillips, che lo aiut\u00f2 a diffondere l'opera e lo introdusse nei circoli che combattevano la schiavit\u00f9. Fu un membro fondatore della \"Society for Effecting Abolition of the Slave Trade\" (\"Societ\u00e0 per realizzare l'abolizione della tratta degli schiavi\") di Londra nel 1787, la quale avrebbe poi fiancheggiato attivamente la lotta parlamentare di William Wilberforce per l'abolizionismo.\nNelle battaglie sostenute in Parlamento, che portarono ad inchieste parlamentari sugli orrori dello schiavismo, Thomas Clarkson ebbe la responsabilit\u00e0 di raccogliere informazioni per sostenere le tesi abolizioniste. Nel corso delle indagini intervist\u00f2 20.000 marinai in tutto il paese, ottenendo informazioni e procurandosi gli strumenti utilizzati sulle navi addette alla tratta.\nGli iniziali fallimenti delle iniziative parlamentari, e la cattiva luce in cui cadde a causa delle sue note simpatie per la Rivoluzione francese, lo portarono a un cedimento fisico, dal quale per\u00f2 si riprese e continu\u00f2 ad appoggiare attivamente la causa, fino alla vittoria parlamentare nel 1807.\nL'anno successivo all'abolizione della tratta, raccolse tutte le informazioni nei due volumi della monumentale \"History of the Rise, Progress, and Accomplishment of the Abolition of the African Slave Trade by the British Parliament\" (\"Storia dell'ascesa, del progresso, e del compimento dell'abolizione della tratta di schiavi africani ad opera del Parlamento Britannico\"), in cui ricostruiva il processo che port\u00f2 all'abolizione.\nIn seguito appoggi\u00f2 attivamente la battaglia per l'emancipazione degli schiavi degli anni 1820.\nSi ritir\u00f2 a Ipswich dove mor\u00ec il 26 settembre 1846."}
{"id": "1162657", "revid": "38120", "url": "https://it.wikipedia.org/wiki?curid=1162657", "title": "Choose love", "text": ""}
{"id": "1162659", "revid": "767487", "url": "https://it.wikipedia.org/wiki?curid=1162659", "title": "Dog Soldiers", "text": "Dog Soldiers \u00e8 un film del 2002 diretto da Neil Marshall.\nIl film, di genere horror, appartiene al filone splatter ed \u00e8 ambientato in una foresta situata tra la cittadina scozzese di Inverness e Fort William.\nTrama.\nUna coppia \u00e8 in campeggio nei boschi della Scozia. La sera, la donna regala al compagno un tagliacarte fatto di argento e poco dopo entrambi vengono improvvisamente aggrediti e divorati brutalmente da una misteriosa bestia. Contemporaneamente in una foresta gallese, vediamo il soldato semplice Lawrence Cooper che evade dal proprio campo per unirsi a dei corpi speciali, ma viene fermato da dei soldati guidati dal capitano Richard Ryan, il quale gli promette di lasciarlo andare se uccide un cane, ma Cooper rifiuta di compiere tale gesto. Ryan spara all'animale al suo posto e rimanda Cooper al suo precedente reggimento, escludendolo dalla selezione.\nQuattro settimane dopo, una squadra di sei soldati dell'Esercito Inglese, incluso Cooper, viene spedita nelle stesse foreste situate sulle Highlands in elicottero. L'unit\u00e0 viene incaricata di affrontare un'esercitazione di routine contro una pattuglia della SAS, comandata dallo stesso Richard Ryan. Alcuni soldati si lamentano di essersi persi alla televisione la partita di calcio Inghilterra-Germania per la missione. Di notte, durante una pausa dopo un lungo pattugliamento, il sergente Harry G. Wells, il caposquadra, racconta una sua esperienza durante la guerra del Golfo sino a quando i soldati non vengono sorpresi dalla carcassa di una mucca Highlander, che cade da una rupe sopra di loro spaventandoli.\nSeguendo la scia di sangue lasciata dalla mucca morente, il gruppo di Cooper scopre che i soldati della pattuglia avversaria sono stati brutalmente sbranati vivi e l'unico sopravvissuto \u00e8 il capitano Ryan, il quale \u00e8 rimasto ferito. Improvvisamente il gruppo viene attaccato da dei predatori sfuggenti e nella ritirata il caporale Bruce Campbell muore infilzato da un ramo mentre il sergente Wells viene ferito. Cooper e Wells, insieme agli altri soldati sopravvissuti, Joe, Terry e \"Spoon\" Witherspoon, vanno incontro alla zoologa Megan, la quale li aiuta a seminare gli inseguitori dandoli un passaggio sulla sua jeep. Megan conduce i soldati in una fattoria abbandonata che appartiene a una famiglia di sua conoscenza, gli Uath. Quando i predatori che li avevano attaccato nei boschi circondano la struttura, Cooper e gli altri scoprono con sgomento che gli assalitori sono dei lupi mannari.\nI licantropi causano la distruzione della jeep di Megan e cercano di entrare nella casa, ma Cooper e i suoi commilitoni riescono a tenere testa ai mostri e si barricano completamente bloccando tutte le porte e finestre. Senza nessuna via di fuga, per i protagonisti non c'\u00e8 altra soluzione se non attendere l'alba del giorno seguente, cos\u00ec che i lupi mannari riacquistino la forma umana, dato che i licantropi sono gli Uath e quindi li stanno attaccando nella loro fattoria per difendere il territorio. Durante l'attesa Cooper e Megan riescono a medicare la ferita di Wells.\nA seguito di un altro attacco da parte dei lupi mannari nel quale Terry viene trascinato via dai mostri, il gruppo rimane con poche munizioni e quindi la loro unica possibilit\u00e0 di sopravvivere \u00e8 tentare la fuga per Fort William. Spoon riesce a distrarre i lupi mannari permettendo a Joe di infiltrarsi nel fienile per mettere in funzione un Land Rover che si trova all'interno, quando all'improvviso assiste alla morte brutale di Terry, che viene decapitato da un lupo mannaro con un morso. Preso dal panico, Joe cerca di raggiungere la casa per recuperare gli altri commilitoni, ma scopre che un lupo mannaro si nascondeva a bordo. Cercando di affrontare da solo il mostro, Joe viene massacrato.\nIl capitano Ryan confessa che il vero scopo del plotone di Cooper durante l'esercizione era di fungere da esca per attirare un lupo mannaro cos\u00ec che l'esercito lo potesse catturare per studiarlo e sfruttarlo come arma biologica. In seguito Ryan si trasforma in un lupo mannaro e scappa da una finestra, mentre Megan gli scatta delle fotografie. Megan sostiene che i licantropi si nascondano nel fienile, cos\u00ec i soldati lo fanno esplodere con il Land Rover diroccato e una bombola di gas. In realt\u00e0 si scopre che nel fienile non c'era nessuno e Megan rivela di aver aperto la porta principale permettendo ai licantropi di entrare in casa. La donna sta aiutando i licantropi poich\u00e9 \u00e8 stata morsa, ma Wells la uccide con un colpo di pistola in testa prima di potersi trasformare. Spoon viene separato dai compagni e affronta da solo un lupo mannaro in cucina prima di essere divorato.\nRimasto solo con Cooper, il sergente Wells gli affida il rullino con le foto scattate da Megan, affinch\u00e9 dimostrasse ai superiori quello che \u00e8 veramente successo. Cooper si rifugia in cantina mentre Wells decide di sacrificarsi tagliando un tubo del gas della casa e accendendo i fornelli facendo cos\u00ec esplodere l'intera casa, eliminando i lupi mannari rimasti. In cantina Cooper trova i resti delle vittime precedenti dei licantropi e viene attaccato dall'ultimo lupo mannaro: il capitano Ryan trasformato. Quando il mostro sta per avere la meglio su Cooper, viene distratto da Sam, il border collie degli Uath, permettendo cos\u00ec al soldato di infilzarlo nel cuore con l'aprilettere d'argento e infine ad ucciderlo con un colpo di pistola in testa.\nInfine, Cooper esce dalle rovine della fattoria con Sam. Durante i titoli di coda vengono mostrate le foto di Megan e un giornale che riporta i risultati della partita di calcio Inghilterra-Germania e un articolo dedicato a Cooper dal titolo \"I lupi mannari hanno mangiato il mio plotone\"."}
{"id": "1162671", "revid": "113167745", "url": "https://it.wikipedia.org/wiki?curid=1162671", "title": "Calendario C&amp;T", "text": "Il calendario C&amp;T (Common-Civil-Calendar-and-Time) \u00e8 un calendario proposto da Dick Henry, professore di astronomia alla Johns Hopkins University, come riforma del calendario gregoriano attualmente in vigore nella maggior parte dei paesi del mondo. Il calendario C&amp;T prevede anni di 364 giorni invece di 365; 364 \u00e8 divisibile per 7, e questo porta il vantaggio che ad ogni giorno dell'anno corrisponde sempre lo stesso giorno della settimana (per esempio il 1\u00ba gennaio \u00e8 sempre domenica).\nPer mantenere questo calendario allineato con la durata media dell'anno (365.2422 giorni) si utilizza un sistema simile a quello dell'anno bisestile; invece di un giorno si aggiunge per\u00f2 un'intera settimana. Questa \"settimana bisestile\" \u00e8 chiamata \"Newton week\" (\"settimana di Newton\") e si aggiunge ogni 5 o 6 anni tra i mesi di giugno e luglio.\nI mesi sono tutti da 30 o 31 giorni: in particolare, ogni tre mesi a partire dall'inizio dell'anno, due mesi hanno 30 giorni, e il terzo ne ha 31. Il primo mese inizia sempre di domenica, il secondo sempre di marted\u00ec, ed il terzo sempre di gioved\u00ec.\nQuesto semplifica enormemente il sistema, perch\u00e9 un unico calendario \u00e8 sufficiente per tutti gli anni, e diventa molto pi\u00f9 semplice saper calcolare dal giorno del mese il giorno della settimana."}
{"id": "1162678", "revid": "729019", "url": "https://it.wikipedia.org/wiki?curid=1162678", "title": "Koch Industries", "text": "Koch Industries (IPA: ) \u00e8 un conglomerato industriale americano con sede a Wichita, Kansas.\nProfilo.\nL'azienda \u00e8 attiva in molteplici settori, principalmente nella produzione di energia e nella raffinazione del petrolio, con sussidiarie impegnate in molteplici settori: chimica e raffinazione, fertilizzanti, fibre e polimeri, minerario, carta, tecnologie per il controllo dell'inquinamento, trading di materie prime, allevamento di bestiame. Koch possiede anche Invista, Georgia-Pacific, Flint Risorse Hill, Koch Pipeline, Koch Petroleum Group, Koch Fertilizer, Koch Engineering, Koch Minerals and Matador Ranching Company.\nL'azienda venne fondata da Fred C. Koch nel 1940. Attualmente gli eredi di Fred C. Koch sono i principali proprietari della societ\u00e0 (che non \u00e8 quotata in nessuna borsa), in particolare i suoi due figli, Charles G. Koch e David H. Koch, il primo \u00e8 il maggiore azionista (possiede circa il 40%), nonch\u00e9 capo del consiglio di amministrazione e amministratore delegato, il secondo \u00e8 vice presidente esecutivo. Nel 2008 \"Forbes\" ha classificato le Koch Industries seconda pi\u00f9 grande azienda privata negli Stati Uniti (dopo Cargill) con un fatturato annuo di circa 98 miliardi di dollari, in calo dal primo posto ottenuto nel 2006. Se nel 2013 Koch Industries fosse stata una public company, sarebbe stata al 17\u00ba posto nella classifica Fortune 500.\nCritiche.\nFin dal 1989 la Koch Industries \u00e8 stata accusata di tenere un comportamento estremamente scorretto nei confronti dell'ambiente, inquinando oltre ogni misura e aggirando i decreti emanati dal governo sulle restrizioni dell'inquinamento. In particolare nel corso degli anni novanta \u00e8 stata chiamata in causa in pi\u00f9 di 300 cause di inquinamento, venendo giudicata spesso colpevole.\nUn'altra pesante causa \u00e8 quella che vede impegnate 97 contee contro l'azienda per una fuga di Benzene. Nel 2000 la magistratura ha ridotto il numero di contee da 97 a 11, poi a 9 e infine a 7. A queste 7 contee hanno corrisposto multe per un totale di 20 milioni di dollari.\nAcquisizioni ed eventi chiave della storia del conglomerato.\n\"La lista elenca solo le principali acquisizioni e non \u00e8 esaustiva\":"}
{"id": "1162680", "revid": "1745361", "url": "https://it.wikipedia.org/wiki?curid=1162680", "title": "Sottotesto", "text": "Il sottotesto determina quella differenza di significato, altrimenti invisibile, che si cela all'interno di una battuta di un copione.\nTeatro.\nEsso ha valenza prettamente teatrale dato che i testi teatrali vengono poi interpretati nel tempo da diversi registi e attori, mentre un copione cinematografico o televisivo viene messo in scena solo una volta.\nIl sottotesto non \u00e8 altro che la codifica teatrale di ci\u00f2 che continuamente avviene nella realt\u00e0: esprimere un concetto senza farlo espressamente. Ad esempio un personaggio malinconico e solitario, probabilmente dir\u00e0 \"ecco che un'altra giornata \u00e8 finita\" in maniera diversa da un personaggio che ha passato la stessa giornata in miniera. L'informazione contenuta nella battuta \u00e8 la stessa ma il sottotesto per i due personaggi \u00e8 profondamente diverso.\nIl sottotesto \u00e8 un codice teatrale relativamente recente; nel teatro elisabettiano, e soprattutto in quello shakespeariano, i personaggi denunciavano apertamente le loro intenzioni e i loro sentimenti, spesso per mezzo di lunghi monologhi rivolti al pubblico o ad un altro personaggio.\nIn alcuni autori, come Pirandello, la scrittura teatrale \u00e8 talmente attenta e precisa da risultare difficile intendere un sottotesto diverso da quello che l'autore desidera. In altri, invece, come Henrik Ibsen o Harold Pinter, il tratteggio dei personaggi permette volutamente un ventaglio di interpretazioni del testo diverse, mutando quindi anche il possibile sottotesto.\nCinema.\nIn una sceneggiatura basata sulla struttura restaurativa in tre atti, il sottotesto \u00e8 il rapporto tra personaggio e dilemma. In questo tipo di testo i personaggi sono presentati in momenti particolari delle loro vite; il problema che affrontano viene messo in risalto dai personaggi secondari. Si sviluppano cos\u00ec due linee narrative: la linea d'azione ossia la storia di primo piano, le cui azioni e i cui personaggi sono esterni al protagonista, mentre la storia di secondo piano fa riferimento a un problema interno al personaggio, producendo il sottotesto. Le relazioni tra personaggio centrale e personaggi secondari delineano questo tipo di situazione. La struttura restaurativa in tre atti gestisce i differenti piani alternandone lo sviluppo attraverso gli atti: nel Primo Atto vengono introdotte sia la storia di primo che di secondo piano; nel Secondo Atto si sviluppa la storia di secondo piano, mentre nel Terzo questa si risolve, per lasciare spazio alla storia di primo piano."}
{"id": "1162685", "revid": "599013", "url": "https://it.wikipedia.org/wiki?curid=1162685", "title": "Jun'ichi Inamoto", "text": "Caratteristiche tecniche.\nGioca come mediano, ma anche come difensore centrale, ha una buona velocit\u00e0 di corsa, di piede destro \u00e8 capace per\u00f2 di fare gol calciando anche con il piede sinistro, come finalizzatore sa cogliere bene le opportunit\u00e0 calciando anche di prima intenzione, inoltre nelle azioni da gol sa sfruttare bene gli scambi di passaggi rapidi.\nCarriera.\nClub.\nGamba Osaka.\nLa sua carriera da calciatore professionista comincia l'8 marzo 1997 con il Gamba Osaka nel pareggio per 3-3 contro il Consadole Sapporo nella Coppa del Giappone iniziando come titolare. Segner\u00e0 la sua prima rete nell'edizione 1997 della J1 League vincendo per 4-1 contro lo Shimizu S-Pulse. Otterr\u00e0 il suo massimo numero di reti in campionato nell'edizione successiva, quella del 1998 con sei gol, il primo decidendo la vittoria su 1-0 contro il Sanfrecce Hiroshima, poi ne segner\u00e0 un altro nella vittoria per 3-2 contro il JEF United e una doppietta sconfiggendo per 6-3 lo Yokohama Fl\u00fcgels. Nell'edizione 2000 della Coppa del Giappone la squadra giocher\u00e0 contro il J\u00fabilo Iwata, nella partita di andata perderanno per 1-0, e in quella di ritorno, vinta per 2-1, Inamoto segner\u00e0 un gol, allo spareggio ai rigori, per\u00f2, Inamoro sbaglia il tiro dal dischetto e il Gamba Osaka perde per 3-2. La sua ultima rete per la squadra la segner\u00e0 il 14 luglio 2001 con il gol del 2-0 battendo il FC Tokyo.\nArsenal e Fulham.\nNel 2002 ha giocato per l'Arsenal facendo il suo debutto come titolare nella vittoria per 2-0 contro il Grimsby Town, la sua esperienza in squadra \u00e8 durata solo quattro partite. Giocher\u00e0 per il Fulham vincendo la Coppa Intertoto 2002 segnando quattro gol contro il Bologna: il primo nella partita d'andata che si \u00e8 conclusa con un 2-2, e poi una tripletta che decider\u00e0 la vittoria su 3-1 nella partita di ritorno. Nello stesso anno fu nella lista dei candidati al Pallone d'oro. Segner\u00e0 un gol nella FA Cup vincendo per 2-1 contro l'Everton. Nel 2003 segner\u00e0 due reti in Premier League, la prima vincendo per 3-2 contro il Middlesbrough e la seconda con il gol del 3-1 battendo il Manchester United.\nCardiff e West Bromwich.\nA partire dal 2004 giocher\u00e0 in prestito nella Football League Championship, la seconda divisione del calcio inglese, con la maglia del Cardiff, la sua esperienza durer\u00e0 poco, e infatti poi inizier\u00e0 a giocare per il West Bromwich, dove segner\u00e0 un solo gol battendo il Fulham con la rete 3-2 nel secondo tempo supplementare della Football League Cup.\nGalatasaray e Eintracht Francoforte.\nGiocher\u00e0 per una stagione in Turchia nel club del Galatasaray, segnando una sola rete, nella sconfitta in Champions League per 3-1 contro il Bordeaux, far\u00e0 infatti un gol da fuori area. A partire dal 2007 vestir\u00e0 la maglia del Eintracht Francoforte debuttando il 5 agosto nella vittoria per 4-1 contro l'Union Berlin nella Coppa di Germania, comunque durante la sua esperienza in Germania non \u00e8 mai stato capace di segnare una rete.\nRennes e Kawasaki Frontale.\nHa giocato nel 2009 in Ligue 1, la massima serie del calcio francese, con venendo acquistato dal Rennes, ma trovando poco spazio in quadra ha giocato solo in cinque partite, per poi tornare in Giappone con il Kawasaki Frontale. Nel 2011 aprir\u00e0 le marcature nella vittoria contro l'Avispa Fukuoka e lo Shimizu S-Pulse entrambe vinte per 3-2. La sua ultima rete per la squadra la segner\u00e0 il 6 aprile 2014 con il gol del 4-0 vincendo contro il Tokushima Vortis.\nConsadole Sapporo e SC Sagamihara.\nNel 2015 va al Consadole Sapporo per circa 58 milioni di yen (400'000 euro) giocher\u00e0 in seconda divisione giapponese, la J2 League, segnando un solo gol, con la rete del 1-0 vincendo di misura contro il Cerezo Osaka. Nel 2019 giocher\u00e0 nella J3 League, la terza divisione, con il SC Sagamihara.\nNazionale.\nViene convocato per giocare con la Nazionale del Giappone Under-20 per il mondiale Nigeria 1999 dove i nipponici si classificheranno secondi, sebbene Inamoto non avr\u00e0 molto spazio.\nIl 5 febbraio 2000 far\u00e0 il suo esordio in nazionale maggiore nella sconfitta in amichevole contro il Messico. Viene convocato con la nazionale olimpica ai Giochi di Sydney, segnando una rete nella vittoria contro la Slovacchia, mentre ai quarti di finale contro gli Stati Uniti la partita finir\u00e0 per 2-2 e ai rigori Inamoto segner\u00e0 tirando dal dischetto sebbene il Giappone perda per 5-4.\nGiocher\u00e0 nella Confederation Cup 2001 dove il Giappone otterr\u00e0 l'argento, Inamoto ha giocato in tutte le partite tranne che in quella contro il Brasile. Il 4 luglio 2001 segner\u00e0 il suo primo gol in nazionale decidendo la vittoria su 1-0 contro la Jugoslavia. In un'altra amichevole contro l'Italia, finita con un prestigioso pareggio per 1-1, fornir\u00e0 al suo compagno di squadra l'assist vincente a Atsushi Yanagisawa con cui segner\u00e0 la rete del temporaneo vantaggio.\nHa partecipato ai Mondiali 2002 segnando due gol, prima nel pareggio per 2-2 contro il Belgio e il secondo quello del 1-0 nella vittoria contro la Russia. In un'amichevole contro l'Uruguay segner\u00e0 la rete del 2-2 e la partita finir\u00e0 in pareggio, invece in un'altra amichevole vinta contro la Nigeria grazie a un suo assist Yasuhito End\u014d segner\u00e0 la rete del 3-0. Viene convocato pure per il Mondiali 2006 giocando in due partite.\nIl suo ultimo gol in nazionale lo segner\u00e0 nell'amichevole vinta contro il Ghana il 9 settembre 2009, prima fornir\u00e0 a Shinji Okazaki l'assist per segnare il gol del pareggio e infine Inamoto sar\u00e0 autore della rete del 4-3. Ottiene la sua terza convocazioni ai mondiali, Sudafrica 2010, dove per\u00f2 giocher\u00e0 poco partendo sempre dalla panchina nei minuti finali, prima nella vittoria contro il Camerun per 1-0 e poi in quella contro la Danimarca per 3-1, in quella che \u00e8 stata la sua ultima partita in nazionale. Con le sue 83 presenze \u00e8 il quindicesimo calciatore pi\u00f9 presente di sempre nella nazionale giapponese"}
{"id": "1162694", "revid": "767487", "url": "https://it.wikipedia.org/wiki?curid=1162694", "title": "Un esercito di 5 uomini", "text": "Un esercito di 5 uomini \u00e8 un film western del 1969 diretto da Italo Zingarelli.\nTrama.\nI ribelli messicani chiedono a \"l'olandese\" di organizzare una rapina ad un treno di stato che sta trasportando mezzo milione di dollari in oro per conto di Victoriano Huerta, per finanziare la rivoluzione messicana. Cos\u00ec l'olandese contatta altri quattro uomini: il forzuto Mesito, l'acrobata Luis Dominguez (gi\u00e0 evaso pi\u00f9 volte dalle carceri messicane), l'esperto di esplosivi Augustus (un ex militare che ora lavora per una compagnia mineraria) ed un samurai giapponese (che sbarca il lunario come lanciatore di coltelli); l'uomo promette ad ognuno mille dollari di ricompensa. La loro prima impresa sar\u00e0 salvare dalla fucilazione un capo dei ribelli.\nDopo aver causato una rivolta in citt\u00e0 per\u00f2, i cinque uomini sono costretti a fuggire, insieme a tutti i civili, per evitare rappresaglie dell'esercito. Alcuni soldati per\u00f2 riescono ugualmente a trovarli e li portano in un forte per interrogarli. Da qui riescono ad evadere uccidendo molti militari, e si danno alla fuga, ma molti altri soldati partono al loro inseguimento. Tutto sembra perduto, quando all'improvviso, in una gola, appaiono decine di rivoluzionari, che si offrono di coprire la fuga dei cinque uomini. La cosa sembra incredibile, in quanto i pochi rivoluzionari non possono niente contro la divisione che sta seguendo gli evasi, ma questo serve a far capire agli uomini quanto sia importante la riuscita della loro impresa, tanto da valere il sacrificio di tutti quei ribelli.\nIl treno \u00e8 pesantemente difeso: un cannone, due mitragliatrici e decine di soldati, ma nonostante i numerosi imprevisti, la difficilissima rapina riesce; l'olandese, il capitano, il samurai e Luis riescono ad agganciarsi ai telai dei vagoni tramite imbracature, ed eliminano tutti i soldati; intanto Mesito sta rimettendo in condizioni passabili un tracciato ferroviario alternativo dove il gruppo nasconder\u00e0 il vagone col denaro. immobilizzati i soldati di guardia al vagone, i cinque si allontanano col bottino su un camion.\nQui Mesito comincia a fare le parti, sennonch\u00e9 Luis punta un fucile su lui, Augustus e il samurai; l'olandese si \u00e8 accordato con lui per spartire il bottino, ma a sorpresa tradisce anche lui. I quattro uomini credevano tutti che l'olandese non volesse davvero dare l'oro ai messicani e pensavano di dividerlo tra loro, invece l'olandese vuole rispettare i patti: anni prima infatti l'esercito uccise sua moglie perch\u00e9 il padre e i fratelli erano rivoluzionari e lei era sospettata di averli aiutati; tuttavia lascia loro i mille dollari a testa pattuiti, e promette di lasciare dei cavalli ad un giorno di cammino.\nPer\u00f2 un reparto di soldati ha scoperto il loro rifugio, l'olandese si rende conto che deve ridare le armi ai quattro complici per farsi aiutare nella difesa. Dopo aver ucciso tutti i soldati, il gruppo si avvicina per fare i conti, ma \u00e8 proprio Luis, il pi\u00f9 cinico di tutti, a spalleggiare l'olandese; mentre gli altri tre riflettono arrivano i messicani, che festeggiano tutti gli uomini come degli eroi per la riuscita del piano.\nProduzione.\nUn piccolo mistero riguarda la regia di questo interessante western ispirato a \"Quella sporca dozzina\" e a \"I magnifici sette\"; Nella versione italiana risulterebbe diretto dal produttore Zingarelli, mentre nelle versioni straniere la regia \u00e8 accreditata al regista americano Don Taylor. Anche Bud Spencer, in un'intervista, confermava che il regista era Don Taylor: \"Del resto tutti gli attori erano americani tranne Castelnuovo e me\".\nDaniela Giordano intervistata a \"Stracult\" rivela che Don Taylor diresse solo alcune sequenze e fece molti provini ma dopo pochissimi giorni, lasci\u00f2 il set e venne sostituito da Italo Zingarelli che diresse materialmente pi\u00f9 del 90% del film. Invece secondo l'attore Tetsuro Tamba, che interpreta il Samurai, Don Taylor inizi\u00f2 il film, ma venne quasi subito rimpiazzato dal giovane sceneggiatore Dario Argento, tuttavia Argento nella sua autobiografia non ne scrive una riga.\nNella versione americana Bud Spencer si doppia per la prima volta da solo in un perfetto inglese."}
{"id": "1162697", "revid": "1573940", "url": "https://it.wikipedia.org/wiki?curid=1162697", "title": "Megapodiidae", "text": "I Megapodidi (Megapodiidae ) sono una famiglia di uccelli dell'ordine dei Galliformi. \nSono uccelli di medie dimensioni e corporatura tozza, con testa piccola e grandi zampe. Il loro nome significa, letteralmente, \u00abgrande piede\u00bb (dal greco \"mega\", \u00abgrande\u00bb, e \"poda\", \u00abpiede\u00bb), proprio in riferimento alle zampe e ai piedi di grandi dimensioni tipici di questi uccelli terricoli. Hanno quasi tutti un piumaggio bruno o nero.\nA differenza degli altri uccelli, i megapodidi non incubano le proprie uova con il proprio calore corporeo, ma utilizzando fonti di calore ambientale: alcune specie seppelliscono le uova in tumuli-nido fatti di vegetazione in decomposizione, altre sfruttano il calore delle sorgenti geotermali, e altre si affidano al calore della sabbia scaldata dal sole.\nDescrizione.\nI megapodidi sono uccelli terricoli galliformi di dimensioni medio-grandi.Le specie pi\u00f9 grandi sono quelle appartenenti ai generi \"Alectura\" e \"Talegalla\", che possono raggiungere i 60-70\u00a0cm di lunghezza, mentre le pi\u00f9 piccole sono il megapodio della Micronesia (\"Megapodius laperouse\") e il megapodio delle Molucche (\"Eulipoa wallacei\"), che misurano 28-30\u00a0cm.\nHanno testa piccola, becco corto, ali grandi e arrotondate e grosse zampe con piedi muniti di artigli affilati.Presentano l'alluce allo stesso livello delle altre dita, proprio come le specie della famiglia dei Cracidi. Gli altri galliformi, invece, hanno l'alluce posizionato al di sopra del livello delle dita frontali.\nDistribuzione e habitat.\nI megapodidi sono diffusi in quasi tutta l'Australasia. Il loro areale comprende varie isole del Pacifico occidentale, l'Australia, la Nuova Guinea e le isole indonesiane a est della linea di Wallace, e perfino le isole Andamane e Nicobare, nel golfo del Bengala. Nell'area del Pacifico la distribuzione della famiglia si \u00e8 ridotta notevolmente in seguito all'arrivo degli esseri umani, e molte isole, come le Figi, le Tonga e la Nuova Caledonia, hanno ormai perso quasi tutte le specie endemiche che le popolavano.\nAd eccezione del fagiano australiano (\"Leipoa ocellata\"), che popola le garighe aride o semi-aride, tutti gli altri megapodidi occupano ambienti boschivi.\nBiologia.\nComportamento.\nSono uccelli prevalentemente terricoli. Le capacit\u00e0 di volo variano a seconda della specie.\nAlimentazione.\nSono uccelli onnivori che si nutrono di sostanza vegetale (semi, frutti, germogli, foglie e fiori), invertebrati (insetti, ragni, crostacei, molluschi, vermi) e piccoli vertebrati (rane e lucertole).\nRiproduzione.\nI megapodidi sono uccelli prevalentemente solitari che, a differenza degli altri uccelli, non incubano le proprie uova con il proprio calore corporeo, ma seppellendole. Le loro uova sono caratteristiche, in quanto possiedono un tuorlo molto grosso, pari al 50-70% del peso totale. Questi uccelli sono noti soprattutto per la loro abilit\u00e0 di costruire imponenti tumuli-nido fatti di vegetazione in decomposizione; durante l'incubazione delle uova, i maschi aggiungono o rimuovono pezzi di materiale per regolare la temperatura all'interno del tumulo. Tuttavia, altre specie seppelliscono le proprie uova in modi diversi: alcuni megapodi sfruttano il calore delle sorgenti geotermali, e altri fanno semplicemente affidamento al calore della sabbia scaldata dal sole. Alcune specie variano la propria strategia di incubazione a seconda dell'ambiente. \u00c8 documentato l'uso dello stesso tumulo da parte di specie diverse.\nI megapodidi sono \u00absuper-precoci\u00bb, in quanto i pulcini che escono dall'uovo sono pi\u00f9 sviluppati di quelli di qualsiasi altro tipo di uccello: hanno gli occhi aperti, una muscolatura piuttosto sviluppata e una buona coordinazione nei movimenti, ali completamente ricoperte di penne e corpo interamente ricoperto di piumino, e sono in grado di correre, inseguire le prede e, in certe specie, volare entro un giorno dalla schiusa.\nI pulcini di megapodio non hanno il dente del becco; alla schiusa utilizzano i robusti artigli per frantumare il guscio, e poi si fanno strada fino alla superficie del tumulo giacendo sul dorso e menando colpi con le zampe per grattare via lo strato di sabbia e sostanze vegetali. Come altri uccelli super-precoci, al momento della schiusa sono completamente ricoperti di penne e particolarmente attivi, in quanto sono gi\u00e0 in grado di volare e di vivere senza l'aiuto dei genitori.\nIn passato gli studiosi ritenevano che il sesso dei pulcini del fagiano australiano venisse determinato dalla temperatura in cui si sviluppava l'embrione; prima che venisse dimostrata la falsit\u00e0 di questa ipotesi, si pensava che ci\u00f2 valesse anche per tutti gli altri megapodi, dal momento che tutte le specie appartenenti a questa famiglia condividono metodi di nidificazione unici tra gli uccelli. Data la particolarit\u00e0 di questa tecnica di riproduzione, i pulcini non hanno modo di conoscere i propri genitori; gli studiosi si sono a lungo domandati come possano riconoscere gli altri membri della propria specie, visto che non possono fare affidamento sull\"'imprinting\" come gli altri galliformi. Ricerche recenti sembrano suggerire che ogni megapodio sia dotato di una sorta di riconoscimento visuale istintivo per i movimenti propri della specie a cui appartiene.\nTassonomia.\nLa famiglia comprende 21 specie suddivise in 7 generi:. \nFilogenesi.\nRecenti studi individuano all'interno della famiglia Megapodiidae due linee evolutive: la prima raggruppa i tacchini di boscaglia (\"Alectura\", \"Aepypodius\" e \"Talegalla\") e il fagiano australiano (\"Leipoa\"), la seconda il maleo (\"Macrocephalon\") e i megapodi (\"Eulipoa\" e \"Megapodius\").\nI rapporti evolutivi tra i generi sono schematizzati nel seguente albero filogenetico:\nConservazione.\nTra le specie della famiglia Megapoddidae figurano quattro specie in pericolo di estinzione (\"Endangered\"): \"Aepypodius bruijnii\", \"Macrocephalon maleo\", \"Megapodius laperouse\" e \"Megapodius pritchardii\", e sei specie vulnerabili (\"Vulnerable\"): \"Eulipoa wallacei\", \"Leipoa ocellata\", \"Megapodius bernsteinii\", \"Megapodius geelvinkianus\", \"Megapodius layardi\" e \"Megapodius nicobariensis\"."}
{"id": "1162699", "revid": "33751", "url": "https://it.wikipedia.org/wiki?curid=1162699", "title": "Mohamed Abdel Kader Tour\u00e9 Coubadja", "text": ""}
{"id": "1162704", "revid": "1543377", "url": "https://it.wikipedia.org/wiki?curid=1162704", "title": "Equazione di Clausius-Mossotti", "text": "In fisica, l'equazione di Clausius-Mossotti, il cui nome \u00e8 dovuto a Rudolf Clausius e Ottaviano Fabrizio Mossotti, lega la costante dielettrica di un mezzo alle grandezze microscopiche elettromeccaniche che lo caratterizzano, in particolare la densit\u00e0 e la polarizzabilit\u00e0. Si tratta di una relazione che pu\u00f2 essere scritta anche attraverso l'utilizzo dell'indice di rifrazione o della conduttivit\u00e0 elettrica: nel primo caso viene detta equazione di Lorentz-Lorenz, da Hendrik Lorentz e Ludvig Lorenz che la scoprirono indipendentemente, mentre quando si considera la conduttivit\u00e0 elettrica \u00e8 chiamata formula di Maxwell (da James Clerk Maxwell).\nDa un punto di vista storico, Mossotti analizz\u00f2 la relazione tra le costanti dielettriche di due diversi mezzi nel 1850, mentre Clausius scrisse la formula per esplicito nel 1879 in termini di indici di rifrazione. \nL'equazione.\nIn un dielettrico lineare, omogeneo ed isotropo, l'equazione di Clausius-Mossotti \u00e8 la seguente:\ndove: \nFattore di Clausius\u2013Mossotti.\nIl fattore di Clausius\u2013Mossotti descrive il comportamento di una particella soggetta ad una forza dielettroforetica e posta in un dielettrico dispersivo. Data una sfera di dielettrico perfetto con permittivit\u00e0 elettrica formula_8 immersa in un mezzo con permittivit\u00e0 complessa formula_9, il fattore di Clausius\u2013Mossotti \u00e8 dato da:\ncon:\ndove formula_12 \u00e8 la conduttivit\u00e0 elettrica e formula_13 la frequenza angolare del campo elettrico applicato.\nLa parte reale formula_14 \u00e8 un fattore che determina la direzione e l'intensit\u00e0 della forza dielettroforetica agente sulla particella, mentre la parte immaginaria formula_15 si relaziona con il suo momento torcente.\nIndice di rifrazione.\nL'equazione di Lorentz\u2013Lorenz mette in relazione l'indice di rifrazione formula_16 e la polarizzabilit\u00e0 media formula_5:\ndove formula_19 \u00e8 il numero di molecole per unit\u00e0 di volume.\nIn una forma pi\u00f9 particolare l'equazione fornisce l'indice di rifrazione di un gas diluito:\ndove formula_21 \u00e8 la polarizzabilit\u00e0 totale di una mole di sostanza, formula_22 la pressione del gas, formula_23 la costante universale dei gas e formula_24 la temperatura assoluta."}
{"id": "1162710", "revid": "968255", "url": "https://it.wikipedia.org/wiki?curid=1162710", "title": "Ricardo", "text": ""}
{"id": "1162714", "revid": "599013", "url": "https://it.wikipedia.org/wiki?curid=1162714", "title": "Rifugio Pedrotti", "text": ""}
{"id": "1162715", "revid": "1628923", "url": "https://it.wikipedia.org/wiki?curid=1162715", "title": "Deaminazione", "text": "La deaminazione, in chimica organica, rappresenta la fuoriuscita da una molecola di un gruppo amminico, con conseguente produzione di una molecola di ammoniaca. La reazione necessita di una molecola di acqua per avvenire ed \u00e8 detta anche deaminazione \"ossidativa\", in quanto ossida il carbonio su cui era legato il gruppo amminico, sostituendovi un gruppo carbonilico.\nLa deaminazione nel metabolismo.\nLa deaminazione ha una grande importanza nel nostro organismo in quanto permette lo smaltimento degli atomi di azoto, potenzialmente dannosi, presenti negli amminoacidi: i gruppi amminici degli amminoacidi sono trasferiti, infatti, per transaminazione, al \u03b1 -chetoglutarato trasformandolo nell'amminoacido glutammato. L'enzima glutammato deidrogenasi catalizza la deaminazione di questo composto liberando ammoniaca e riformando \u03b1-chetoglutarato. Due molecole di ammoniaca reagiscono poi con una molecola di anidride carbonica per produrre urea (ciclo dell'urea) o acido ureico che verr\u00e0 escreta dai reni.\nDeaminazione spontanea delle basi azotate.\nLa deaminazione pu\u00f2 riguardare anche le basi azotate adenina (che viene convertita in ipoxantina), guanina (che viene convertita in xantina), citosina (che viene convertita in uracile), e 5-metilcitosina (che viene convertita in timina): questi processi possono portare a mutazioni genetiche.\nDeaminazione della citosina.\nLa deaminazione spontanea della citosina determina la formazione di uracile, con rilascio di ione ammonio. Il processo pu\u00f2 anche essere indotto in vitro, trattando la base con disolfito che reagisce specificamente con la citosina ma non con la sua forma metilata. In questo modo \u00e8 possibile distinguere nella doppia elica del DNA il filamento con citosina non metilata da quello con citosina normale (dove apparir\u00e0 l'uracile, che non \u00e8 comune altrimenti nel DNA).\nSe il processo avviene in vivo verr\u00e0 inserito un uracile al posto della corretta citosina; l'appaiamento errato pu\u00f2 essere riconosciuto e riparato da particolari sistemi di riparazione del DNA: in particolare specifiche glicosilasi riconoscono questo nucleotide che non \u00e8 comune nel DNA e lo sostituiscono con la citosina. Se l'errore non viene riparato entro la successiva replicazione del DNA le nuove molecole di DNA sintetizzate avranno inserite una mutazione non pi\u00f9 eliminabile.\nDeaminazione della 5-metilcitosina.\nLa deaminazione di questa base provoca la formazione di timina, un nucleotide normalmente presente nel DNA. Alcune rare gilcolidasi sono in grado di riconoscere gli appaiamenti errarti che derivano da questa deaminazione (T-G) e sostituire alla timina la citosina. La 5-metilcitosina \u00e8 presente soprattutto nei procarioti, formata in seguito a metilazione di una citosina tramite una metil transferasi. La formazione di questa base modificata \u00e8 correlata a processi di silenziamento genico. Spesso la 5-metilcitosina \u00e8 presenti nei siti CpG: l'alta frequenza con cui \u00e8 possibile avere mutazioni in queste regioni spiegano il perch\u00e9 siano cos\u00ec rare nel genoma.\nDeaminazione nell'editing dell'RNA.\nAlcune deaminasi sono coinvolte nel processo di editing dell'RNA, ovvero nella modificazione della sequenza di questo acido nucleico in sede post-trascrizionale. Le principali deaminazione riguardano anche qui la citosina (deaminata a uracile). Ad esempio, al termine della trascrizione del gene per l'apoliproteina apoB, per deaminazione, un codone CAA (codificante per la glutammina) viene convertito in UAA (un codone di stop): la deaminazione genera cos\u00ec un'interruzione precoce della sintesi proteica che d\u00e0 origine a una particolare (pi\u00f9 corta) isoforma di apoB."}
{"id": "1162726", "revid": "339392", "url": "https://it.wikipedia.org/wiki?curid=1162726", "title": "Carramba che sorpresa", "text": ""}
{"id": "1162727", "revid": "1652134", "url": "https://it.wikipedia.org/wiki?curid=1162727", "title": "Trattato Hay-Bunau Varilla", "text": "Il trattato Hay-Bunau-Varilla \u00e8 un trattato stipulato da Stati Uniti e Panama negli Stati Uniti il 18 novembre 1903 (due settimane dopo la dichiarazione d'indipendenza del Panama dalla Colombia). Il trattato \u00e8 cos\u00ec designato dal nome dei due funzionari che raggiunsero l'accordo: John Hay, allora segretario di Stato degli Stati Uniti, e Phillipe Bunau-Varilla, ministro plenipotenziario per il Panama negli Stati Uniti.\nDopo la dichiarazione d'indipendenza del Panama dalla Colombia, Phillipe Bunau-Varilla si rec\u00f2 a Washington ed a New York per negoziare i termini economici della costruzione di un canale attraverso l'istmo di Panama ed i termini di vendita di quella che sarebbe poi stata indicata come la Zona del Canale. Le trattative furono condotte con alcuni funzionari statunitensi, principalmente il segretario di Stato John Hay. Quando l'accordo fu raggiunto, venne siglato come trattato Hay-Bunau-Varilla, che non fu per\u00f2 firmato da nessun cittadino panamense, sebbene Bunau Varilla fosse presente in qualit\u00e0 di ministro.\nAntefatti.\nNel 1901 gli Stati Uniti avevano ottenuto dal governo Colombiano (che comprendeva anche l'attuale Panama) l'autorizzazione per costruire e gestire il Canale per 100 anni. Nel 1903 per\u00f2 il governo della Colombia decise di non ratificare l'accordo. Gli Stati Uniti allora organizzarono una sommossa a Panam\u00e1 e minacciarono di intervenire se fosse avvenuta la reazione del governo legittimo.\nBunau-Varilla era un cittadino francese coinvolto originariamente nella costruzione del canale da Ferdinand de Lesseps, colui che costru\u00ec il Canale di Suez. Dopo lo scandalo di Panama e il fallimento degli tentativi di de Lesseps di costruire il canale, Bunau-Varilla divenne un importante azionista della Compagnie Nouvelle du Canal de Panam\u00e1, che nel 1903 aveva ancora la concessione per la costruzione del Canale di Panama. Il 6 novembre la Giunta di governo provvisorio della Repubblica di Panam\u00e1, nomin\u00f2 Bunau-Varilla inviato straordinario e ministro plenipotenziario per il governo degli Stati Uniti con pieni poteri per gli accordi economici e finanziari.\nIl trattato.\nBunau-Varilla bas\u00f2 il trattato su quattro punti:\nGli Stati Uniti ottennero:\nConseguenze.\nIn conseguenza dell'accordo raggiunto tra Hay e Bunau-Varilla, gli Stati Uniti comprarono le azioni della Compagnie Nouvelle du Canal de Panam\u00e1 per 40 milioni di dollari.\nSebbene il Panam\u00e1 in seguito accett\u00f2 i termini dell'accordo, il trattato fu una fonte di conflitto tra le due nazioni. L'episodio pi\u00f9 grave si verific\u00f2 il 9 gennaio 1964, quando scoppiarono delle rivolte per la sovranit\u00e0 sulla Zona del Canale. Le rivolte iniziarono dopo che una bandiera panamense fu lacerata da soldati della Polizia della Zona del Canale durante una manifestazione studentesca che rivendicava il diritto di issare la bandiera panamense accanto a quella statunitense. Alcune unit\u00e0 dell'Esercito degli Stati Uniti vennero coinvolte nel tentativo di sedare la rivolta dopo che la Polizia era stata sopraffatta. Dopo tre giorni di combattimento, rimasero uccisi 22 panamensi e 4 soldati statunitensi. Il 9 gennaio \u00e8 ricordato a Panam\u00e1 come il giorno dei martiri.\nGli eventi del giorno dei martiri vengono considerati come un fattore importante che ha condotto gli Stati Uniti alla decisione di negoziare i trattati Torrijos-Carter nel 1977, che abolirono il trattato Hay-Bunau Varilla e stabilirono un calendario per il ritorno al Panam\u00e1 della sovranit\u00e0 sulla Zona del Canale (1979) e del pieno controllo del Canale (31 dicembre 1999)."}
{"id": "1162733", "revid": "327773", "url": "https://it.wikipedia.org/wiki?curid=1162733", "title": "Cima Palon", "text": "La Cima Palon (2232\u00a0m) \u00e8 la vetta pi\u00f9 alta del massiccio del Pasubio, nelle Prealpi vicentine.\nSituata alla testa della Val Canale, sull'impervio versante meridionale del massiccio, ha forma tondeggiante e rappresenta l'inizio dell'acrocoro sommitale del Pasubio, insieme alla vicina cima del Cogolo Alto, caratterizzata dai ruderi del rifugio del custode della Zona Sacra del Pasubio.\nRaggiungibile agevolmente da varie vie, separa la Conca del Cosmagnon a ovest dall'Alpe del Pasubio a est; a nord la Selletta Damaggio separa la Cima Palon dal Dente Italiano.\nDurante i combattimenti della Prima guerra mondiale fu caposaldo del Regio esercito, importantissimo dal punto di vista strategico per la posizione dominante su tutta la zona dei campi di battaglia. Venne collegata con il vicino \nDente Italiano da una galleria che prese il nome dal comandante della Brigata Liguria, Achille Papa.\nDalla sommit\u00e0 tondeggiante di Cima Palon si possono scorgere all'orizzonte tutte le Alpi Orientali, dalle Dolomiti di Brenta alle Pale di San Martino."}
{"id": "1162740", "revid": "1226", "url": "https://it.wikipedia.org/wiki?curid=1162740", "title": "Il trionfo di Bacco e Arianna (Lorenzo)", "text": ""}
{"id": "1162743", "revid": "1566286", "url": "https://it.wikipedia.org/wiki?curid=1162743", "title": "Franco Citti", "text": "Biografia.\nCresciuto con il fratello Sergio nella borgata romana della Marranella, di professione manovale, viene scoperto da Pier Paolo Pasolini ed apprezzato per i suoi tratti spiccatamente romaneschi; cos\u00ec nel 1961 il regista lo sceglie per il ruolo di protagonista del suo film d'esordio \"Accattone\". L'anno seguente \u00e8 Carmine, il protagonista di \"Mamma Roma\" insieme ad Anna Magnani, e ancora Tommaso in \"Una vita violenta\" di Paolo Heusch e Brunello Rondi. Nel 1967 \u00e8 Edipo nel film \"Edipo Re\". L'anno dopo \u00e8 un trafficante d'armi in Somalia nel film di denuncia \"Seduto alla sua destra\" di Valerio Zurlini. Torner\u00e0 nuovamente a essere diretto da Pasolini. \u00c8 un cannibale in \"Porcile\" (1969), Ser Ciappelletto ne \"Il Decameron\" (1971), Satana ne \"I racconti di Canterbury\" (1973) e un demone ne \"Il fiore delle Mille e una notte\" (1974). Nel 1970 \u00e8 il protagonista del film \"Ostia\", esordio alla regia del fratello Sergio. Interpreter\u00e0 per lui altri film, scritti dal fratello assieme all'amico Vincenzo Cerami, come \"Storie scellerate\" (1973), \"Casotto\" (1977) e \"Il minestrone\" (1981). Nel 1972 e nel 1990 interpreta il ruolo di Cal\u00f2 ne \"Il padrino\" e \"Il padrino - Parte III\" entrambi diretti da Francis Ford Coppola. \nNel 1998 ha esordito nella regia dirigendo, \u00abcon la fraterna collaborazione di Sergio Citti\u00bb (come recitano i titoli di testa), se stesso e Fiorello in \"Cartoni animati\", ultimo respiro della poetica pasoliniana, dove Citti torna quasi a rivestire il ruolo di \"Accattone\". Ha partecipato inoltre al documentario di Ivo Barnab\u00f2 Micheli \"A futura memoria\" (1985) e a quello di Laura Betti \"Pier Paolo Pasolini e la ragione di un sogno\" (2001). \u00c8 stato attivo anche in teatro (\"I giganti della montagna\" e \"Tamerlano\", nel 1989, per la regia di Carlo Quartucci) e in televisione con \"I promessi sposi\" (1989), di Salvatore Nocita).\nMorte.\nMalato da tempo, \u00e8 morto la sera del 14 gennaio 2016 nella sua abitazione romana, all'et\u00e0 di 80 anni. La notizia \u00e8 stata data dall'amico Ninetto Davoli. Riposa a Maccarese, frazione di Fiumicino, nel cimitero di Santa Ninfa. "}
{"id": "1162749", "revid": "287204", "url": "https://it.wikipedia.org/wiki?curid=1162749", "title": "Primera Divisi\u00f3n 1979-1980 (Spagna)", "text": "La Primera Divisi\u00f3n 1979-1980 \u00e8 stata la 49\u00aa edizione della massima serie del campionato spagnolo di calcio, disputato tra l'8 settembre 1979 e il 18 maggio 1980 e concluso con la vittoria del , al suo ventesimo titolo, il terzo consecutivo.\nCapocannoniere del torneo \u00e8 stato Quini () con 24 reti.\nClassifica finale.\nLegenda:\nRegolamento:\nNote:"}
{"id": "1162753", "revid": "38012", "url": "https://it.wikipedia.org/wiki?curid=1162753", "title": "Un esercito di cinque uomini", "text": ""}
{"id": "1162756", "revid": "287204", "url": "https://it.wikipedia.org/wiki?curid=1162756", "title": "Primera Divisi\u00f3n 1980-1981 (Spagna)", "text": "La Primera Divisi\u00f3n 1980-1981 \u00e8 stata la 50\u00aa edizione della massima serie del campionato spagnolo di calcio, disputato tra il 6 settembre 1980 e il 26 aprile 1981 e concluso con la vittoria del , al suo primo titolo.\nCapocannoniere del torneo \u00e8 stato Quini () con 20 reti.\nStagione.\nIl torneo vide l'iniziale fuga del , a punteggio pieno per le prime tre giornate della classifica nella stagione 1980-81 della Primera Divisi\u00f3n. Nonostante una piccola flessione, la squadra riusc\u00ec a mantenere la vetta in solitaria per altre due giornate, finch\u00e9 fu raggiunta dall'. I \"colchoneros\" presero alla settima giornata il comando della classifica solitario e dettero avvio ad una fuga, totalizzando in due turni un vantaggio sul , principale inseguitore, e assicurandosi il platonico titolo di campioni d'inverno con una giornata di anticipo.\nAll'inizio del girone di ritorno l'Atl\u00e9tico Madrid allung\u00f2 il passo rispetto alle concorrenti arrivando alla seconda giornata a +4 sul Valencia e a +5 sulla . Tuttavia, nel giro di due giornate, i \"colchoneros\" subirono due sconfitte consecutive che permisero un avvicinamento da parte del Valencia e del , a -1 sulla capolista a partire dalla ventitreesima giornata. I blaugrana furono mandati indietro di quattro punti in due giornate, ma tra il ventinovesimo e il trentunesimo turno i \"colchoneros\" dilapidarono il loro vantaggio venendo raggiunti da una Real Sociedad in rimonta.\nGli stessi baschi dopo una giornata passarono in testa alla classifica e mantennero il primato fino alla fine, nonostante l'ultima giornata, giocata il 26 aprile, avesse visto l'aggancio da parte del , svantaggiato negli scontri diretti nei confronti della capolista. I verdetti della \"zona UEFA\" furono, ad eccezione del Real Madrid secondo, tutti decisi all'ultima giornata: assieme all'Atl\u00e9tico Madrid si qualific\u00f2 il Valencia, a spese del Barcellona.\nPoco avvincente la lotta per non retrocedere: con una giornata di anticipo retrocesse l'ultima squadra rimasta in corsa, il , che accompagn\u00f2 in Segunda Divisi\u00f3n il e l', gi\u00e0 retrocesse con alcune giornate di anticipo.\nSquadre partecipanti.\nAllenatori esonerati, dimessi o subentrati.\n\"Fonte\":\nClassifica finale.\nLegenda:\nRegolamento:"}
{"id": "1162761", "revid": "287204", "url": "https://it.wikipedia.org/wiki?curid=1162761", "title": "Primera Divisi\u00f3n 1981-1982 (Spagna)", "text": "La Primera Divisi\u00f3n 1981-1982 \u00e8 stata la 51\u00aa edizione della massima serie del campionato spagnolo di calcio, disputato tra il 19 settembre 1981 e il 25 aprile 1982 e concluso con la vittoria del , al suo secondo titolo.\nCapocannoniere del torneo \u00e8 stato Quini () con 26 reti.\nStagione.\nNovit\u00e0.\nQuest'anno, sulla base del ranking UEFA 1981, la Spagna guadagn\u00f2 un posto in pi\u00f9 in Coppa UEFA.\nClassifica finale.\nLegenda:\nRegolamento:\nStatistiche.\nSquadre.\nPrimati stagionali.\nSquadre"}
{"id": "1162763", "revid": "399", "url": "https://it.wikipedia.org/wiki?curid=1162763", "title": "Copione", "text": "Il copione nel linguaggio teatrale e cinematografico \u00e8 l'insieme delle battute che gli attori devono recitare; ad ogni attore \u00e8 assegnato un ruolo da interpretare nell'ambito del copione.\nCaratteristiche del copione cinematografico.\nNel copione cinematografico o televisivo, spesso scritto da pi\u00f9 sceneggiatori, raramente vengono aggiunti tra parentesi piccoli suggerimenti di interpretazione (es: 'perdendo la pazienza') o gesti (es: 'raccoglie la penna da terra')\nCaratteristiche del copione teatrale.\nNel copione teatrale \u00e8 molto pi\u00f9 frequente trovare le descrizioni dell'ambiente in cui si muovono i personaggi all'inizio di ogni atto (indicazioni utili per gli scenografi) descrizioni dettagliate dei personaggi (utili per i sarti e per gli attori) e anche accurate descrizioni dei loro caratteri (utili per gli attori e per i registi). Spesso il copione presenta anche i movimenti e le emozioni vissute dai personaggi durante l'evolversi della trama, ma alcuni autori indicano con precisione questi elementi, mentre altri non se ne interessano, lasciando l'attore e il regista liberi di stabilirle.\nReperibilit\u00e0.\nSpesso il copione teatrale \u00e8 reperibile nelle librerie, anche sotto diverse case editrici. Non sono quindi impaginati diversamente dai normali libri e si presentano rilegati in fogli di dimensione 15\u00d721\u00a0cm o 21\u00d729,7\u00a0cm stampati su entrambe le facciate.\nIl copione cinematografico o televisivo invece viene solitamente stampato solo per l'utilizzo temporaneo durante la realizzazione del prodotto e quindi si presenta su fogli A4 generalmente stampati solo sui fogli dispari e con caratteri molto grandi, permettendo cos\u00ec di lasciare molto spazio per eventuali annotazioni o correzioni."}
{"id": "1162768", "revid": "466539", "url": "https://it.wikipedia.org/wiki?curid=1162768", "title": "Monte Beigua", "text": "Il monte Beigua (\"munte Beigua\" o \"monte Beigoa\" in ligure) \u00e8 un rilievo montuoso dell'Appennino ligure alto 1287\u00a0m s.l.m., che sorge sullo spartiacque ligure-padano. \u00c8 la cima pi\u00f9 alta del cosiddetto \"gruppo del Beigua\", di cui fanno parte i vicini \"monte Grosso\" (1265\u00a0m), \"monte Ermetta\" (1267\u00a0m), il \"bric Veciri\" (1264\u00a0m), il \"monte Avz\u00e8\" (1022 m).\nCaratteristiche.\nLa vetta si trova al confine tra il territorio comunale di Varazze e quello di Sassello. Fa parte del Parco naturale regionale del Beigua - Beigua Geopark. Il monte Beigua \u00e8 attraversato da numerosi sentieri, il pi\u00f9 importante dei quali \u00e8 l'Alta Via dei Monti Liguri.\nSi ritiene che il Beigua fosse un monte sacro per gli antichi Liguri, al pari del quasi omonimo monte Bego, nelle Alpi Marittime. I due nomi deriverebbero infatti da \"Baigus\", un'antica divinit\u00e0 adorata dalle popolazioni alpine. Anche il monte Sagro nelle Alpi Apuane era un santuario preistorico delle trib\u00f9 liguri collegato visivamente al Beigua.\nSul punto pi\u00f9 alto sorge il Santuario della Regina Pacis, una piccola chiesa facente parte della diocesi di Acqui. \nMentre su una piccola anticima posta poco a nord-ovest sorge la Croce Monumentale, collegata alla cima principale e alla cappella da una pittoresca Via Crucis. \nLa parte sommitale del monte ospita diversi impianti di trasmissione radiotelevisiva della Rai e di altre emittenti private, che permettono l'irradiazione del segnale in parte della Pianura Padana, dell'entroterra Savonese e della Corsica settentrionale. Nei pressi della vetta si trova anche l'omonimo rifugio-albergo con annesso ristorante e pizzeria.\nData la vicinanza alla costa ligure (circa 7\u00a0km in linea d'aria) la zona del monte Beigua \u00e8 soggetta a fenomeni atmosferici (nebbie, temporali e nevicate) spesso improvvisi e di intensit\u00e0 notevole. Gli eventi nevosi possono verificarsi anche nei mesi di settembre e di maggio.\nDalla sua cima tondeggiante \u00e8 possibile osservare, in condizioni di cielo sereno, le due riviere liguri di ponente e di levante, l'arco alpino dalle Alpi Liguri alle Pennine, la Pianura Padana occidentale, l'Appennino ligure e tosco-emiliano, le Alpi Apuane e la Corsica.\nDalle pendici meridionali del monte Beigua nasce il torrente Arrestra, che sfocia nel mar Ligure, facendo da confine fra i comuni di Varazze e Cogoleto e fra le province di Savona e di Genova. Dalle pendici settentrionali nasce il torrente Lajone, le cui acque formano, poco pi\u00f9 a valle, la Torbiera del Laione, zona umida di pregio e riserva integrale del parco.\nIl monte Beigua \u00e8 raggiungibile in auto, su strada asfaltata, da Alpicella, frazione nell'immediato entroterra di Varazze, e da Urbe passando per Piampaludo e Pr\u00e0 Riondo. Nel periodo invernale, in caso di nevicate o strada ghiacciata, il tratto Piampaludo-Pr\u00e0 Riondo \u00e8 chiuso al traffico.\nSulla cima del monte \u00e8 presente una stazione meteorologica."}
{"id": "1162770", "revid": "63945", "url": "https://it.wikipedia.org/wiki?curid=1162770", "title": "Alpi dinariche", "text": ""}
{"id": "1162771", "revid": "173933", "url": "https://it.wikipedia.org/wiki?curid=1162771", "title": "Spiderman 3", "text": ""}
{"id": "1162772", "revid": "287204", "url": "https://it.wikipedia.org/wiki?curid=1162772", "title": "Primera Divisi\u00f3n 1982-1983 (Spagna)", "text": "La Primera Divisi\u00f3n 1982-1983 \u00e8 stata la 52\u00aa edizione della massima serie del campionato spagnolo di calcio, disputato tra il 4 settembre 1982 e il 1\u00ba maggio 1983 e concluso con la vittoria del , al suo settimo titolo.\nCapocannoniere del torneo \u00e8 stato Hip\u00f3lito Rinc\u00f3n () con 20 reti.\nStagione.\nNovit\u00e0.\nSulla base del ranking UEFA 1982, la Spagna perse subito il posto in pi\u00f9 guadagnato lo scorso anno, tornando a tre squadre qualificate per la Coppa UEFA.\nAvvenimenti.\nIl torneo fu dominato dal , che dopo aver preso il comando solitario della classifica alla quinta giornata dando avvio alla fuga, tallonato inizialmente dal e in seguito dall', che concluse il girone di andata a -1 dalle \"Merengues\". Nel corso del girone di ritorno si inser\u00ec nella lotta al titolo anche il , che per un paio di giornate arriv\u00f2 a condividere la vetta con Real Madrid e Athletic Bilbao. Queste ultime due squadre divennero presto le uniche contendenti rimaste per la lotta al titolo: all'ultima giornata, i baschi approfittarono di una sconfitta delle \"Merengues\" contro il per conquistare il settimo titolo nazionale.\nI verdetti per le qualificazioni in Coppa UEFA erano gi\u00e0 stati decisi con un turno di anticipo, con e Barcellona che avevano gi\u00e0 distanziato il . Quando poi i \"Blaugrana\" e il Real Madrid si qualificarono alla finale di Coppa del Re, i \"Rojiblancos\" poterono usufruire del posto che una delle due squadre, gi\u00e0 qualificate per la terza competizione europea, avrebbe lasciato libero ottenendo l'accesso in Coppa delle Coppe.\nVincendo contro il Real Madrid i \"Xotos\" poterono agganciare i diretti rivali per la lotta alla salvezza del , condannandoli grazie ai migliori risultati ottenuti negli scontri diretti. Sempre all'ultima giornata, l' sconfisse un Barcellona gi\u00e0 qualificato per le coppe europee, assicurandosi la permanenza in massima divisione a discapito del e del .\nClassifica finale.\nLegenda:\nRegolamento:\nStatistiche.\nSquadre.\nPrimati stagionali.\nSquadre"}
{"id": "1162773", "revid": "1337338", "url": "https://it.wikipedia.org/wiki?curid=1162773", "title": "1 (cifra)", "text": "La cifra 1 (o I nella numerazione romana) \u00e8 il segno generalmente utilizzato in matematica, o pi\u00f9 in generale nella scrittura occidentale, per rappresentare il numero 1 o altri concetti da questo derivati, come accade, per esempio, nell'indicare il primo elemento di un'elencazione.\nGraficamente, oggi, la cifra pu\u00f2 essere scritta in diversi modi simili, ma tutti accomunati dalla presenza di una linea verticale, nella sua forma pi\u00f9 essenziale, cos\u00ec come pu\u00f2 essere vista nelle calcolatrici digitali o pi\u00f9 generalmente in tutti i cristalli liquidi. Nella versioni stampate normalmente la linea \u00e8 accompagnata da una \"grazia\" o \"serif\", costituita da una lineetta obliqua dall'estremit\u00e0 superiore della linea principale verso il basso e a sinistra; questa aggiunta serve principalmente per differenziare il segno dalla lettera i maiuscola \u00abI\u00bb o da una l stilizzata.\nAnche la cifra romana corrispondente, non meno usuale quando si vuole dare un tono di eleganza alla scrittura o enfatizzare l'ordinalit\u00e0, \u00e8 distinta dalle lettere simili da \"grazie\" che in questo caso sono costituite da due lineette orizzontali poste a entrambe le estremit\u00e0.\nEvoluzione grafica.\nOrigine.\nIn diverse culture, sparse per tutto il mondo, il singolo elemento viene indicato nelle enumerazione per brevit\u00e0 con una semplice linea verticale, ed \u00e8 presumibile che si tratti di una eredit\u00e0 culturale ancestrale sia per la sua diffusione geografica che storica, come testimoniano svariate pitture rupestri ed in epoche pi\u00f9 recenti l'uso romano della I.\nCifra indo-arabica.\nCome tutte le cifre indo-arabica oggi utilizzate la loro grafia originaria ha subito nei secoli diversi cambiamenti.\nDiversamente dall'usanza latina la cifra veniva originariamente scritta in India come una linea orizzontale, incurvata successivamente presso la popolazione Gupta; i Nagari invece aggiungevano a quest'ultima qualche volta anche un ricciolo, verso il basso, nell'estremit\u00e0 sinistra (ruotata di 90\u00b0 verso destra corrisponde all'odierna cifra utilizzata dai Gujarati e dai Punjabi).\nCol tempo \u00e8 possibile che l'orientamento sia mutato da orizzontale a verticale per uniformazione alla numerazione latina.\nGrafie attuali.\nLa grafia del \u00ab 1 \u00bb non \u00e8 l'unica utilizzata nel mondo; un discreto numero di alfabeti \u2014 particolarmente delle lingue del sub continente indiano e del sud est asiatico \u2014 utilizzano delle grafie differenti."}
{"id": "1162779", "revid": "123831920", "url": "https://it.wikipedia.org/wiki?curid=1162779", "title": "Primera Divisi\u00f3n 1983-1984 (Spagna)", "text": "La Primera Divisi\u00f3n 1983-1984 \u00e8 stata la 53\u00aa edizione della massima serie del campionato spagnolo di calcio, disputato tra il 3 settembre 1983 e il 29 aprile 1984 e concluso con la vittoria del , al suo ottavo titolo, il secondo consecutivo.\nCapocannonieri del torneo sono stati Jorge da Silva () e Juanito () con 17 reti ciascuno.\nStagione.\nNovit\u00e0.\nSulla base del ranking UEFA 1982, la Spagna guadagn\u00f2 un posto in pi\u00f9, tornando a quattro squadre qualificate per la Coppa UEFA: le migliori tre squadre del campionato non qualificate ad altre coppe europee pi\u00f9 la vincente della neonata Copa de la Liga.\nClassifica finale.\nLegenda:\nRegolamento:\nStatistiche.\nSquadre.\nPrimati stagionali.\nSquadre"}
{"id": "1162784", "revid": "1543377", "url": "https://it.wikipedia.org/wiki?curid=1162784", "title": "Motorola 68881", "text": "Il Motorola MC68881 (detto Motorola 68881 o 68881) \u00e8 una FPU utilizzabile dalle CPU Motorola 68020 e Motorola 68030 tramite la loro interfaccia di coprocessore, e come periferica sulle CPU Motorola 68000, Motorola 68010 e Motorola 68012. L'aggiunta di un 68881 aumentava sostanzialmente il costo del computer, ma aggiungeva una FPU in grado di effettuare velocemente le operazioni matematiche in virgola mobile. In quel periodo, questa era utile principalmente per i software matematici e scientifici.\nPanoramica.\nLe CPU 68020 e 68030 furono progettate prevedendo l'affiancamento di una unit\u00e0 68881. Il loro set di istruzioni riservava le cosiddette istruzioni \"F-line\" \u2014 cio\u00e8, tutti i codici operativi comincianti con la cifra esadecimale \"F\" erano inutilizzati e provocavano delle eccezioni, gestibili dal sistema operativo del computer. Se nel sistema era presente un'unit\u00e0 68881, la CPU l'avrebbe utilizzata per eseguire l'istruzione. Altrimenti, avrebbe generato un'eccezione, intercettata dal sistema operativo, il quale avrebbe potuto sia chiamare un emulatore di FPU per eseguire l'istruzione, sia restituire un errore al programma.\nIl 68881 aveva otto registri dati da 80 bit. Gestiva sette diversi modi di rappresentazione dei numeri, ivi compresi la precisione singola, la precisione doppia e la precisione estesa, definite dallo standard IEEE 754 (rev.10). Era stato progettato specificamente per l'aritmetica in virgola mobile e non era una CPU completa. Per esempio, se un'istruzione richiedeva il calcolo di un indirizzo, la CPU principale se ne sarebbe presa carico prima di passare il controllo al 68881.\nLa coppia CPU/FPU era stata progettata in modo che entrambe le unit\u00e0 potessero operare contemporaneamente. Nel momento in cui la CPU incontrava un'istruzione del 68881, gli avrebbe passato tutti gli operandi necessari per quell'istruzione, e quindi la FPU avrebbe lasciato la CPU libera di proseguire con l'esecuzione dell'istruzione successiva.\nIl Motorola 68882 era un'evoluzione del 68881, caratterizzata da un pipelining migliore, e all'occorrenza disponibile ad un clock pi\u00f9 elevato. Il suo set d'istruzioni era identico a quello del 68881. Motorola affermava in qualche pubblicit\u00e0 che il 68882 fosse in grado di eseguire alcune istruzioni il 40% pi\u00f9 velocemente di un 68881 alla stessa frequenza di clock, ma quest'affermazione non rispecchiava affatto le prestazioni tipiche.\nI principali computer dotati di unit\u00e0 FPU 68881 o 68882 erano il Sun 3 di Sun Microsystems, la famiglia di computer Macintosh II di Apple, e l'Amiga 3000 di Commodore. Alcuni prodotti di terze parti per Amiga usavano il 68881/2 come periferica memory mapped per il 68000.\nQuando fu presentato il Motorola 68040, includeva l'unit\u00e0 FPU internamente. La maggior parte delle istruzioni e dei modi di rappresentazione numerica del 68881 erano supportati in hardware, ma alcuni di essi erano emulati tramite software.\nStatistiche.\n68040.\nQuesti dati provengono dalle FAQ di comp.sys.m68k. Non sono presenti i dati per le versioni a 16\u00a0MHz e a 20\u00a0MHz del 68882, bench\u00e9 questi integrati siano stati effettivamente prodotti."}
{"id": "1162785", "revid": "767487", "url": "https://it.wikipedia.org/wiki?curid=1162785", "title": "Primera Divisi\u00f3n 1984-1985 (Spagna)", "text": "La Primera Divisi\u00f3n 1984-1985 \u00e8 stata la 54\u00aa edizione della massima serie del campionato spagnolo di calcio, disputato tra il 1\u00ba settembre 1984 e il 21 aprile 1985 e concluso con la vittoria del , al suo decimo titolo.\nCapocannoniere del torneo \u00e8 stato Hugo S\u00e1nchez () con 19 reti.\nStagione.\nAvvenimenti.\nIl torneo vide il dominio del , che dopo aver vinto le prime cinque partite dette avvio alla fuga. Dietro alla capolista si contesero il ruolo di inseguitrice il , il (che concluse il girone di andata a -4 dai blaugrana) ed infine l', che non seppero tenere il ritmo del Barcellona, laureatosi per la decima volta campioni di Spagna con tre giornate di anticipo, grazie ad un vantaggio di nove punti (divenuti alla fine 10) sulla seconda. La vittoria dell'Atl\u00e9tico Madrid in Coppa del Re lasci\u00f2 libero un posto in \"zona UEFA\", occupato dall', avvantaggiato negli scontri diretti nei confronti della e dell'.\nNella lotta per la salvezza, accompagn\u00f2 l' e il gi\u00e0 retrocesse il , a pari punti con ed alla vigilia dell'ultima giornata e bruciato all'ultimo tuffo.\nClassifica finale.\nLegenda:\nRegolamento:"}
{"id": "1162788", "revid": "339392", "url": "https://it.wikipedia.org/wiki?curid=1162788", "title": "Terrence Gene Bollea", "text": ""}
{"id": "1162791", "revid": "599013", "url": "https://it.wikipedia.org/wiki?curid=1162791", "title": "Claudio Bardini", "text": "Ha avuto una breve carriera nella massima serie, con Mestre, Udine e Desio. Attualmente \u00e8 docente di scienze motorie all'Universit\u00e0 di Udine ed al liceo classico Jacopo Stellini.\nCarriera.\nAd appena ventiquattro anni \u00e8 stato scelto da Mestre per sostituire Moncho Monsalve e salvare la squadra dalla retrocessione in Serie A2. Non vi riusc\u00ec, ma rimase sulla panchina veneta per altri due anni, ottenendo un 11\u00ba e un 13\u00ba posto nella serie cadetta. Nel 1985-86 torn\u00f2 nella sua citt\u00e0 natale, dove condusse la societ\u00e0 friulana alla promozione in Serie A1. Nel 1986-87 venne per\u00f2 esonerato in favore di Lajos T\u00f3th, dopo aver conquistato appena due punti in undici giornate.\nScese poi in Irpinia dove allen\u00f2 la Scandone Avellino, con la quale prima conquist\u00f2 la salvezza e poi nel 1989 la promozione in Serie B1. Ritorn\u00f2 nella massima serie nel 1989-90 con l'Irge Desio: anche questa volta venne esonerato, in favore di Stefano Bizzozi, dopo dodici sconfitte consecutive. Nel 1999-2000 fallisce la promozione in Serie A2 con Gorizia; la stagione successiva viene esonerato per Andrea Beretta."}
{"id": "1162792", "revid": "123494726", "url": "https://it.wikipedia.org/wiki?curid=1162792", "title": "Serie A2 (pallacanestro maschile)", "text": "La Serie A2 \u00e8 il secondo livello del campionato italiano di pallacanestro, ed \u00e8 il massimo livello dilettantistico. In passato il campionato \u00e8 stato di livello professionistico dal 1994 al 2001.\nStoria.\nSerie A2 (1974-2001).\nIl 15 marzo 1974, durante un'assemblea straordinaria della Lega Societ\u00e0 di Pallacanestro Serie A, viene esposta per la prima volta la proposta di dividere il massimo campionato in due gruppi. Il 22 maggio si riunisce il Consiglio Federale della F.I.P. e due giorni dopo Claudio Coccia annuncia al Martini Club di Roma l'avvenuta approvazione della proposta.\nIl presidente della Federbasket espone le novit\u00e0: le 14 squadre aventi diritto a partecipare al campionato di Serie A 1974-1975 sono inserite nel Gruppo 1 (poi Serie A1), mentre 10 delle squadre che avrebbero dovuto prendere parte alla Serie B 1974-1975 sono scelte tramite dieci criteri per prendere parte al Gruppo 2 (poi Serie A2). Durante la prima stagione, la formula prevede che le prime due della Serie A2 prendano parte alla Poule Scudetto, mentre le restanti otto prendono parte alla Poule Salvezza insieme alle ultime otto della Serie A1. Nel 1976-'77, la formula \u00e8 simile ma sono introdotti i play-off dopo la Poule Scudetto.\nIl 12 maggio 1982 si disputa il primo All Star Game tra la rappresentativa dell'A1 e quella dell'A2, allenata da Riccardo Sales.\nNel 1992-'93 la Lega decide che dalla stagione 1994-'95 Serie A1 e Serie A2 saranno nettamente separate. Inoltre, dal 1994, entrambe le divisioni diventano professionistiche.\nNel primo anno divisa dalla Serie A1, l'A2 introduce i play-off per la promozione. Il 27 maggio 1998 si ratifica la successiva divisione in due leghe per la creazione di una Serie A unica e una Legadue. Il 20 giugno 2001, nasce ufficialmente la Legadue.\nLegadue (2001-2013).\nLa \"Legadue\" nasce il 20 giugno 2001, data in cui la Lega Basket si scinde in due entit\u00e0, dando vita appunto alla \"Legadue\". Al termine della stagione 2012-2013 il campionato cessa di esistere, lasciando spazio ai campionati \"Gold\" e \"Silver\" organizzati dalla Nuova Lega Nazionale Pallacanestro.\nDivisione Nazionale A Gold (2013-2014).\nLa \"Divisione Nazionale A Gold\" \u00e8 stata per la stagione 2013-2014 il secondo livello del campionato italiano di pallacanestro, andando poi a confluire nella nuova Serie A2.\nSerie A2 (dal 2014).\nDalla stagione 2014-2015 il secondo livello del basket italiano torna a chiamarsi Serie A2, in seguito all'accorpamento della Divisione Nazionale A Silver: la nuova Serie A2 risultava cos\u00ec inizialmente suddivisa in due gironi, Gold e Silver, per poi ristrutturarsi nella stagione 2015-2016 con la composizione di due gironi su base geografica denominati Est ed Ovest.\nAlla squadra vincitrice del campionato viene assegnato il titolo di campione d'Italia dilettanti.\nFormula.\nLa formula del campionato (2018/2019) prevedeva la partecipazione di 32 squadre divise nei gironi Est e Ovest. Le squadre di ciascun girone si affrontano in una prima fase di qualificazione (denominata Regular Season) con gare di andata e ritorno. In base alla classifica finale:\nPartecipazioni.\nSono 104 le squadre che hanno preso parte alle 28 edizioni del torneo di 2\u00ba livello della pallacanestro italiana dalla stagione 1994-1995, primo torneo separato dalla Serie A1. In grassetto le squadre partecipanti al torneo in corso (2021-2022):"}
{"id": "1162795", "revid": "402993", "url": "https://it.wikipedia.org/wiki?curid=1162795", "title": "Fantoni Udine", "text": ""}
{"id": "1162796", "revid": "175150", "url": "https://it.wikipedia.org/wiki?curid=1162796", "title": "68881", "text": ""}
{"id": "1162799", "revid": "287204", "url": "https://it.wikipedia.org/wiki?curid=1162799", "title": "68882", "text": ""}
{"id": "1162800", "revid": "175150", "url": "https://it.wikipedia.org/wiki?curid=1162800", "title": "Motorola 68882", "text": ""}
{"id": "1162803", "revid": "287204", "url": "https://it.wikipedia.org/wiki?curid=1162803", "title": "Primera Divisi\u00f3n 1985-1986 (Spagna)", "text": "La Primera Divisi\u00f3n 1985-1986 \u00e8 stata la 55\u00aa edizione della massima serie del campionato spagnolo di calcio, disputato tra il 31 agosto 1985 e il 20 aprile 1986 e concluso con la vittoria del , al suo ventunesimo titolo.\nCapocannoniere del torneo \u00e8 stato Hugo S\u00e1nchez (Real Madrid) con 22 reti.\nStagione.\nNovit\u00e0.\nIl ranking UEFA un po' traballante ridusse di uno il numero di squadre ammesse alla Coppa UEFA: da quattro si scese a tre (due qualificate tramite il campionato pi\u00f9 la vincente della Copa de la Liga).\nAvvenimenti.\nGi\u00e0 alla seconda giornata nessuna squadra vantava pi\u00f9 punteggio pieno. Dopo tre giornate il comando della classifica fu assunto dall', immediatamente raggiunto e superato dal . Le \"merengues\" dettero quindi avvio alla fuga, ostacolati dapprima dallo (che si portarono a -1 all'undicesimo turno) e poi dal , che dalla quattordicesima si contesero il ruolo di inseguitrice con gli asturiani. Nelle due giornate precedenti il giro di boa i madridisti allungerono il passo concludendo il girone di andata a +4 dal Barcellona e dall' e a +5 dallo Sporting Gij\u00f3n.\nAll'inizio del girone di ritorno il Real Madrid gest\u00ec il proprio vantaggio, allungando di prepotenza a partire dalla venticinquesima giornata, portandosi a +10 nel giro di sei giornate. Grazie a tale vantaggio le \"merengues\" si assicurarono, con tre turni di anticipo, la vittoria del titolo. Si qualificarono per la coppa UEFA il Barcellona, l'Athletic Bilbao e l'Atl\u00e9tico Madrid, che benefici\u00f2 del posto lasciato libero dal , vincitore della Coppa del Re.\nI verdetti della lotta per non retrocedere si decisero con una giornata di anticipo: assieme al da tempo fuori dai giochi, caddero in Segunda Divisi\u00f3n e l' e, clamorosamente, un in crisi, che lasci\u00f2 la massima serie dopo 55 anni di permanenza.\nClassifica finale.\nLegenda:\nRegolamento:"}
{"id": "1162806", "revid": "767487", "url": "https://it.wikipedia.org/wiki?curid=1162806", "title": "Ojos de Brujo", "text": "Ojos de Brujo \u00e8 un gruppo musicale spagnolo formatosi a Barcellona, Spagna, nel 1996. La loro musica si caratterizza per la fusione di stili, cercando diversi punti di incontro tra il flamenco con altri stili musicali, come il reggae, l'hip hop, il rock e la musica elettronica.\nStoria.\nIl progetto degli Ojos de Brujo si crea a Barcellona, nel '96, a seguito dell'incontro, in diverse \"jam session\", di differenti musicisti della scena barcellonese del momento. \u00c8 da questi incontri che nasceranno le canzoni che faranno parte del loro primo disco, \"Vengue\", che vede la luce nel 1999. Oltre che in Spagna, si sono diffusi anche in altri Paesi come Belgio, Paesi Bassi, Francia, Italia e Germania, facendosi pubblicit\u00e0 nei vari festivals in lungo e in largo per l'Europa. Il passa parola ha svolto un ruolo fondamentale nella diffusione del disco, arrivando a vendere 40.000 copie, 20.000 delle quali in solo otto mesi.\nLa formazione del gruppo si stabilizza con Ram\u00f3n Gim\u00e9nez, Javi Martin, Marina \"la canillas\", Xavi Turull, Panko, Sergio Ramos, Maxwell Wright e dal 2005 Carlos Sarduy, ma sempre contando con collaborazioni di ogni tipo. Nel 2001, annullano il contratto con la loro casa discografica, Edel, ed optano per l'\"autogestione\", cominciando il tour \"Abriendo Puertas\" (Aprendo le porte) in tutto il Paese spagnolo.\nNel 2002 arriva \"Bar\u00ed\", nato con La F\u00e1brica de Colores (La Fabbrica dei Colori), un marchio discografico che creano per la produzione e la pubblicazione dei loro lavori. Questo disco significher\u00e0 il definitivo decollo a livello internazionale e il tour di promozione li porta per festival di Stati Uniti, Messico, Canada, Giappone, Marocco, Cuba, Ungheria, Germania, Paesi Bassi e Italia, tra gli altri Paesi.\n\"Techar\u00ed\" \u00e8 il loro terzo progetto discografico, lanciato il 20 febbraio del 2006. Nel 2010 \u00e8 stata pubblicata la raccolta \"Corriente vital\".\nNel 2012 il gruppo si \u00e8 sciolto pubblicando un comunicato finale sul sito ufficiale."}
{"id": "1162808", "revid": "256896", "url": "https://it.wikipedia.org/wiki?curid=1162808", "title": "Rinominazione dei registri", "text": "La rinomina dei registri \u00e8 una tecnica di ottimizzazione utilizzata dai microprocessori per incrementare l'Instruction level parallelism dei programmi eliminando alcuni vincoli durante l'esecuzione delle istruzioni nelle pipeline.\nDurante l'esecuzione di pi\u00f9 istruzioni in parallelo all'interno di una pipeline alcune istruzioni non possono essere eseguite perch\u00e9 devono attendere anche alcuni registri utilizzati da altre istruzioni siano liberi. Per evitare di dover attendere l'esecuzione delle istruzioni in corso per la presenza di registri occupati si usa la rinomina degli stessi.\nQuando il processore individua delle istruzioni che non possono essere eseguite per la presenza di registri gi\u00e0 occupati il processore assegna all'istruzione altri registri, dei registri temporanei da poter utilizzare fino a quando i registri di destinazione non siano liberi.\nPer esempio nel seguente frammento di codice:\ncodice_1\nL'istruzione 1 e 2 utilizzano lo stesso registro per salvare il risultato e quindi non possono essere eseguite in parallelo pur in realt\u00e0 non dipendendo dagli stessi dati di partenza. Implementando la rinomina dei registri si pu\u00f2 sostituire uno degli accessi al registro h con un registro temporaneo t1. Nell'esempio sopra il codice diverrebbe:\ncodice_2\nLa seconda istruzione salva i dati nel registro temporaneo t1 e quindi le due istruzioni possono essere eseguite in parallelo tanto alla fine l'unit\u00e0 di rinominazione provveder\u00e0 a memorizzare il dato contenuto in t1 nel registro h mantenendo la coerenza logica del programma.\nQuesta tecnica mostra la sua utilit\u00e0 in congiunzione con l'esecuzione fuori ordine, le due tecniche in congiunzione eliminano la maggior parte dei vincoli sui dati delle istruzioni innalzando il livello di istruzioni eseguibili in parallelo dai processori e quindi innalzandone le prestazioni.\nLa rinomina dei registri \u00e8 fondamentale nell'architettura X86 dato che questa tipologia di processori \u00e8 dotata di soli 8 registri per i numeri interi e 8 registri per i numeri in virgola mobile. In un'architettura con cos\u00ec pochi registri la probabilit\u00e0 che due istruzioni utilizzino gli stessi registri \u00e8 molto elevata difatti fin dalla microarchitettura P6 (architettura del Pentium Pro e successori fino al Pentium III) i microprocessori Intel implementavano questa tecnica. Comunque anche i processori RISC, pur essendo usualmente dotati di molti registri, implementano questa tecnica per migliorare le prestazioni di calcolo. Per esempio il processore MIPS R10000 e il Alpha 21264 implementano la rinomina dei registri."}
{"id": "1162810", "revid": "287204", "url": "https://it.wikipedia.org/wiki?curid=1162810", "title": "Primera Divisi\u00f3n 1986-1987 (Spagna)", "text": "La Primera Divisi\u00f3n 1986-1987 \u00e8 stata la 56\u00aa edizione della massima serie del campionato spagnolo di calcio, disputato tra il 30 agosto 1986 e il 21 giugno 1987 e concluso con la vittoria del , al suo ventiduesimo titolo, il secondo consecutivo.\nCapocannoniere del torneo \u00e8 stato Hugo S\u00e1nchez (Real Madrid) con 34 reti.\nStagione.\nNovit\u00e0.\nIl precampionato vide l'introduzione di un'importante modifica nel formato del torneo finalizzata all'aumento a 20 partecipanti previsto per la stagione successiva: al termine della stagione regolare, che si sarebbe svolta nella stessa modalit\u00e0 delle precedenti edizioni (girone all'italiana con 18 squadre che si svolgono con la formula di andata e ritorno), la classifica viene divisa in tre parti:\nPer quanto riguarda i movimenti dei giocatori e degli allenatori, i campioni uscenti del confermarono il proprio organico, affidando a Francisco Buyo il ruolo di portiere titolare e assumendo l'olandese Leo Beenhakker alla guida tecnica. , e rinnovarono notevolmente le proprie rose, con questi ultimi che si assicurarono giocatori di esperienza internazionale come M\u00e1gico Gonz\u00e1lez e Juan Ram\u00f3n Carrasco. L' rimedi\u00f2 alle partenze di Julio Salinas (acquistato da un costretto a chiamare Vicente Miera in sostituzione di Luis Aragon\u00e9s, dimessosi per motivi di salute) e di Andoni Zubizarreta (prelevato dal assieme a Mark Hughes e Gary Lineker) attingendo dalla propria \"cantera\".\nAvvenimenti.\nIn questo contesto si disput\u00f2 la stagione pi\u00f9 lunga della storia del campionato di calcio spagnolo, svoltasi tra il 30 agosto 1986 e il 21 giugno 1987: durante la prima fase vi fu lotta al vertice tra e , con le \"merengues\" che, acquisito il comando della classifica a partire dalla trentesima giornata, conclusero in testa. Per quanto riguarda la lotta per il sesto posto, ultimo utile per la qualificazione al Gruppo A, ne usc\u00ec favorito il , che bruci\u00f2 l' all'ultimo turno. Stessa situazione anche per la lotta per l'ultimo posto utile per la qualificazione al Gruppo B, che vide sfavorito l', sopravanzato all'ultimo turno dal .\nNella seconda fase della stagione, il Real Madrid mantenne la testa della classifica anche nel Gruppo A vincendo il suo secondo titolo consecutivo, mentre lo stacc\u00f2 il Real Saragozza all'ultima giornata, ottenendo l'ultimo posto utile per la qualificazione in Coppa UEFA (appannaggio anche del Barcellona e dell'). Nel Gruppo C non riusc\u00ec l'aggancio dell' nei confronti del , avvantaggiato negli scontri diretti. La squadra di Pamplona dovette quindi disputare i playoff per la retrocessione assieme al e al . Fu quest'ultima squadra a retrocedere in Segunda Divisi\u00f3n, arrivando ultimo nel girone di playoff.\nPrima fase.\nClassifica finale.\nLegenda:\n\u00a0\u00a0\u00a0\u00a0\u00a0 Ammesse al Gruppo A della fase finale\n\u00a0\u00a0\u00a0\u00a0\u00a0 Ammesse al Gruppo B della fase finale\n\u00a0\u00a0\u00a0\u00a0\u00a0 Ammesse al Gruppo C della fase finale\nRegolamento:\nSeconda fase.\nGruppo A.\nClassifica finale.\nLegenda:\nRegolamento:\nGruppo B.\nClassifica finale.\nLegenda:\nRegolamento:\nGruppo C.\nClassifica finale.\nLegenda:\nRegolamento:"}
{"id": "1162814", "revid": "123146402", "url": "https://it.wikipedia.org/wiki?curid=1162814", "title": "Triparni", "text": "Triparni \u00e8 una frazione di Vibo Valentia di circa 720 abitanti.\nGeografia fisica.\nIl paese si trova sulla sommit\u00e0 di una collina, nel pendio che porta da Vibo Valentia fin sulla costa tirrenica.\nNelle due vallate laterali al paese scorrono i fiumi Chird\u00f2 e Trainiti che sfociano nel Golfo di Sant'Eufemia.\nNome.\nSull'origine del nome \"\"Triparni\" non si hanno fonti scritte, si conoscono solo due versioni raccontate e quindi tramandate da generazioni in generazioni.\nLa prima afferma che in seguito al terremoto del 1783, rimasero solo tre famiglie che si trovavano fuori sede, e sopravvissero quindi al disastro. Da qui diedero il nome \"tres parentes\" dal latino: tre famiglie, che poi divenne Triparni.\nLa seconda versione invece, molto pi\u00f9 semplice, associa il significato del nome Triparni a \"tre palme\"\" che si trovavano all'ingresso del paese.\nStoria.\nLa nascita di questo piccolo centro abitato la si pu\u00f2 far risalire al tempo dei Romani, in parallelo alla storia di Vibona (l'attuale Vibo Valentia). Le origini in quel periodo sono provate dai reperti archeologici rinvenuti in zona Porticelli, dove si suppone esistessero delle ville romane.\nSi pu\u00f2 ipotizzare perci\u00f2 che proprio attorno a queste ville sorgesse gi\u00e0 un piccolo centro abitato. In questa zona, su un altopiano ai piedi dell'attuale posizione, sorgeva il paese noto allora come Porticelli, che fu fino al XVII secolo Casale di Bivona.\nDurante il medioevo si pu\u00f2 supporre che Porticelli fosse un centro attivo, infatti, le distese di terra, ottime per la coltivazione, imponevano la presenza di un piccolo feudatario e di conseguenza di un borgo.\nI diversi terremoti che scossero la Calabria, colpirono duramente anche Triparni che in alcuni casi ebbe percentuali di vittime pi\u00f9 alte rispetto ai paesi limitrofi. Il terremoto del 1783, che distrusse interamente l'abitato causando 28 vittime, costrinse gli abitanti a ricostruire il paese pi\u00f9 a monte, dove tuttora \u00e8 situato.\nNel 1807 Triparni, Vena Inferiore e Vena media si costituirono in un unico comune, diventando autonomi da Monteleone (Vibo Valentia). L'autonomia dur\u00f2 22 anni, infatti, il 1\u00ba gennaio 1829, Triparni ritorn\u00f2 ad essere sotto la competenza di Monteleone. Oggi, insieme a Vena Superiore, Vena Media, Vena Inferiore, Portosalvo, Bivona e Vibo Marina, Triparni \u00e8 una frazione di Vibo Valentia.\nAnche Triparni sub\u00ec ingenti danni in seguito al terremoto della Calabria del 1905: \u00e8 disponibile una foto dell'epoca che ne ritrae una delle sue vie devastata dai crolli."}
{"id": "1162815", "revid": "287204", "url": "https://it.wikipedia.org/wiki?curid=1162815", "title": "Primera Divisi\u00f3n 1987-1988 (Spagna)", "text": "La Primera Divisi\u00f3n 1987-1988 \u00e8 stata la 57\u00aa edizione della massima serie del campionato spagnolo di calcio, disputato tra il 29 agosto 1987 e il 22 maggio 1988 e concluso con la vittoria del , al suo ventitreesimo titolo, il terzo consecutivo.\nCapocannoniere del torneo \u00e8 stato Hugo S\u00e1nchez (Real Madrid) con 20 reti.\nStagione.\nNovit\u00e0.\nQuesta stagione rivide l'introduzione del girone all'italiana con andata e ritorno, composto per la prima volta da 20 squadre. Fu quindi abilita la seconda fase che aveva caratterizzato la passata stagione, ma rimase il play-out promozione/salvezza tra la diciassettesima e la diciottesima classificata e la terza e la quarta della Segunda Divisi\u00f3n. \nClassifica finale.\nLegenda:\nRegolamento:"}
{"id": "1162820", "revid": "92723", "url": "https://it.wikipedia.org/wiki?curid=1162820", "title": "Chiesa dei Santi Pietro e Paolo (Livorno)", "text": "La chiesa dei Santi Pietro e Paolo si trova a Livorno ed \u00e8 posta nell'omonima piazza, nel cuore della citt\u00e0 ottocentesca sorta lungo le sponde del Fosso Reale.\nStoria.\nLa storia della chiesa \u00e8 legata a quella di piazza Cavour perch\u00e9 legata all'evoluzione urbanistica della \"Citt\u00e0 Leopolda\", il nuovo quartiere edificato tra la porta del Casone ed il mare.\nLa vendita di questi terreni fu decisa nel 1827 perch\u00e9 l'apertura di una nuova porta nel bastione mediceo del Casone avrebbe permesso un rapido collegamento tra la citt\u00e0 pentagonale, chiusa all'interno del Fosso Reale ed i sobborghi.\nIl progetto di lottizzazione fu affidato a Luigi de Cambray Digny, che disegn\u00f2 una maglia con assi stradali ortogonali tra loro. All'esterno della suddetta porta, venne cos\u00ec aperta una nuova piazza, mentre, a breve distanza, fu eretta, sempre su disegno del Digny, la chiesa dei Santi Pietro e Paolo, in un'area posta a breve distanza dallo storico Cimitero degli inglesi.\nAl contempo, nell'area retrostante, il sacerdote Giovanni Battista Quilici fond\u00f2 un convitto femminile denominato Istituto della Maddalena.\nI lavori della chiesa, iniziati nel 1829, si conclusero rapidamente, tanto che la chiesa, assieme all'attiguo Istituto della Maddalena, fu destinata ad accogliere gli ammalati durante l'epidemia di colera del 1835.\nSuccessivamente, durante il corso della seconda guerra mondiale, la chiesa fu duramente colpita dai bombardamenti e in seguito fu necessario procedere con opere di restauro.\nDescrizione.\nLa facciata a capanna \u00e8 aperta da un portico in stile rinascimentale sul quale \u00e8 impostato un attico alleggerito da una finestra semicircolare di derivazione termale. Questa impostazione, che fonde insieme elementi neoclassici ad altri della tradizione toscana e del rinascimento, si inserisce nel classicismo della restaurazione. Sul fianco della chiesa \u00e8 presente un campanile alto 28 metri.\nL'interno, ad una navata, \u00e8 a croce latina e negli altari laterali, definiti da profonde arcate a tutto sesto, conserva arredi e opere d'arte di importanti artisti dell'Ottocento livornese: tra le tele collocate lungo la navata merita di essere ricordato il dipinto della \"Immacolata Concezione\", di Enrico Pollastrini.\nNella chiesa si trova l'organo a canne Tamburini \"opus 337\", costruito nel 1953."}
{"id": "1162822", "revid": "1086846", "url": "https://it.wikipedia.org/wiki?curid=1162822", "title": "Primera Divisi\u00f3n 1988-1989 (Spagna)", "text": "La Primera Divisi\u00f3n 1988-1989 \u00e8 stata la 58\u00aa edizione della massima serie del campionato spagnolo di calcio, disputato tra il 3 settembre 1988 e il 25 giugno 1989 e concluso con la vittoria del , al suo ventiquattresimo titolo, il quarto consecutivo.\nCapocannoniere del torneo \u00e8 stato Baltazar () con 35 reti.\nClassifica finale.\nLegenda:\nRegolamento:"}
{"id": "1162825", "revid": "287204", "url": "https://it.wikipedia.org/wiki?curid=1162825", "title": "Zoe Bell", "text": ""}
{"id": "1162826", "revid": "180559", "url": "https://it.wikipedia.org/wiki?curid=1162826", "title": "Paperino pattinatore da brividi", "text": "Paperino pattinatore da brividi (\"Duck Out Of Luck\") \u00e8 una storia a fumetti disney del 1965, sceneggiata e disegnata da Carl Barks e pubblicata su \"Topolino\" n\u00b0 574.\nTrama.\nGastone, escluso da una gara di pattinaggio, si veste tutto di nero e si iscrive con lo pseudonimo di \"Meraviglia Mascherata\" di Marvelsville. Alla fine la gara viene vinta da Paperino che per\u00f2 invece di un premio in denaro, riceve un artistico collage che Gastone \u00e8 riuscito a vendere alla giuria."}
{"id": "1162827", "revid": "990063", "url": "https://it.wikipedia.org/wiki?curid=1162827", "title": "Strada statale 128 Centrale Sarda", "text": "La strada statale 128 Centrale Sarda (SS 128), \u00e8 un'importante strada statale italiana. \u00c8 la pi\u00f9 rapida e antica via di collegamento del cuore della Sardegna.\nStoria.\nLa strada statale 128 venne istituita nel 1928 con il seguente percorso: \"Dalla n. 127 presso Sassari per Mores - Ozieri alla n. 129 e da questa per Oniferi - Sorgono - Laconi all'innesto con la n. 131 presso Monastir.\"\nNel 1935 il percorso venne ridotto alla sola met\u00e0 meridionale e cos\u00ec definito: \"Innesto con la S.S. n. 131 presso Monastir - Laconi - Sorgono - Oniferi - Innesto con la S.S. n. 129 alla Cantoniera di Oniferi.\".\nPercorso.\nHa origine a nord di Monastir, dalla strada statale 131 Carlo Felice, e si dirige verso nord su un tracciato abbastanza scorrevole, per la prima parte; attraversa i centri di Senorb\u00ec, Suelli, Mandas e Serri, dove diparte la strada statale 198 di Seui e Lanusei.\nProseguendo verso nord tocca Isili, Nurallao (dopo il quale entra nella provincia di Oristano) e Laconi (dove diparte la strada statale 442 di Laconi e di Uras); dopo alcuni km, su un tracciato curvilineo e disagevole, entra nella provincia di Nuoro, varca il valico Ortuabis e giunge a Meana Sardo. Da qui prosegue per Atzara (dopo il quale diparte la strada statale 388 del Tirso e del Mandrolisai). Valicato il territorio comunale di Sorgono (dove diparte la strada statale 295 di Aritzo), attraversa Tiana e Ovodda.\nArriva quindi nel territorio comunale di Fonni (dove diparte la strada statale 389 dir/B di Buddus\u00f2 e del Correboi), attraversa Gavoi e valica lo Ianna Caguseli; tocca infine Sarule, Orani e Oniferi. Intersecata la strada statale 131 Diramazione Centrale Nuorese, la strada termina presso la cantoniera di Oniferi, immettendosi sulla strada statale 129 Trasversale Sarda.\n\u00c8 particolarmente apprezzata dai mototuristi, in virt\u00f9 delle innumerevoli curve e dei paesaggi spettacolari che attraversa.\nStrada statale 128 bis Centrale Sarda.\nLa strada statale 128 bis Centrale Sarda (SS 128 bis) \u00e8 una strada statale italiana di collegamento provinciale che si snoda nel sassarese.\nStoria.\nLa strada statale 128 bis venne istituita nel 1935 con il seguente percorso: \"Innesto con la S.S. n. 129 presso la cantoniera del Tirso - Pattada - Ozieri - Mores - Innesto con la S.S. n. 131.\"\nPercorso.\nHa inizio nel comune di Illorai (in localit\u00e0 Cantoniera del Tirso), dalla strada statale 129 Trasversale Sarda.\nSi dirige verso nord su un tracciato a tratti curvilineo e attraversa, nella prima parte, le localit\u00e0 di Bottidda, Bono, Anela e Bultei. Da qui la strada non incontra nessun centro abitato per diversi chilometri, e a tratti \u00e8 affiancata dal tracciato sterrato della dismessa Ferrovia Tirso-Chilivani; valicato il territorio comunale di Pattada, dopo 14\u00a0km attraversa Ozieri dove diparte la strada statale 199 di Monti.\nProsegue quindi in direzione ovest e, dopo aver attraversato Mores, si innesta sulla strada statale 131 Carlo Felice, nel comune di Bonnanaro."}
{"id": "1162830", "revid": "1543377", "url": "https://it.wikipedia.org/wiki?curid=1162830", "title": "ITALC", "text": "iTALC (Intelligent Teaching And Learning with Computers) \u00e8 un software libero pensato per la realizzazione di reti didattiche creato da Tobias Doerffel.\nQuesto progetto \u00e8 in grado di osservare e gestire da remoto i computer appartenenti alla propria rete LAN ed \u00e8 stato concepito come supporto didattico per gli insegnanti che svolgono lezioni nei laboratori informatici scolastici.\niTALC \u00e8 nato per fornire un'alternativa qualitativamente molto avanzata a software commerciali del calibro di \"NetSupport school, NetOp School e DidaSoft\" con il vantaggio di essere open source e completamente gratuito.\niTALC \u00e8 il primo progetto di questo tipo disponibile per il sistema operativo GNU/Linux ma \u00e8 in grado di funzionare anche in ambiente Windows e in reti miste. I client che possono essere controllati dalla postazione docente possono quindi essere sia GNU/Linux che Windows. La postazione docente pu\u00f2 a sua volta essere equipaggiata con GNU/Linux o altro sistema operativo.\niTALC \u00e8 open source e quindi il codice sorgente \u00e8 liberamente disponibile e pu\u00f2 essere utilizzato per adattare il software alle esigenze di ogni singola scuola.\nCaratteristiche.\niTALC \u00e8 in grado di osservare e controllare i computer presenti in una rete scolastica e offre agli insegnanti diverse strumenti per la gestione di una lezione in un laboratorio. Tra le principali funzionalit\u00e0 offerte ricordiamo:\nUna delle funzionalit\u00e0 pi\u00f9 importanti \u00e8 la possibilit\u00e0 di effettuare l'insegnamento a distanza. Ogni studente che per vari motivi, primo fra tutti la malattia, pu\u00f2 unirsi alla lezione attraverso una connessione VPN installando a casa propria, sul suo computer il client di iTALC.\nVeyon.\nAd aprile 2017, lo sviluppatore Tobias Doerffel ha annunciato la fine dello sviluppo di iTALC e la sua sostituzione con il software Veyon (abbreviazione di \"Virtual Eye On Networks\").\nL'ultima versione di iTALC portava il numero 3, la prima versione stabile di Veyon \u00e8 la 4.0.0 del 12 settembre 2017."}
{"id": "1162836", "revid": "339392", "url": "https://it.wikipedia.org/wiki?curid=1162836", "title": "Carramba che sorpresa!", "text": ""}
{"id": "1162838", "revid": "599013", "url": "https://it.wikipedia.org/wiki?curid=1162838", "title": "Marcus Allb\u00e4ck", "text": "Carriera.\nClub.\nAllb\u00e4ck inizia la carriera professionistica con l'\u00d6rgryte. Dopo cinque anni decide di provare esperienze altrove: in Danimarca con il Lyngby - 4 presenze e una rete - e in Italia con il - 24 presenze e 0 reti. Ritorna poi in Svezia al suo primo club.\nDal 2000 al 2004 gioca in due diverse squadre, e Aston Villa - due stagioni con ognuna di esse - senza grandi picchi in alto o in basso, prima che avvenga il suo passaggio in Germania con l'Hansa Rostock. Qui non vive una stagione molto felice, sia dal punto di vista personale (4 gol in 23 presenze), sia da quello della squadra, che retrocede in serie B.\nNell'estate del 2005 il trentaduenne Allb\u00e4ck firma con i danesi del Copenaghen. Il 1\u00ba novembre 2006 realizza il primo gol di sempre nelle competizioni UEFA del Copenaghen (nonch\u00e9 anche il suo primo personale) nella vittoria 1-0 sul Manchester United. Si ripete contro il e contro il Celtic. Al termine della stagione 2006-07 viene nominato dai tifosi danesi \"Giocatore dell'anno\" anche grazie agli 11 gol segnati, i quali hanno contribuito alla vittoria del secondo titolo consecutivo da parte del Copenaghen.\nLa sua positiva esperienza in Danimarca termina il 1\u00ba luglio 2008 dato che nello stesso mese torna al suo primo club, l'\u00d6rgryte. Annuncia il ritiro dal calcio giocato al termine dell'Allsvenskan 2009, culminata con la retrocessione dei rossoblu in seconda serie.\nNazionale.\nCon la Nazionale svedese ha esordito il 27 novembre 1999 contro il e ha partecipato al , al , al , al e al ."}
{"id": "1162841", "revid": "339392", "url": "https://it.wikipedia.org/wiki?curid=1162841", "title": "Carr\u00e0mba che sorpresa!", "text": ""}
{"id": "1162842", "revid": "287204", "url": "https://it.wikipedia.org/wiki?curid=1162842", "title": "Marcus Allback", "text": ""}
{"id": "1162847", "revid": "767487", "url": "https://it.wikipedia.org/wiki?curid=1162847", "title": "Luigi Bergamaschi", "text": "\u00c8 stato tra i fautori dell'ascesa della squadra di Arese, che all'inizio degli anni novanta \u00e8 passato dalla Serie B1 alla Serie A. Attualmente si \u00e8 affermato come procuratore di vari giocatori statunitensi, fondando nel 2006 l'agenzia DoubleBManagement assieme ad un altro ex allenatore, Virginio Bernardi.\nCarriera.\nInizi\u00f2 ad allenare la squadra di minibasket di Arese nel 1973; in breve tempo pass\u00f2 in prima squadra, vincendo tutti i campionati. Nel 1987-88 ottenne la promozione in Serie A2. Bergamaschi salv\u00f2 la squadra per sei stagioni consecutive, anche quando si spost\u00f2 a Milano (dal 1992-93). Nel 1994 pass\u00f2 a fare il general manager e con Fabrizio Frates in panchina conquist\u00f2 la Serie A1.\nAllenata Carlo Recalcati, la Teorematour Milano perse sei partite consecutive nella massima serie: Bergamaschi gli subentr\u00f2, non riuscendo comunque a salvarla dalla retrocessione e successivamente dal fallimento. Dopo aver lavorato come osservatore, \u00e8 diventato procuratore di giocatori, grazie ai contatti sviluppati negli anni con gli operatori statunitensi. Tra i suoi assistiti, James Thomas della Fortitudo Bologna, Preston Shumpert, Travis Watson e Delonte Holland."}
{"id": "1162850", "revid": "93556", "url": "https://it.wikipedia.org/wiki?curid=1162850", "title": "Marco estone", "text": "Il marco (plurale \"marka\") fu la valuta dell'Estonia dal 1919 al 1928. Era pari in valore al Papiermark tedesco, che circolava insieme al rublo russo/sovietico sin dall'inizio dell'occupazione tedesca. Era diviso in 100 \"penni\". Fu sostituito nel 1928 dalla corona estone al cambio di 1 kroon = 100 marka.\nMonete.\nLe monete furono coniate nei tagli da 1, 3, 5 e 10 marka tra il 1922 e il 1926. Secondo il \"Catalogo Standard delle Monete Mondiali\", le monete emesse nel 1922 erano composte di cupronickel, mentre quelle coniate successivamente erano in nichel-bronzo.\nBanconote.\nNel 1919, le banconote (\"kassat\u00e4ht\") erano emesse nei tagli da 5, 10, 20 and 50 penni, 1, 3, 5, 10, 25 e 100 marka insieme a quelle da 50 marka (\"pangat\u00e4ht\"). In seguito i biglietti del tesoro furono stampati nei tagli fino a 1.000 marka e le banconote fino a 5.000 marka. Furono anche stampate banconote di scambio (\"vahetust\u00e4ht\"), nei tagli da 10 e 25 marka.\nLa banca centrale estone (Eesti Pank) emise banconote da 50, 100, 500, 1000 e 5000."}
{"id": "1162851", "revid": "842", "url": "https://it.wikipedia.org/wiki?curid=1162851", "title": "Ridenominazione dei registri", "text": ""}
{"id": "1162863", "revid": "1155", "url": "https://it.wikipedia.org/wiki?curid=1162863", "title": "Eglefino", "text": ""}
{"id": "1162874", "revid": "1904508", "url": "https://it.wikipedia.org/wiki?curid=1162874", "title": "Paola Ruffo di Calabria", "text": "\u00c8 nata a Forte dei Marmi presso Villa Claudia, in Toscana, settima e pi\u00f9 giovane dei figli dell'asso italiano dell'aviazione della prima guerra mondiale Fulco, principe Ruffo di Calabria, VI duca di Guardia Lombardi (1884\u20131946). Sua madre era Luisa Gazelli dei conti di Rossana e di San Sebastiano (1896\u20131989), una discendente matrilineare di Gilbert du Motier, marchese de La Fayette. \u00c8 di ascendenza soprattutto italiana, ma anche belga per via indiretta femminile; la nonna paterna, Laura Mosselman du Chenoy, aveva lasciato Bruxelles nel 1877 per sposare don Beniamino, principe Ruffo di Calabria.\nLa regina Paola parla correntemente l'italiano, il francese e l'inglese. Ha studiato, fin dal suo arrivo nella capitale belga, anche l'olandese, lingua madre di circa il 60% dei suoi futuri sudditi. \u00c8 stata ritenuta, durante la sua giovinezza, una delle pi\u00f9 belle principesse d'Europa.\nBiografia.\nInfanzia e giovinezza.\nLa principessa Paola discende da una delle casate pi\u00f9 antiche (XI secolo) e nobili del Regno di Sicilia. La famiglia si divise in due rami dopo il XIV secolo: i Ruffo di Calabria e i Ruffo della Scaletta, al primo dei quali appartiene appunto la Regina. In Italia i Ruffo di Calabria sono tuttora ricordati nelle loro avite dimore: il castello Ruffo di Scilla \u00e8 senza dubbio quello che illustra maggiormente la principesca famiglia.\nI suoi fratelli e sorelle sono:\nIl fratello della regina Paola, don Fabrizio Ruffo di Calabria-Santipau, ha guidato l'intera famiglia dal 1975, era l'erede storico dei titoli di \"principe di Scilla, principe di Palazzolo, patrizio di Napoli, duca di Guardia Lombarda, conte di Sinopoli, marchese di Licodia Eubea, conte di Nicotera, barone di Calanna e di Crispano\".\nPaola \u00e8 imparentata con alcune tra le storiche famiglie nobili romane e del sud Italia, inclusi i Colonna, gli Orsini, i Pallavicini, gli Alliata, i Rospigliosi, i Masseo (tra i quali si annovera frate Masseo da Marignano, discepolo di San Francesco). Tra i suoi antenati illustri dell'aristocrazia francese si annoverano il Marchese de Lafayette, l'eroe dell'indipendenza americana, e i Duchi di Noailles.\nDalla caduta della monarchia italiana nel 1946 i Principi Ruffo di Calabria si sono congiunti per matrimonio ad ex dinastie regnanti come gli Orl\u00e9ans, i Savoia, i Bonaparte.\nFidanzamento e matrimonio.\nA Roma, dove risiede, Paola frequenta le scuole presso l'istituto di suore \"Caterina Volpicelli\" a Porta Pia, fino alla maturit\u00e0 classica. Dopo il diploma apr\u00ec un \"atelier\" di alta moda in piazza di Spagna, insieme con l'amica Marina Lante della Rovere.\nNel 1958, in occasione dell'insediamento di papa Giovanni XXIII, Paola incontra Alberto del Belgio, principe di Liegi, all'ambasciata belga a Roma. Il principe \u00e8 il terzogenito del re Leopoldo III del Belgio e dell'amatissima regina Astrid di Svezia: fratello minore del re Baldovino I e della granduchessa di Lussemburgo Giuseppina Carlotta. L'ultima regina d'Italia Maria Jos\u00e8 di Savoia \u00e8 sua zia. I due iniziano a frequentarsi sempre pi\u00f9 assiduamente ed il 6 dicembre 1958, al ballo tenutosi a palazzo Rospigliosi Pallavicini per i diciotto anni della principessa Maria Camilla Pallavicini, si fidanzano.\nIl 2 luglio 1959 Alberto e Paola si sposano a Bruxelles nella Concattedrale di San Michele e Santa Gudula e fissano la loro residenza presso il castello del Belv\u00e9d\u00e8re. Dopo aver avuto tre figli (Filippo, Astrid, Lorenzo), la coppia affronta un periodo di crisi, superato alla fine degli anni Settanta. Dato che i reali cognati, Baldovino e Fabiola, non ebbero figli, Paola, con i suoi tre rampolli, garant\u00ec la continuazione del casato di Sassonia-Coburgo-Gotha in Belgio.\nRegina dei Belgi.\nA seguito della morte, senza figli, del cognato re Baldovino e conseguente ascesa al trono del consorte Alberto II il 9 agosto 1993, all'et\u00e0 di 56 anni, la principessa Paola di Liegi diviene \"Regina dei Belgi\". Il sesto re dei Belgi (dopo Leopoldo I, Leopoldo II, Alberto I, Leopoldo III, Baldovino I) giura sulla Costituzione davanti al Parlamento, al Governo e in presenza della regina Paola, della regina vedova Fabiola e dei tre figli.\nIl nuovo sovrano decide che la vedova di suo fratello Fabiola conservi il rango di \"Regina dei Belgi\" e continui ad abitare nel castello di Laeken. La coppia reale, invece, non lascer\u00e0 il castello del Belvedere dove ha sempre vissuto. La salma del re Baldovino, molto amato dai sudditi, viene tumulata nella cripta reale della chiesa di Notre-Dame del castello di Laeken, dove riposano tutti i sovrani belgi. Il funerale ha visto la presenza di capi di Stato di tutto il mondo: in prima fila la regina Elisabetta II del Regno Unito che eccezionalmente partecipa personalmente a cerimonie all'estero, e la zia del defunto, l'anziana ex regina d'Italia Maria Jos\u00e9 di Savoia, sorella di Leopoldo III.\nPaola \u00e8 stata la prima sovrana ad avere delle origini belghe attraverso la nonna paterna, Laure Mosselman du Chenoy. Le precedenti Regine erano francesi, tedesche e la penultima spagnola.\nLa costituzione belga non prevede un ruolo particolare per il coniuge del Capo dello Stato. La regina Paola assiste, a fianco del marito, alle pi\u00f9 importanti cerimonie ufficiali del Paese, lo segue nei viaggi di Stato, lo affianca nelle riunioni del Gotha e nelle occasioni in cui il Re riceve personalit\u00e0 straniere o belghe che si distinguano in tutti i settori.\nNon partecipa tuttavia alle udienze del sovrano, fatta eccezione per l'udienza di settembre del 1996 quando i genitori dei bambini scomparsi sono stati ricevuti a Palazzo, poco dopo la rivelazione dell'affare Dutroux.\nPaola \u00e8 stata la prima sovrana belga a disporre di un proprio ufficio presso il Palazzo Reale di Bruxelles. Un segretario aiut\u00f2 la regina nell'organizzazione dell'agenda e sedette nel consiglio d'amministrazione della \"Fondation Reine Paola\", mentre un'aristocratica belga, che fungeva da dama d'onore, l'accompagnava negli impegni pubblici.\nPaola, da sovrana cattolica, ha avuto il privilegio del bianco in occasione delle udienze pontificie, come la Regina di Spagna e, nel passato, quella di Francia e l'Imperatrice d'Austria: le nobili signore non cattoliche devono indossare abiti neri. La Regina dei Belgi era appunto vestita di bianco per l'intronizzazione di Benedetto XVI nel 2005 e, tre anni dopo, durante la visita con Alberto allo stesso papa per la ricorrenza delle nozze d'oro.\nIl re Baldovino I aveva voluto che si modificasse la legge per la successione al trono, per dare la possibilit\u00e0, a parit\u00e0 di diritti, alle donne di diventare regine regnanti: fino a quel momento in Belgio vigeva la \"legge salica\". Questo emendamento permetter\u00e0 alla duchessa di Brabante Elisabetta, primogenita del figlio di Paola Filippo, di salire al trono, nonostante la presenza di due fratelli minori.\nIl 23 maggio 1997 le Poste Italiane hanno dedicato alla regina un francobollo da 750 lire che la raffigura con lo sfondo di Castel Sant'Angelo.\nRegina madre.\nIl 21 luglio 2013, in seguito all'abdicazione, dopo 20 anni di regno, di re Alberto II in favore del figlio Filippo, Paola cede il titolo di regina consorte a Mathilde d'Udekem d'Acoz. Attualmente ha il rango di \"Regina madre\".\nNella notte tra il 25 e il 26 settembre 2018 viene colpita da un malore mentre si trovava a Venezia.\nIl 2 novembre 2021 diventa cittadina onoraria di Campiglione Fenile.\nDiscendenza.\nPaola e Alberto II del Belgio hanno tre figli e dodici nipoti:"}
{"id": "1162880", "revid": "842", "url": "https://it.wikipedia.org/wiki?curid=1162880", "title": "Architettura Itanium", "text": ""}
{"id": "1162882", "revid": "1012592", "url": "https://it.wikipedia.org/wiki?curid=1162882", "title": "Neil Marshall", "text": "Biografia.\nMarshall esordisce nel mondo del cinema come co-sceneggiatore e montatore del film \"Killing Time\" (1998) diretto da Bharat Nalluri, per il quale aveva gi\u00e0 curato il montaggio del cortometraggio per la televisione \"Driven\" (1994). Nel 1999 dirige il cortometraggio \"Combat\" e nel 2002 il suo primo lungometraggio, l'horror splatter \"Dog Soldiers\", che viene presentato con successo ai festival di settore (al Festival internazionale del cinema fantastico di Bruxelles vince il Corvo d'Oro come miglior film e il premio Pegaso assegnato dal pubblico) e diventa un piccolo cult in patria, pur senza ottenere incassi di particolare rilievo.\nLa sua pi\u00f9 ambiziosa opera seconda, l'horror d'ambientazione sotterranea \"The Descent - Discesa nelle tenebre\" (2005), sulla terribile odissea di un gruppo di donne speleologhe contro delle misteriose creature del buio, conquista pubblico e critica. A fronte di un budget limitato di circa tre milioni di sterline, il film ottiene un'ampia distribuzione negli Stati Uniti e incassa a livello mondiale oltre cinquanta milioni di dollari. Vince inoltre due British Independent Film Awards 2005, a Marshall per la regia e al montatore Jon Harris per il miglior contributo tecnico, e il Saturn Award per il miglior film horror.\nMarshall alza ulteriormente il tiro con \"Doomsday - Il giorno del giudizio\" (\"Doomsday\") (2008), avventura post-apocalittica che cita e mescola liberamente i classici del filone, da \"Interceptor\" a \"1997 - Fuga da New York\", da Romero (\"La citt\u00e0 verr\u00e0 distrutta all'alba\") a Richard Fleischer (\"\"), per il quale pu\u00f2 disporre di un budget da trenta milioni di dollari. Il film, un appassionato e conclamato omaggio al cinema di genere in voga negli anni '70 e '80 (ogni scena contiene una citazione), non \u00e8 compreso e riceve un'accoglienza meno positiva del film precedente, sia da parte del pubblico che della critica.\nNel 2009 viene inevitabilmente dato un seguito al fortunato \"The Descent\", \"\", di cui Marshall \u00e8 solo produttore esecutivo, mentre la regia \u00e8 affidata al montatore del primo episodio, Jon Harris. Marshall si dedica invece alla realizzazione del crudo \"Centurion\", film d'azione d'ambientazione antico-romana, sulla leggendaria scomparsa della Nona Legione in Britannia, che ha ispirato anche il contemporaneo \"The Eagle\" diretto da Kevin Macdonald. Il film esce nel 2010 ma, nonostante la presenza della superstar Michael Fassbender nella parte del protagonista, ottiene un risultato deludente, incassando poco pi\u00f9 di sei milioni di dollari in tutto il mondo, a fronte di un budget pari al doppio.\nNel 2012 esordisce in televisione e dirige l'episodio \"L'assedio\" della seconda stagione della serie televisiva targata HBO \"Il Trono di Spade\". Nel 2014 dirige un altro episodio della serie, \"Il coraggio di pochi\". Nello stesso anno dirige anche alcuni episodi di altre serie televisive come \"Black Sails \"e \"Constantine.\"\n\"The October Society\".\nNeil Marshall fa parte di \"The October Society\", un gruppo di registi incentrati sui film horror: Darren Lynn Bousman (\"Saw II\", \"III\" e \"IV\"), Joe Begos (\"Almost Human\"), Axelle Carolyn (\"Soulmate\"), Adam Gierasch (\"Night Of The Demons\"), Andrew Kasch (\"\"), John Skipp (\"Stay At Home Dad\"), Mike Mendez (\"Big Ass Spider!\"), Dave Parker (\"Le colline sanguinano\"), Ryan Schifrin (\"Abominable\") e Paul Solet (\"Grace\"). Il loro primo film \u00e8 \"Tales of Halloween\".\nProgetti vari.\nOltre al film \"Tales of Halloween \"con gli altri registi del gruppo \"The October Society \"Marshall \u00e8 attualmente al lavoro a vari altri progetti:"}
{"id": "1162886", "revid": "74801", "url": "https://it.wikipedia.org/wiki?curid=1162886", "title": "Eugen Gura", "text": "Biografia.\nNacque a Saaz, oggi \u017datec, nella Repubblica Ceca. Studi\u00f2 dapprima pittura a Vienna e a Monaco, ma successivamente, sviluppata una bella voce baritonale, intraprese la carriera del canto e frequent\u00f2 il conservatorio di Monaco. Fece il suo debutto nel 1865 all'Opera di Monaco e negli anni seguenti guadagn\u00f2 un'ottima reputazione in Germania, soprattutto nei ruoli wagneriani, di cui divenne uno dei maggiori interpreti del suo tempo, ed esibendosi principalmente a Lipsia fino al 1876, quindi ad Amburgo fino al 1883.\nCant\u00f2 nella prima del \"Ring\" al primo Festival di Bayreuth nel 1876 (fu il primo G\u00fcnther nel \"G\u00f6tterd\u00e4mmerung\" il 17 agosto 1876); il suo Hans Sachs ne \"I maestri cantori di Norimberga\" di Londra nel 1882 ebbe un enorme successo.\nNegli ultimi anni pass\u00f2 al repertorio liederistico."}
{"id": "1162891", "revid": "38120", "url": "https://it.wikipedia.org/wiki?curid=1162891", "title": "She-hulk", "text": ""}
{"id": "1162897", "revid": "767487", "url": "https://it.wikipedia.org/wiki?curid=1162897", "title": "Simon Ungers", "text": "Biografia.\nNel 1969 si trasfer\u00ec negli Stati Uniti.\nStudi\u00f2 architettura nella Cornell University, dal 1975 e si laure\u00f2 nel 1980\nNel 1985 inizi\u00f2 a vivere a New York, compaginando l'arte e l'architettura.\n\u00c8 stato cofondatore e membro dello studio di architettura UKZ.\nLa sua architettura e le sue sculture sono state ospitate in numerose esposizioni, come quella di \"Urban Structures\", che riuniva undici newyorkesi ed ebbe luogo nella Lothringersstrasse di Monaco o l'esposizione \"Cubos\" nel \"Museo Exposeum\".\nIl suo particolare avvicinamento artistico all'architettura, gli ha fatto concepire plastici architettonici che si convertono in vere sculture, e che come tali, vengono poi esposte nelle gallerie d'arte.\nMor\u00ec il 6 marzo 2006 a H\u00fcrth, nel circondario del Reno-Erft, Germania, dopo una lunga malattia."}
{"id": "1162899", "revid": "392652", "url": "https://it.wikipedia.org/wiki?curid=1162899", "title": "Joseph and the Amazing Technicolor Dreamcoat", "text": "Joseph and the Amazing Technicolor Dreamcoat \u00e8 un'opera musicale composta da Andrew Lloyd Webber con testi di Tim Rice, eseguita per la prima volta in versione completa nel 1972. Si ispira al racconto biblico di Giuseppe e i suoi fratelli (libro della Genesi).\nIl musical fu scritto inizialmente come breve pezzo per il saggio di primavera della Colet Court School a Londra nel 1968 e la sua durata era di quindici minuti. Negli anni successivi fu rappresentato in edizioni pi\u00f9 estese sia nel Regno Unito che all'estero e ne vennero fatte diverse incisioni discografiche. Di particolare rilevanza la prima produzione nel West End di Londra del 1991, con Jason Donovan nella parte di Joseph, che ebbe un notevole successo rimanendo in scena due anni e mezzo.\nNel 1999 ne \u00e8 stata realizzata una versione video con Donny Osmond nella parte di Joseph e la partecipazione straordinaria di Joan Collins nella parte non cantata della moglie di Potiphar.\n\u00c8 stato calcolato che nei suoi trent'anni di storia lo spettacolo \u00e8 stato rappresentato in circa 20.000 scuole o piccoli teatri. Circa 500 scuole e compagnie amatoriali nel Regno Unito (e pi\u00f9 di 750 negli Stati Uniti e Canada) allestiscono il musical ogni anno.\nIn Italia il musical \u00e8 stato rappresentato da compagnie amatoriali e professioniste. Nella stagione 2005/2006 \u00e8 stata prodotta dalla compagnia Rockopera in una versione in italiano realizzata da Franco Travaglio, Simone Giusti e Mara Mazzei dal titolo \"Joseph e la strabiliante tunica dei sogni in technicolor\". In questa produzione Antonello Angiolillo ha interpretato Giuseppe e Rossana Casale la narratrice, per la regia di Claudio Insegno, le coreografie di Fabrizio Angelini e la direzione musicale di Simone Giusti. Si tratta della prima opera di Andrew Lloyd Webber ufficialmente tradotta in italiano.\nIl 17 luglio 2007 ha debuttato al teatro Adelphi di Londra una nuova produzione del musical co-prodotta dallo stesso Lloyd Webber. Il suo protagonista \u00e8 stato scelto attraverso un reality show della BBC intitolato come una delle pi\u00f9 famose canzoni del musical: \"Any Dream Will Do\"."}
{"id": "1162910", "revid": "287204", "url": "https://it.wikipedia.org/wiki?curid=1162910", "title": "Lettera a un bambino mai nato", "text": "Lettera a un bambino mai nato \u00e8 un libro scritto da Oriana Fallaci, pubblicato nel 1975. Il libro tratta temi quali l'aborto, la famiglia e l'amore.\nIl libro - dichiar\u00f2 sempre la Fallaci - prese spunto da una richiesta dell'allora direttore de \"L'Europeo\" Tommaso Giglio, il quale commission\u00f2 alla giornalista un'inchiesta sull'aborto. Le diede tempo quattro mesi dandole carta bianca sui contenuti. Anzich\u00e9 con l'inchiesta, dopo sei mesi la giornalista torn\u00f2 con un fascio di fogli contenenti il libro. Nel 1993 la stessa Fallaci ha dichiarato che il direttore non le perdon\u00f2 mai questa \"disobbedienza\" e che per quindici giorni non le rivolse la parola.\nNell'agosto 2015 il nipote, erede dell'autrice, ha rivelato di aver trovato in un cassetto del suo appartamento newyorchese il quaderno col manoscritto originale dell'opera, col titolo inglese \"Letter to Neverborn Child\", risalente al 1967. Quindi, la genesi dello scritto chiaramente autobiografico - l'aborto spontaneo occorso alla Fallaci - va retrodatata.\nNel 1993 \u00e8 uscito l'audiolibro del romanzo, intitolato \"Oriana Fallaci legge \"Lettera a un bambino mai nato\"\", poi masterizzato e pubblicato su CD nel 2008.\nTemi dell'opera.\nIl libro \u00e8 un monologo drammatico effettuato da una donna che vive la maternit\u00e0 non come un dovere ma come un atto responsabile. \u00c8 una donna contemporanea e misteriosa, in quanto priva di nome, volto e notizie sulla sua et\u00e0. Le domande fondamentali che la donna si pone sin dal concepimento riguardano la legittimit\u00e0 e l'accettazione della nascita da parte del bambino in un mondo ostile, violento e disonesto. Al bambino verr\u00e0 concesso il diritto di scegliere se nascere o no e attraverso un processo istituito con la presenza di sette giurati eccellenti, tra i quali i genitori, il medico, la dottoressa, il datore di lavoro, si arriva alla sentenza che prevede la condanna della donna.\nCritica.\nIl critico Carlo Bo scrisse: \u00abla Fallaci ha saputo cogliere con il suo fiuto straordinario un tema vitale, lo ha assunto come mezzo di trasmissione della sua anima ferita e alla fine l'ha cantato con dolore e fra le lacrime\u00bb."}
{"id": "1162920", "revid": "120821899", "url": "https://it.wikipedia.org/wiki?curid=1162920", "title": "Guido Monzino", "text": "Biografia.\nNacque da Franco Monzino, fondatore dei grandi magazzini Standa, e da Matilde Al\u00ec d'Andrea-Peirce, nobildonna siciliana. Pass\u00f2 l'infanzia a Moltrasio, sul lago di Como, dove la famiglia possedeva una villa.\nDopo aver concluso il liceo classico, inizi\u00f2 a lavorare nell'azienda del padre divenendo direttore generale, carica che ricopr\u00ec sino al 1966 quando il gruppo fu rilevato dalla Montedison. Alla met\u00e0 degli anni cinquanta, quasi per caso, inizi\u00f2 la sua passione per la montagna: in seguito a una scommessa sal\u00ec il Cervino, accompagnato dal celebre alpinista Achille Compagnoni.\nFu successivamente autore di grandi imprese alpinistiche e sociali: 21 spedizioni in tutto il mondo, fra cui la prima e fino ad oggi unica impresa che ha raggiunto il Polo Nord con slitte trainate da cani e con equipaggiamento originale confezionato dagli eschimesi di Qaanaaq nel 1971; la prima ascensione italiana all'Everest nel 1973; il lascito al FAI della straordinaria Villa Balbianello sul lago di Como; la donazione di una tenuta al Governo cileno per l'ampliamento del Parco del Cerro Paine, la realizzazione del Rifugio Monzino per le guide di Courmayeur.\nLe sue spedizioni, condotte senza lesinare tempo e denaro, erano caratterizzate dalla meticolosa organizzazione; Monzino \u00abera solito organizzarle di persona, studiandone nei minimi dettagli problemi di logistica ed equipaggiamento\u00bb."}
{"id": "1162921", "revid": "1833487", "url": "https://it.wikipedia.org/wiki?curid=1162921", "title": "Basilicata", "text": "La Basilicata (: ), \u00e8 una regione italiana a statuto ordinario dell'Italia meridionale di abitanti con capoluogo Potenza. \u00c8 anche nota come Lucania, che fu la denominazione ufficiale dal 1932 al 1947, oltre a identificare un'antica regione dai confini differenti che inglobava gran parte dell'odierno territorio.\nConfina a nord e a est con la Puglia, a nord e a ovest con la Campania, a sud con la Calabria, a sud-ovest \u00e8 bagnata dal mar Tirreno (Golfo di Policastro) e a sud-est dal mar Ionio (Golfo di Taranto). \u00c8 divisa in due province: Potenza e Matera, e comprende 131 comuni.\nI residenti della Basilicata sono noti come \"lucani\" e, in forme meno diffuse, \"basilicatesi\" o \"basilischi\".\nGeografia fisica.\nTerritorio.\nIl territorio della Basilicata \u00e8 prevalentemente montuoso (47%) e collinare (45%) con un'esigua percentuale pianeggiante (8%). Possiede un'unica grande pianura: la Piana di Metaponto.\nI massicci del Pollino (Monte Pollino - 2.248\u00a0m) e del Sirino (Monte Papa - 2.005\u00a0m), il Monte Alpi (1.900\u00a0m), il Monte Raparo (1.764\u00a0m) e il complesso montuoso della Maddalena (Monte Volturino, 1.835\u00a0m) costituiscono i maggiori rilievi dell'Appennino lucano. Nell'area nord-occidentale della regione \u00e8 presente un vulcano non attivo, il monte Vulture.\nLe colline costituiscono il 45,13% del territorio e sono di tipo argilloso, soggette a fenomeni di erosione che danno luogo a frane e smottamenti. Le pianure occupano l'8% del territorio. La pi\u00f9 estesa \u00e8 la piana di Metaponto che occupa la parte meridionale della regione, lungo la costa ionica. I fiumi lucani sono a carattere torrentizio e sono il Bradano, il Basento, l'Agri, il Sinni, il Cavone , il Noce e al confine con la Puglia e la Campania l'Ofanto. Inoltre sono presenti torrenti di notevole importanza in regione fra cui il torrente Sauro che confluisce nell'Agri e i torrenti Gravina di Matera e di Picciano nel fiume Bradano. Tra i laghi, quelli di \"Monticchio\" hanno origini vulcaniche, mentre quelli del \"Pietra del Pertusillo\", di \"San Giuliano\", di \"Monte Cotugno\" e di \"Gannano\" sono stati costruiti artificialmente per usi potabili e irrigui. Artificiale \u00e8 anche il lago \"Camastra\" le cui acque vengono potabilizzate. Le coste del litorale ionico sono basse e sabbiose mentre quelle del litorale tirrenico sono alte e rocciose (Golfo di Policastro).\nLa Basilicata ha una grande diversit\u00e0 ambientale ed \u00e8 suddivisa in sei sotto-zone diverse:\nQueste diversit\u00e0 si enunciano sia a livello faunistico, sia a quello floristico e infine a quello climatico.\nGeologia.\nL'intera area della Basilicata \u00e8 considerata a rischio sismico moderato o elevato, specie in corrispondenza dell'entroterra e dei rilievi dell'Appennino lucano, sia a nord verso il confine con la Campania sia a sud verso il confine con la Calabria. Relativamente minore \u00e8 il rischio sismico sulle coste e nelle zone pianeggianti. Il pi\u00f9 grave terremoto mai registrato in Basilicata, nonch\u00e9 uno dei pi\u00f9 gravi nella storia della penisola, avvenne nel 1857, con epicentro Montemurro, che provoc\u00f2 circa 11.000 vittime.\nClima.\nIl clima della Basilicata cambia di zona in zona; infatti una caratteristica rilevante \u00e8 che la Regione \u00e8 esposta a due mari. La parte orientale della regione (non avendo la protezione della catena appenninica) risente dell'influsso del mar Adriatico, a cui va aggiunta l'orografia del territorio e l'altitudine irregolare delle montagne.\nMa nonostante la diversit\u00e0, il clima della regione pu\u00f2 essere definito continentale, con caratteri mediterranei solo nelle aree costiere. Infatti se ci si addentra gi\u00e0 di qualche chilometro nell'interno, soprattutto in inverno, la mitezza viene subito sostituita da un clima rigido e umido.\nPresenta quattro aree climatiche rispettivamente suddivise in questo modo:\nAmbiente.\nAree protette.\nLa regione Basilicata ospita nel suo territorio undici aree protette, di cui due parchi nazionali e due regionali:\nLe zone sottoposte a protezione occupano circa il 30% dell'intera superficie regionale.\nFlora.\nIl nord della regione alterna ampie radure con sporadiche piante di nocciolo, cratego e rosa selvatica ad aree agricole spoglie e ai boschi che sono costituiti essenzialmente da alberi di castagno, cerro e faggio, accompagnati da specie arboree ed arbustive quali la roverella, l'acero montano e il pioppo, che si alternano a seconda dell'altitudine favorevole solo al di sopra dei 600/700 metri come sul Vulture. Sull'Appenino lucano e nella Val d'Agri la biodiversit\u00e0 \u00e8 complessa in quanto l'area passa dai 300 ai 2000 metri d'altitudine mostrando eterogeneit\u00e0 ecologica. La fascia fitoclimatica montana che si colloca dai 1.000 ai 1.800 m \u00e8 quella in cui ricadono le faggete dei Monti Maruggio, Arioso e Pierfaone, presenti anche Aceri: Acero di Lobel, l\u2019Acer Opalus e l\u2019Acero Campestre nonch\u00e9 la Carpinella. \nNell'area del bosco di Rifreddo prevale invece il faggio e, ad altitudini superiori, il cerro. Non sono rari i boschi eliofili dove si ammirano il carpino orientale, il carpino nero, il nocciolo e l'acero d\u2019Ungheria. Tra le erbacee sono presenti tipicamente nelle aree appenniniche e nelle valli: Veronica officinalis, Anemone apennina, Scilla bifolia, Atropa belladonna e Allium ursinum, nei valloni pi\u00f9 freschi e fertili si presentano in estese coltri vegetali insieme a Sambucus nigra e Galantus nivalis. Scendendo al di sotto dei 1000 metri, continua ad essere frequente la ginestra comune, come in tutta la regione. L'area del Pollino presenta, oltre al bosco e al sottobosco tipici dell'Appennino, dei fondi sabbiosi e rocciosi, dove si evidenzia una vegetazione bassa e rada denominata \"gariga\", costituita da specie, talvolta aromatiche, come cisto, timo e camedrio arboreo; in altri casi predomina la \"steppa mediterranea\" con graminacee perenni con alcuni esemplari di ginepro fino ai 900 m di quota, grazie a condizioni microclimatiche determinate dalla capacit\u00e0 della roccia di accumulare calore. \nLe specie endemiche pi\u00f9 rappresentative sono l'ontano napoletano e il pino loricato, emblema del Parco del Pollino, che svetta imponente, sino a 2200 metri, in gruppi o isolato. La corteccia ricorda la lorica dei soldati romani, da qui il nome, impiegato in passato per costruzione di mobili e imbarcazioni. Il pino loricato \u00e8, oggi, una specie protetta. Si trovano nell'area, lungo le praterie: millefoglio montano, genziana maggiore, asfodelo montano, narciso selvatico, zafferano maggiore, ranuncolo lanuto, e varie specie di Orchidaceae quali Orchis mascula e Dactiylorhiza latiifoglia. \nNell'area marina della costa di Maratea \u00e8 diffuso il finocchio marino, sono presenti anche il limonio salernitano e sulle spiagge alcuni esemplari del papavero giallo delle sabbie detto anche papavero cornuto. Pi\u00f9 in alto: il fiordaliso delle scogliere, il garofano rupicolo, la cineraria marittima e la campanula napoletana. Esclusiva dell\u2019area del Golfo di Policastro \u00e8 la rara Primula palinuri, questa specie protetta di antiche origini \u00e8 paleoendemica ed \u00e8 sopravvissuta a diverse ere geologiche. Dominano il paesaggio la tagliamani e l'euforbia. Nel Materano la flora \u00e8 lievemente pi\u00f9 omogenea nell'area dell murgia, dove le specie endemiche sono circa 36, quelle rare 60. Nel materano sono sporadici i boschi, ma si trovano specie di alberi e arbusti tipicamente mediterranei come: la roverella, il fragno, il carrubo e il leccio, il ginepro, il lentisco, la ginestra, e specie della \"gariga\" come il cisto, il pungitopo, il timo spinoso, la ferula e l\u2019asfodelo. Numerosi sono i fiori come la vedovella dei prati, la campanula pugliese, l\u2019eliantemo ionico, il convolvolo, il lino di tommasini, lo zafferano di thomas e l\u2019ofris matheolana una piccola e rara orchidea endemica. Tipici dell'area dei calanchi, spoglia arida ed argillosa sono il fico d'india e l'alimo.\nOrigine dei nomi della regione.\nIl toponimo Basilicata \u00e8 attestato la prima volta attorno al X secolo: l'origine di tale nome ha diverse ipotesi:\nLucania (unitamente all'etnonimo Lucani) ha invece diverse radici filologiche: \nBench\u00e9 lo statuto regionale preveda, esclusivamente, l'uso del vocabolo \"lucani\" per identificare i suoi abitanti, vi \u00e8 anche una certa diffusione dell'etnico \"basilicatesi\", soprattutto tra XIX e inizi XX secolo. Studiosi locali come Giustino Fortunato, Giacomo Racioppi, Tommaso Claps e Giuseppe Gattini ricorrevano all'uso del termine. Pi\u00f9 raro l'appellativo \"basilisco\", citato nel \"Deonomasticon Italicum\" di Wolfgang Schweickard (in cui vengono elencate altre varianti come \"basilicatense\" e \"basilicatino\", oltre al suddetto \"basilicatese\") e talvolta usato con accenno scherzoso. La questione sulla denominazione territoriale era gi\u00e0 ampiamente dibattuta all'indomani dell'unit\u00e0 d'Italia. Michele Lacava fu uno dei maggiori promotori del ripristino di Lucania che considerava \u00absplendido e nazionale\u00bb, al contrario di Basilicata che riteneva \u00abestranio ed oscuro\u00bb, entrando in contrasto con il Racioppi che difendeva il nome attuale. Il Fortunato, strenuo sostenitore del toponimo Basilicata, ebbe a dire: \u00abNato basilicatese, basilicatese \u2013 e non lucano \u2013 voglio morire\u00bb. Durante il periodo fascista il territorio regionale riprese il nome Lucania, ma con la nascita della Repubblica torn\u00f2 a chiamarsi Basilicata. Carlo Levi, che ivi soggiorn\u00f2 in epoca fascista e repubblicana, testimoni\u00f2 che i contadini con cui ebbe contatti privilegiarono, in gran parte, il nome Lucania e furono pi\u00f9 inclini nel presentarsi come \"lucani\". Il dibattito sull'identificazione della regione e dei residenti persiste tuttora.\nRegione storica della Lucania.\nLa Lucania antica era ben pi\u00f9 vasta dell'odierna Basilicata; oltre a questa infatti comprendeva vasti territori appartenenti oggi ad altre due regioni: alla Campania (Cilento e Vallo di Diano nel Salernitano) e alla Calabria (arrivava a Sibari, Turi, e al fiume Lao, nel Cosentino). Non comprendeva per\u00f2 le terre a est del fiume Bradano, quindi la stessa Matera, ma anche l'area pi\u00f9 settentrionale del Vulture, la cui principale citt\u00e0 era Venusia, all'epoca dei Dauni. Tali confini geografici riflettono la situazione posteriore alla scissione fra Bruzi (antichi abitanti della Calabria) e Lucani avvenuta nel 356 a.C. con il confine fra le due regioni nell'istmo tra Turi e Cirella (\"Piccola Lucania\"). Prima di questa data, le fonti dal V secolo in poi si riferivano a una vasta area, chiamata convenzionalmente dai moderni \"Grande Lucania\", che si spingeva fino allo stretto di Messina ed era abitata da genti di ceppo sannitico.\nI suddetti confini nord-orientali della Lucania furono poi mantenuti nell'istituzione delle regioni augustee, avvenuta intorno al 7 d.C.: le terre dei Lucani (al di qua del Bradano) entrarono a far parte della \"Regio III Lucania et Bruttii\", mentre Matera e il Vulture della \"Regio II Apulia et Calabria\".\nStoria.\nDalla preistoria al Medioevo.\nNella preistoria i primi insediamenti umani risalgono al Paleolitico inferiore e a rifugi del Mesolitico. Dal V millennio a.C. si diffusero gli insediamenti in villaggi fortificati e nell'et\u00e0 del ferro esistette una cultura indigena locale. Dall'VIII secolo a.C. fu fondata la colonia greca di Siris (di madrepatria microasiatica) e intorno al 630 a.C. quella di Metaponto, di colonizzazione achea, completando l'occupazione della costa ionica, mentre nell'interno continuano a fiorire le comunit\u00e0 indigene. I primi contatti dei Romani con i Lucani si ebbero con una temporanea alleanza anti sannita intorno al 330 a.C.. Dopo la conquista di Taranto nel 272 a.C., il dominio romano si estese a tutta la regione. Venne prolungata la via Appia fino a Brindisi e vennero fondate le colonie di \"Potentia\" (Potenza) e \"Grumentum\".\nAlla fine del V secolo la Lucania era gi\u00e0 ampiamente cristianizzata e dopo la caduta dell'impero romano rest\u00f2 in possesso bizantino fino alla conquista longobarda nel 568, entrando a far parte del Ducato di Benevento. Nel 968, dopo la conquista bizantina, venne costituito il thema di Lucania, con capoluogo Tursikon (attuale Tursi). Con l'arrivo dei Normanni, il thema scomparve favorendo la nascita del ducato di Puglia e Calabria, di cui Melfi (gi\u00e0 sede della Contea di Puglia) fu inizialmente capitale. Con le Costituzioni di Melfi, promulgate da Federico II di Svevia, nel 1231 nacque il giustizierato di Basilicata, che ebbe Lauria come primo capoluogo. I confini del giustizierato coincidevano quasi del tutto con l'odierna regione, con l'esclusione di Matera (che entrer\u00e0 nel 1663) e alcune zone del Melandro, della Val d'Agri e del Metapontino. Sotto la dominazione angioina, la Basilicata attravers\u00f2 una profonda crisi demografica ma nella seconda met\u00e0 del XV secolo si ebbe una certa ripresa, dovuta anche all'arrivo di esuli greco-albanesi dalle regioni balcaniche dell'Impero bizantino dopo la caduta di Costantinopoli.\nEt\u00e0 moderna e borbonica.\nTra XV e XVI secolo, la Basilicata fu teatro di conflitti tra Francia e Spagna: Miglionico ospit\u00f2 la congiura dei baroni contro Ferrante d'Aragona, a Rionero s'incontrarono i generali Louis d'Armagnac e Consalvo Fernandez di Cordova tentando, invanamente, una pacifica spartizione del Regno di Napoli, e Melfi sub\u00ec un pesante assedio da parte dell'esercito francese. Sotto il vicereame spagnolo, fu in gran parte sottoposta alla giurisdizione del Principato Citra ma nel 1642 ottenne un'autonomia istituzionale, destinando a Stigliano la prima sede della Regia Udienza di Basilicata. Quando a Napoli scoppi\u00f2 la rivolta di Masaniello, nel 1647, una sollevazione popolare guidata da Matteo Cristiano e Francesco Salazar coinvolse tutta la regione, che ader\u00ec alla Repubblica, ma la rivolta venne rapidamente repressa. Nel 1663 venne creata una nuova provincia per la Basilicata, per assicurarne un maggiore controllo, con capoluogo a Matera, fino ad allora parte della Terra d'Otranto.\nNel 1735, la Basilicata pass\u00f2 sotto il dominio dei Borbone di Napoli. Sull'onda dei fatti del 1799, Avigliano, ancor prima di Napoli, piant\u00f2 l'albero della libert\u00e0 e proclam\u00f2 la Repubblica Napoletana; da l\u00ec i moti si estesero in tutta la regione, ma la rivoluzione venne soffocata dall'esercito sanfedista del cardinale Ruffo, soggiogando le citt\u00e0 di Potenza, Melfi, Tito e Picerno.\nI francesi ritornarono sette anni pi\u00f9 tardi, nonostante la resistenza della popolazione (che, in gran parte, manifest\u00f2 fedelt\u00e0 alla corona borbonica), ponendo sotto assedio citt\u00e0 come Lauria, Maratea e Viggiano. I francesi riorganizzarono l'assetto amministrativo e spostarono la sede dell'allora provincia di Basilicata da Matera a Potenza. Charles Antoine Manh\u00e8s, fissando il suo quartier generale a Potenza, attu\u00f2 una repressione molto violenta ma efficace contro il brigantaggio che imperversava nelle campagne lucane e calabresi. Con il ritorno dei Borbone, nel 1848 le forze radicali tentarono, senza successo, di costituire a Potenza un governo provvisorio, dopo che Ferdinando II aveva ritirato la costituzione liberale, a pochi mesi dalla promulgazione.\nUnit\u00e0 d'Italia e brigantaggio.\nNell'agosto 1860, la Basilicata fu la prima provincia continentale del Regno delle Due Sicilie a dichiarare la propria annessione al nascente stato unitario, mentre Garibaldi si trovava ancora in Sicilia. Decaduta l'autorit\u00e0 borbonica, l'esercito di Garibaldi giunse in Basilicata senza incontrare difficolt\u00e0, toccando i comuni di Rotonda, Maratea e Lagonegro. Alla spedizione si unirono circa tremila volontari della brigata \"Cacciatori Lucani\", che segu\u00ec Garibaldi fino al suo scioglimento nel novembre dello stesso anno.\nDopo l'annessione, per\u00f2, la Basilicata, afflitta da una povert\u00e0 remota e, al tempo, la provincia pi\u00f9 arretrata e isolata del regno borbonico, vide vanificare le proprie speranze di un cambiamento sociale: la mancata promessa di una redistribuzione demaniale, lo \"status quo\" mantenuto dalla classe dirigente e l'incomprensione del regio governo, generarono il malcontento del ceto popolare, che si tradusse in una rivolta armata. Il brigantaggio, fenomeno endemico del Meridione del quale la monarchia borbonica se ne serv\u00ec ogni qual volta il proprio regno fosse minacciato da potenze straniere, agli albori dell'unit\u00e0 d'Italia assunse i connotati di una vera e propria guerra civile che interess\u00f2 le province dell'ex Regno delle Due Sicilie per circa dieci anni, causando migliaia di morti tra rivoltosi e truppe del regio esercito. La Basilicata fu la provincia con il maggior numero di bande, di cui se ne contarono 47 in totale. Le pi\u00f9 notorie, capeggiate da Carmine Crocco, fecero del Vulture la propria base operativa.\nSconfitto il brigantaggio, la Basilicata, come tutta l'Italia del tempo, inizi\u00f2 a subire la piaga dell'emigrazione; un fenomeno che, tuttora, affligge la regione. Tra fine Ottocento e inizio Novecento inizi\u00f2 a emergere il meridionalismo, movimento politico-culturale in favore del Mezzogiorno che tra i suoi esponenti annover\u00f2 personalit\u00e0 lucane come Giustino Fortunato, Francesco Saverio Nitti, Ettore Ciccotti e Raffaele Ciasca. Grazie all'impegno dei meridionalisti, la Basilicata conobbe un lieve ma fondamentale sviluppo, con la realizzazione di scuole, vie di comunicazione, acquedotti, e politiche di bonifica e cura farmacologica.\nStoria contemporanea.\nSotto il fascismo, la Basilicata (che, nel ventennio, assunse il nome di Lucania) divenne terra di confino per gli oppositori poich\u00e9 Mussolini, escludendo sporadici episodi di ribellione e oltraggio al regime, non intravide movimenti di vasta portata sociale che ne avrebbero arrecato seri problemi. Il confinato pi\u00f9 celebre fu Carlo Levi che, dalla sua esperienza in terra lucana, trasse il romanzo \"Cristo si \u00e8 fermato a Eboli\", in cui denuncia l'arretratezza della regione, con la quale instaur\u00f2 un forte legame. \nCon l'abolizione dei circondari, nel 1927 fu istituita la provincia di Matera. Nel settembre 1943 citt\u00e0 come Matera (prima citt\u00e0 del Mezzogiorno a insorgere contro i tedeschi occupanti) e Rionero furono vittime di rappresaglie nazifasciste mentre Potenza, Maratea e Lauria subirono i bombardamenti alleati. La Repubblica di Maschito, nonostante la sua breve durata, fu una delle prime esperienze repubblicane nate dalla Resistenza. Nel 1944 si verific\u00f2 il pi\u00f9 grave incidente ferroviario italiano e uno dei pi\u00f9 gravi mai accaduti, il disastro di Balvano, in cui morirono pi\u00f9 di cinquecento persone.\nIl 23 novembre 1980 la Basilicata fu sconvolta dal terremoto dell'Irpinia, che colp\u00ec buona parte del potentino. Nel 1993, i Sassi di Matera vennero dichiarati patrimonio dell'umanit\u00e0 tutelato dall'UNESCO, primo sito nel mezzogiorno d'Italia a ricevere tale riconoscimento. Nel 2003 il decreto varato dal governo Berlusconi, che prevedeva l'installazione di un deposito di scorie radioattive a Scanzano Jonico, provoc\u00f2 un'intensa protesta a cui aderirono oltre 100.000 persone che port\u00f2 il governo ad annullare il proposito.\nSociet\u00e0.\nEvoluzione demografica.\nCon una media di 54 abitanti per km\u00b2 e una popolazione di 553.254 unit\u00e0 al 2019, la Basilicata \u00e8 la penultima regione per densit\u00e0 demografica, superiore solo alla Valle d'Aosta; e terzultima per numero di abitanti, prima di Molise e Valle d'Aosta. La regione soffre di uno spopolamento dovuto al fenomeno migratorio e al calo delle nascite, in parte compensato dall'immigrazione straniera. Tra il 1951 e il 2019, si registra un sostanziale incremento della popolazione soltanto nelle quattro aree maggiormente sviluppate della regione (Materano, Metapontino, Potentino, Vulture). Il fenomeno \u00e8 pi\u00f9 accentuato a Matera e nel Metapontino, particolarmente nei comuni di Nova Siri, Scanzano Jonico, Bernalda e Policoro.\nMatera ha avuto un notevole incremento dovuto sia al cosiddetto \"polo del salotto\", che ha dato origine a molte piccole imprese legate al campo degli arredamenti, sia alle attivit\u00e0 sorte per il grande afflusso turistico generato dall'interesse per il centro storico cittadino diventato \"Patrimonio dell'umanit\u00e0\". A Potenza, dopo un boom demografico tra gli anni 1950 e i primi 2000, si attraversa una fase di stallo, mentre alcuni centri limitrofi (Tito e Pignola), e Marsicovetere, in Val d'Agri, hanno conosciuto una crescita sistematica.\n\u00c8 in atto, invece, un forte spopolamento dei borghi nell'entroterra; alcuni centri della provincia di Matera che, tra gli anni 1960 e 1970 raggiungevano, in media, i 10.000 abitanti come Tricarico, Montalbano Jonico, Irsina e Stigliano hanno visto dimezzarsi la loro popolazione. Numerose partenze avvengono anche in diversi comuni montani del Potentino e della Val d'Agri (ad esempio Anzi, Laurenzana, Corleto Perticara, Montemurro), del Pollino (Latronico, Viggianello, Chiaromonte) e nei comuni colpiti maggiormente dal terremoto dell'Irpinia del 1980 come Balvano, Castelgrande e Pescopagano. Al 2019, il bilancio demografico della regione, rispetto al censimento del 2011, mostra una diminuzione del -5,5 \u2030 (pari a 24.782 unit\u00e0), un andamento che va peggiorando di anno in anno.\nCitt\u00e0 e comuni principali.\nDi seguito vengono riportati i principali comuni della regione per popolazione residente:\nEmigrazione.\nI flussi migratori hanno fatto s\u00ec che la popolazione lucana crescesse soltanto del 13% tra il 1861 e il 2011, il tasso di crescita pi\u00f9 basso a livello nazionale, escludendo il Molise che ha persino registrato un regresso assoluto della popolazione residente nello stesso arco temporale. La Basilicata \u00e8 ancora oggi una delle regioni pi\u00f9 arretrate del Paese, bench\u00e9 la sua economia sia cresciuta in maniera piuttosto significativa a partire dagli anni novanta, anche grazie alla scoperta del petrolio e all'apertura della SATA di Melfi, tant'\u00e8 che il suo Pil pro-capite \u00e8 il secondo pi\u00f9 alto del Mezzogiorno (al 2018). Ma dopo un'interruzione negli anni novanta si \u00e8 ripreso il fenomeno migratorio sia verso regioni pi\u00f9 ricche, sia interna in cui si spopolano i centri pi\u00f9 piccoli e si popolano i due capoluoghi e le citt\u00e0 delle aree pi\u00f9 sviluppate.\nImmigrati e minoranze.\nGli stranieri regolari sono ( maschi e femmine) pari al 4,22% della popolazione lucana. Le nazionalit\u00e0 con una maggior rappresentanza sono:\nTra le altre le pi\u00f9 rappresentative sono nell'ordine: Cina, Ucraina, Bulgaria, Tunisia, Polonia, Gambia e Senegal.\nLingue e dialetti.\nDialetti lucani.\nI dialetti lucani non hanno un'uniformit\u00e0 linguistica e presentano accenti e fonemi che variano a seconda della zona. Generalmente, i vernacoli regionali sono suddivisi in quattro sottotipi (appenninico-lucano, apulo-lucano, metapontino, calabro-lucano), tutti facenti capo al gruppo meridionale intermedio. Nelle aree del potentino (Potenza, Picerno, Tito, Pignola, Vaglio) e della valle del Noce (Trecchina, Rivello, Nemoli) sono parlati dialetti di origine galloitalica, influenzati da coloni provenienti dall\u2019Italia nord-occidentale, che si stanziarono in Basilicata tra XII e XIII secolo.\nMinoranze etno-linguistiche.\nIn Basilicata \u00e8 presente una consistente minoranza etnica e linguistica albanese detta arb\u00ebresh\u00eb. I sei comuni facenti parte della comunit\u00e0 di cui la Regione promuove la tutela, la salvaguardia e la valorizzazione del patrimonio storico, culturale, artistico, linguistico, religioso\u2013liturgico e folkloristico sono tutti in provincia di Potenza: Barile (\"Barilli\"), Brindisi Montagna, Ginestra (\"Zhura\"), Maschito (\"Mashqiti\"), San Costantino Albanese (\"Sh\u00ebn Kostandini\"), San Paolo Albanese (\"Sh\u00ebn Pali\").\nLa comunit\u00e0 albanese ha nei secoli preservato, seppur in maniera diversa fra le genti di appartenenza, i connotati etnici e culturali specifici degli arb\u00ebresh\u00eb e ancora oggi mantiene e difende la propria tipicit\u00e0 differenziandola da quella lucana. Un tratto caratteristico della cultura albanese in Basilicata \u00e8 la lingua d'origine, l'arb\u00ebrisht, che viene utilizzata dalla comunit\u00e0 intera anche per finalit\u00e0 differenti dal linguaggio colloquiale; infatti i cartelli, le insegne e gli scritti ufficiali degli enti municipali sono bilingui, quindi sia in italiano sia in albanese; in particolare per quest'ultima vige il riconoscimento da parte dello Stato italiano della condizione di co-ufficialit\u00e0 con la lingua nazionale.\nCriminalit\u00e0 organizzata.\nCome accaduto nella vicina Puglia, gruppi criminali organizzati hanno iniziato a operare in regione negli anni 1970, determinando un rallentamento dell'economia regionale. Sono attivi in regione anche cartelli criminali indipendenti fra loro che agevolano le attivit\u00e0 dei gruppi criminali provenienti dalle regioni limitrofe.\nDopo il 1980 per\u00f2, quando in seguito al catastrofico terremoto furono investiti grandi capitali in Basilicata, le organizzazioni delle vicine Campania e Calabria cercarono di penetrare negli affari della regione. Nel 1994 venne fondata a Potenza la cosca dei \"Basilischi\", una 'Ndrina della 'Ndrangheta calabrese, che si install\u00f2 in diverse zone della Basilicata, finch\u00e9 non fu sgominata con il maxi-arresto del 22 aprile 1999.\nDa allora le piccole attivit\u00e0 criminali organizzate che si trovano concentrate nel materano, nella zona del Metapontino con posizione centrale di Policoro, Val d'Agri e Melfese (principalmente impegnate nel narcotraffico, nell'usura, ecc.) sono controllate, secondo la procura nazionale antimafia, da alcune cosche locali che fanno capo alla 'Ndrangheta. Malgrado ci\u00f2, le province di Potenza e Matera figurano spesso in alte posizioni nelle classifiche inerenti alla sicurezza in Italia.\nReligione.\nLa regione ecclesiastica Basilicata \u00e8 una delle sedici regioni ecclesiastiche in cui \u00e8 suddiviso il territorio della Chiesa cattolica in Italia. Il suo territorio corrisponde al territorio della regione amministrativa Basilicata.\nLe parrocchie sono 270.Le diocesi sono sei:\nNella prima met\u00e0 del novecento, \u00e8 stato istituito in Basilicata l'unico seminario regionale in Italia, con la qualifica di \"minore\": il Pontificio seminario regionale minore di Basilicata, con sede a Potenza.\nTradizioni e folclore.\nLe tradizioni regionali sono perlopi\u00f9 legate al culto cristiano e pagano. Il carnevale \u00e8 celebrato in tutta la regione, tra i pi\u00f9 antichi e noti vi sono quelli di Satriano di Lucania e Tricarico e quello di Aliano con le sue maschere \"cornute\". Diffusi anche i riti arborei, dei quali il pi\u00f9 noto \u00e8 il Maggio di Accettura, di probabili origini longobarde, in cui si attribuisce agli alberi il potere di generare, soprattutto per propiziare una buona annata agricola. Simili celebrazioni si tengono in altri comuni sulle Dolomiti Lucane, nel Materano e nell'area del Pollino.\nTra le tradizioni cristiane vi \u00e8 la festa della Madonna della Bruna di Matera, che si celebra il 2 luglio, le cui origini risalgono al 1389 ad opera di papa Urbano VI, gi\u00e0 arcivescovo della citt\u00e0. Nella citt\u00e0 si celebra il presepe vivente sin dagli anni settanta, considerato il pi\u00f9 grande al mondo. Nei comuni del Vulture viene commemorata, nel periodo pasquale, la via Crucis, introdotta dagli albanesi a Barile nel XVII secolo, in cui i personaggi e le vicende delle sacre scritture si fondono con la cultura e i costumi arb\u00ebresh\u00eb. Il rito si \u00e8 poi diffuso nei comuni contigui (Atella, Rionero, Melfi, Rapolla, Ripacandida, Maschito, Venosa). \nA Maratea si celebra la festa della traslazione delle reliquie di San Biagio, istituita nel 1695, mentre a Viggiano viene onorata la Madonna Nera, le cui celebrazioni si tengono due volte l'anno, la prima domenica di maggio e la prima domenica di settembre.\nDi carattere storico sono la Pentecoste di Melfi, rievocazione dell'assedio della citt\u00e0 compiuto dalle truppe francesi guidate da Odet de Foix e Pedro Navarro coadiuvate dai mercenari delle Bande Nere nel 1528, e la Congiura dei Baroni di Miglionico, dedicata all'omonimo evento che si tenne nel castello locale. Tra storia e leggenda \u00e8 la parata dei Turchi di Potenza, la quale simboleggia quella che fu, secondo i racconti popolari, la vittoria della resistenza potentina contro l'invasore turco grazie ad un miracolo di san Gerardo Della Porta, patrono della citt\u00e0.\nAntiche credenze legate alle pratiche magiche hanno fortemente caratterizzato il folclore lucano, attirando gli studi dell'antropologo Ernesto de Martino. In voga all'epoca erano i riti eseguiti da fattucchiere (dette \"masciare\"), guaritori e indovini, tra cui quelli per liberare uno sventurato dalla \"fascinazione\" (in dialetto: fascinatura o affascino), definita dal de Martino come \u00abuna condizione psichica di impedimento e di inibizione, e al tempo stesso un senso di dominazione, un essere agito da una forza altrettanto potente quanto occulta, che lascia senza margine l\u2019autonomia della persona, la sua capacit\u00e0 di decisione e di scelta\u00bb.\nAlcune leggende molto note in Basilicata riguardano Colobraro (detto, scaramanticamente, \"quel paese\"), in cui, secondo la convinzione dell'epoca, avvennero una serie di episodi sinistri. Similmente alle regioni limitrofe, \u00e8 diffuso il mito di una creatura, in Basilicata nota, in forma italianizzata, come \"monachicchio\", un folletto che assume differenti connotati fisici e una natura che varia da dispettoso e bonario a perfido e subdolo, del quale esiste anche una variante femminile meno nota detta \"monachella\" (o \"monachedd\" in dialetto), particolarmente diffusa nel Metapontino.\nPolitica.\nSuddivisione amministrativa.\nTanto nel Regno di Napoli che in quello delle Due Sicilie la Basilicata costitu\u00ec sempre una semplice provincia, con vari capoluoghi a seconda delle epoche; a partire dal 1663 il capoluogo fu per pi\u00f9 di un secolo Matera, poi, con la legge emanata da Giuseppe Bonaparte l'8 agosto 1806, si decise di spostare la sede a Potenza.\nCon identica configurazione la Basilicata entr\u00f2 nel Regno d'Italia. Con la legge n. 1 del 1927 la creazione della provincia di Matera spezz\u00f2 la secolare unit\u00e0, ricomposta al momento della progettazione delle regioni.\nDal 1\u00ba gennaio 1948, ex art. 131 della vigente Costituzione, la Basilicata \u00e8 una regione ad autonomia ordinaria della Repubblica Italiana, ma solo con la legge n. 281 del 1970 furono attuate le sue funzioni.\nLa regione Basilicata \u00e8 quindi divisa in due province:\nEconomia.\nLa Basilicata, svantaggiata dalla propria costituzione morfologica ed emarginata per lungo tempo dagli investimenti, ancora largamente sprovvista di importanti vie di comunicazione e, sebbene, ricca di risorse naturali, \u00e8 una delle regioni meno sviluppate del Paese. Nel 2018, il tasso di occupazione risulta al 49.4%, inferiore alla media nazionale (58.5%) e ancor pi\u00f9 basso rispetto alla media europea (68.6%). Tuttavia, l'economia regionale ha subito un discreto miglioramento dagli anni 1990. Al 2018, nell'ambito del Mezzogiorno, la Basilicata \u00e9, dopo l'Abruzzo, la regione con il minor tasso di disoccupazione (12,5% rispetto a una media nazionale del 10,6%) e il reddito pro capite pi\u00f9 alto (22.200 \u20ac).\nAgricoltura.\nIl settore agricolo costituisce ancora un caposaldo dell'economia regionale. La produzione di colture di pregio \u00e8 relegata solo in alcuni territori regionali a causa dei condizionamenti esercitati dalla montuosit\u00e0 del territorio, dalla sua scarsa fertilit\u00e0 e dall'irregolarit\u00e0 delle precipitazioni. La riforma fondiaria, cominciata a partire dagli anni 1950, assieme all'assegnazione di migliaia di case sparse e di terre ai braccianti, alle bonifiche e alle irrigazioni di vasti comprensori (grazie anche allo sbarramento del Bradano e di altri fiumi), dopo che era gi\u00e0 avvenuto lo smembramento dei grandi latifondi appartenenti all'antica nobilt\u00e0 feudale o alle grandi organizzazioni ecclesiastiche con l'abolizione della feudalit\u00e0, hanno contribuito allo sviluppo dell'agricoltura. \nLa loro localizzazione ha quindi determinato aree piuttosto differenziate per caratteristiche produttive: privilegiate risultano le valli dell'Agri, nel suo medio corso, e dell'Ofanto, oltre alla piana di Metaponto, dove talvolta sono ancora visibili i resti delle antiche masserie amministrate in passato dalle famiglie borghesi. Strutture che, raggiunto il pi\u00f9 alto livello produttivo tra Settecento e Ottocento e assicurata l\u2019occupazione pi\u00f9 o meno grande di salariati, furono poi progressivamente ampliate e ristrutturate fino ad assumere, dove l'agricoltura fu pi\u00f9 fiorente, la dignit\u00e0 di villa o casino di campagna.\nLa Basilicata \u00e8 la terza regione per produzione cerealicola, maggiormente sviluppata nelle zone interne del materano. Le colture pi\u00f9 estese sono quelle del frumento, seguito da altri cereali (granturco, orzo e avena) e patate; abbastanza diffusi sono la vite (soprattutto uva da vino), l'olivo, presente nelle aree collinari, e gli agrumi, nelle piane ioniche; un certo incremento hanno registrato alcune colture industriali, in particolare la barbabietola da zucchero e il tabacco, e quelle ortofrutticole. Sulle colline a ridosso del Metapontino invece c'\u00e8 una fiorente coltivazione di vigneti, mentre nella piana sono molto sviluppate le piantagioni di alberi da frutto: fragole, susine, pesche, pere, kiwi, agrumeti.\nTra i prodotti ortofrutticoli si distinguono peperone di Senise, fagiolo di Sarconi, melanzana rossa di Rotonda, fragola Candonga del Metapontino, pomodoro Ciettaicale di Tolve, pistacchi di Stigliano, l'arancia Staccia di Tursi e Montalbano Jonico e le castagne del Vulture come il marroncino di Melfi. Si producono anche oli di oliva extravergini tra i quali l'olio del Vulture e quello ottenuto dall'oliva majatica di Ferrandina. Il vino lucano pi\u00f9 rappresentativo \u00e8 l'Aglianico del Vulture; tra gli altri Terre dell'Alta Val d'Agri, Matera e Grottino di Roccanova.\nAllevamento e pesca.\nL'allevamento \u00e8 suddiviso per zone, infatti nella zona del materano abbiamo quello di ovini, suini, caprini mentre quello dei bovini \u00e8 per lo pi\u00f9 praticato nelle zone montuose del potentino e nei grandi pascoli del melfese. Dati i limitati sbocchi sul mare, la pesca non costituisce una rilevante attivit\u00e0 produttiva.\nEnergia.\nLa regione \u00e8 ricca di idrocarburi, particolarmente metano (nella Valle del Basento) e petrolio, in Val d'Agri, dove \u00e8 situato il pi\u00f9 grande giacimento dell'Europa continentale. Le risorse lucane, gestite da Eni e Shell in Val d'Agri e Total, Mitsui e Shell nella Valle del Sauro, contribuiscono per oltre l\u201980% alla produzione nazionale di idrocarburi. Il primo trattamento viene effettuato nel Centro Olio Val d\u2019Agri (COVA) di Viggiano e nel Centro Olio Tempa Rossa di Corleto Perticara; altri centri minori sono il Centro Olio di Pisticci e le centrali a gas di Pisticci e Ferrandina; il greggio viene, in seguito, trasportato tramite oleodotto alla raffineria Eni di Taranto mentre il metano \u00e8 immesso nella rete di distribuzione nazionale Snam Rete Gas.\nNonostante lo sfruttamento delle materie prime abbia contribuito alla crescita del PIL regionale e portato disponibilit\u00e0 finanziarie dovute alle royalties, esso ha sollevato polemiche da parte di associazioni agricole e ambientaliste, che accusano l'assenza di un reale beneficio economico e una forte contaminazione ambientale, rappresentando un pericolo per l'ecosistema e la produzione agricola locale (ad esempio il miele), nonch\u00e9 per la salute dei cittadini che, secondo i critici, avrebbe subito un aumento di malattie e mortalit\u00e0.\nLa Basilicata possiede il pi\u00f9 grande bacino idrico d'Italia, che costituisce oltre il 30% delle risorse nazionali. Il settore idrico lucano contribuisce anche al fabbisogno della Puglia (destinandone il 65% prevalentemente per uso potabile), di Campania e Calabria. Le dighe di Monte Cotugno e Pertusillo sono i maggiori fornitori dell'acquedotto pugliese.\nIndustria.\nL'industria della regione \u00e8, prevalentemente, basata sulle attivit\u00e0 di piccole e medie imprese. La grande industria regionale \u00e8 maggiormente concentrata nel Vulture. San Nicola di Melfi ospita uno stabilimento automobilistico della multinazionale Stellantis, in passato del gruppo FIAT, inaugurato nel 1993 e considerato uno degli impianti automotivi pi\u00f9 moderni al mondo, che offre circa 7.300 posti di lavoro (2019). La frazione \u00e8 anche sede di uno stabilimento del gruppo Barilla, sorto nel 1987, con 355 dipendenti (2017). Nella Valle di Vitalba, Atella, sono attive diverse piccole e medie imprese, tra cui la Costruzioni Motori Diesel (CMD), specializzata in prodotti destinati ai settori automobilistico e nautico. L'area ospitava anche uno stabilimento Parmalat, in seguito rilevato dalla Vicenzi per la produzione a marchio \"Mister Day\", che ha cessato l'attivit\u00e0 nel 2018.\nUna certa importanza \u00e8 anche rivestita dalla zona industriale di Balvano, in cui risiede uno stabilimento della Ferrero, nato nel 1987, che contribu\u00ec a risollevare le condizioni economiche del paese dopo il terremoto del 1980. Uno dei principali export della regione \u00e8 rappresentato dalle acque minerali, con una produzione stimata di un miliardo di bottiglie l'anno. Nella frazione Monticchio Bagni operano aziende come Fonti del Vulture e Gaudianello (controllate, rispettivamente, da Coca-Cola e Norda), ai vertici in Italia nel comparto delle effervescenti naturali e con una forte presenza nel Meridione, soprattutto Puglia e Campania. Non meno rilevanti nel settore sono Cutolo Rionero, con sede ad Atella, e Fonti del Pollino di Viggianello, entrambe parte del gruppo San Benedetto.\nA Matera \u00e8 presente l'industria ferroviaria Ferrosud, diverse aziende alimentari come la Di Leo e uno stabilimento del gruppo di arredamenti Natuzzi; nell'area industriale di Tito Scalo vi sono aziende operanti nei settori metalmeccanico e geotecnico mentre nella Valle del Basento sono presenti impianti di produzione tessile. Nel Metapontino, infine, vi \u00e8 una presenza di aziende agricole con produzione industriale soprattutto di fragole e alberi da frutto.\nArtigianato.\nIn Basilicata, la tradizione artigianale \u00e8 ancora molto presente. La lavorazione del legno \u00e8 tra le pi\u00f9 comuni e antiche, presente sin dall\u2019epoca pre-romana, grazie alla fitta presenza di foreste e boschi e, in tutta la regione, si possono trovare diverse creazioni: mobili di pregio, suppellettili, strumenti musicali, oggetti domestici e a uso gastronomico. L'argilla, materiale di cui la regione \u00e8 ricca, \u00e8 utilizzata per la produzione di maioliche, porcellane e ceramiche, in particolare nel Vulture (Venosa, Melfi, Rionero), in Val Camastra (Calvello) e nel Materano (Grottole, Policoro, Matera).\nRadicata \u00e8 anche la lavorazione di cartapesta e tufo, soprattutto a Matera, per la creazione di sculture e oggetti d'arredamento. Paglia e vimini vengono adoperati per realizzare ceste, panieri, canestri in giunco e borse; tale tradizione \u00e8, perlopi\u00f9, diffusa a Maratea, ma anche in altri comuni come Francavilla in Sinni, Accettura, Ruoti, Avigliano e Venosa. Il ricamo e il merletto sono attivit\u00e0 ancora praticate in tutta la regione; Latronico \u00e8 nota per una particolare tecnica detta \"puntino ad ago\", molto laboriosa e unica in Italia. Diffusa \u00e8 anche la lavorazione di metalli e leghe come ferro, rame, ottone e latta per la fabbricazione di attrezzi per il camino, ringhiere, cancellate, campanacci per le mucche e utensili da cucina. Tra val d'Agri e alta collina materana avviene la lavorazione della pietra di Gorgoglione, che trova molteplici utilizzi nel campo di arredamenti, pavimentazioni e rivestimenti.\nTra i prodotti pi\u00f9 distintivi dell'artigianato lucano vi sono l'arpa di Viggiano (localmente detta \"arpicedda\"), strumento iconico dei musicisti ambulanti lucani dei secoli trascorsi; il presepe in cartapesta e il cuc\u00f9 di Matera, un fischietto di argilla a forma di gallo; e l'orologio da torre di Lagonegro, unica realt\u00e0 del genere nel centro-sud Italia. Anche se quasi scomparsa, \u00e8 ancora attiva la produzione della balestra di Avigliano, antico coltello considerato un oggetto di pregio per i collezionisti.\nTurismo.\nIl turismo \u00e8 basato su tre categorie:\nGrazie ad un lieve miglioramento di accessibilit\u00e0, soprattutto dai versanti tirrenico (con il raccordo autostradale Sicignano-Potenza) e ionico (con il potenziamento della SS 106 jonica, da cui si dipartono le arterie di penetrazione lungo i fondovalle del Bradano, del Basento e dell'Agri), la Basilicata ha registrato un aumento di arrivi e presenze tra il 1999 e il 2015. Tuttavia, la regione presenta, ancora, un movimento turistico molto debole: poco pi\u00f9 di 200 000 arrivi e circa un milione di presenze all'anno, con una permanenza media, dunque, assai breve (meno di 5 giorni) e comunque legata, in massima parte, a Matera e alle localit\u00e0 balneari.\nAl 2017, la Basilicata \u00e8 risultata la penultima regione per numero di visite, prima solo al Molise. Con la proclamazione di Matera capitale europea della cultura (2019), si \u00e8 avuta una crescita pi\u00f9 che soddisfacente dell'offerta ma ancora priva di una sinergia nel piano turistico regionale.\nInfrastrutture e trasporti.\nIl territorio montuoso ha sempre reso difficili le comunicazioni nella regione. I collegamenti ferroviari non sono estesi; un progetto nel 1986 prevedeva la costruzione della linea Ferrandina-Matera realizzata, ma mai completata. La regione \u00e8 dotata soltanto di un piccolo aeroporto, a Pisticci, oggetto di studi per l'ampliamento.Oltre all'autostrada A2 e al RA5 Potenza - A2, la Regione dispone di altre significative arterie, come la S.S. 106 Jonica, la S.S. 407 Basentana, la S.S. 658 Potenza - Melfi e altre che seguono il corso dei principali fiumi lucani, la S.S. 655 Bradanica (Foggia - Matera) la S.S. 598 Fondovalle dell'Agri e la S.S. Sinnica (Policoro - Lauria).\nI collegamenti ferroviari sono svolti da Trenitalia e Ferrovie Appulo Lucane che operano nei collegamenti da e verso la regione Puglia.\nNella regione sono presenti le seguenti linee ferroviarie:\nLa ferrovia Sicignano degli Alburni-Lagonegro \u00e8 invece sospesa dall'esercizio fin dal 1987.\nPorti.\nLe uniche strutture portuali presenti in regione sono porti turistici dedicati alla nautica da diporto:\nCultura.\nIstruzione.\nL'Universit\u00e0 degli Studi della Basilicata, fondata nel 1982, \u00e8 l'unico istituto universitario statale della regione; ha sede principale a Potenza e una sede distaccata a Matera. La regione ospita due conservatori: il Conservatorio Carlo Gesualdo da Venosa di Potenza e il Conservatorio Egidio Romualdo Duni di Matera. A Matera \u00e8 ubicata la seconda sede dell'Istituto centrale per il restauro (ICR), inaugurata nel 2017. Dal 1997 Melfi \u00e8 sede dell'universit\u00e0 popolare \"Francesco Saverio Nitti\", federata alla Unione Nazionale Italiana Educazione Degli Adulti (UNIEDA).\nRicerca.\nL'IRCCS Centro di Riferimento Oncologico della Basilicata (CROB) di Rionero \u00e8 riconosciuto a livello nazionale nella specializzazione oncologica con decreto ministeriale del 10 marzo 2008 e costituisce il terzo polo oncologico a carattere scientifico del Mezzogiorno, assieme all'IRCCS Giovanni Pascale di Napoli e all'Istituto Tumori Giovanni Paolo II di Bari. Dal 1994 \u00e8 attivo il Centro di geodesia spaziale Giuseppe Colombo di Matera, parte del gruppo Telespazio, che opera nel campo del telerilevamento. In regione vi sono due osservatori astronomici: l'Osservatorio astronomico di Castelgrande, che possiede il secondo telescopio pi\u00f9 grande d'Italia, e il Planetario Osservatorio astronomico di Anzi. Viggiano accoglie una delle tre sedi della Fondazione Eni Enrico Mattei, specializzata nello sviluppo sostenibile, assieme a Milano e Venezia. A Rotondella \u00e8 presente il centro ricerche Trisaia dell'ENEA, sede tra le altre cose dell'impianto ITREC (oggi di propriet\u00e0 della SOGIN). Dal 1991 la zona industriale di Tito Scalo \u00e8 sede di un'area di ricerca del CNR, composta dall'Istituto di Metodologie di Analisi Ambientale, l'Istituto di Scienze del Patrimonio Culturale e l'Istituto di Struttura della Materia.\nEditoria.\nIn regione sono pubblicati alcuni quotidiani, i principali sono: il Quotidiano del Sud, la Nuova del Sud, la Gazzetta del Mezzogiorno (Edizione Basilicata) e il Giornale di Basilicata.\nLe emittenti televisive principali sono Trm di Matera, Telecento e la Nuova TV di Potenza.\nMatera capitale europea della cultura 2019.\nCandidata nel 2008, Matera \u00e8 stata designata il 17 ottobre 2014 capitale europea della cultura per l'anno 2019, insieme alla citt\u00e0 bulgara di Plovdiv. \u00c8 la quarta citt\u00e0 italiana (dopo Bologna, Firenze e Genova), prima del Mezzogiorno, a ricevere questo riconoscimento.\nArte.\nPreistoria e antichit\u00e0.\nPrime testimonianze artistiche, databili tra fine Paleolitico e Mesolitico, sono rintracciabili nelle pitture rupestri del complesso detto Tuppo dei sassi, nei boschi di Lagopesole, scoperto nel 1965 e considerato la pi\u00f9 antica traccia artistica dell\u2019uomo in Basilicata. Testimonianze di epoca preistorica provenienti dall'area della Murgia materana sono custodite nel museo archeologico nazionale Domenico Ridola di Matera.\nIl materiale ceramico rivela una grande tradizione nella lavorazione dell'argilla, in gran parte rinvenuto nei siti di Serra d'Alto e Metaponto, in cui oper\u00f2 il Pittore di Pisticci, pioniere della ceramica lucana, la pi\u00f9 antica fabbrica di ceramografia italiota; e altri come Pittore di Amico e Pittore di Policoro. Della cultura greca a Metaponto rimangono anche i resti di un tempio dedicato a Hera, noto come Tavole Palatine e detto anche \"Scuola di Pitagora\" in onore del filosofo che insegn\u00f2 e visse l'ultima fase della sua vita nell'attuale frazione di Bernalda. Nel territorio di Armento furono rinvenuti reperti orafi e scultorei quali la corona di Kritonios, il Satiro in ginocchio e il cavaliere di Armento, i primi due oggi esposti alle Staatliche Antikensammlungen di Monaco di Baviera, il terzo al British Museum di Londra.\nTestimonianza di epoca romana \u00e8 il cosiddetto sarcofago di Melfi (detto anche di Rapolla, luogo in cui fu rinvenuto), proveniente dall'Asia Minore e oggi preservato nel museo archeologico nazionale del Melfese. Le catacombe ebraiche di Venosa costituiscono un importante lascito di civilt\u00e0 ebraica in Italia meridionale.\nMedioevo.\nNuovi impulsi artistici si ebbero con l'arrivo dei monaci basiliani, in particolare nel Materano dove lasciarono un'alta concentrazione di chiese rupestri (155 a oggi accertate), considerate patrimonio dell'umanit\u00e0 dall'UNESCO, ma anche nel Pollino, nelle valli dell'Agri e del Sinni; seguiti dai benedettini che fecero erigere monumenti come le abbazie dedicate a San Michele Arcangelo di Monticchio e Montescaglioso, e l'abbazia incompiuta di Venosa.\nNel periodo normanno e svevo sorsero numerose fortificazioni e ampliamenti di strutture longobarde e bizantine preesistenti, molti dei quali oggi sono ridotti in rovine. Tra le strutture di origine normanno-sveva meglio conservate vi sono i castelli di Melfi, Lagopesole, Miglionico (pi\u00f9 noto come Castello del Malconsiglio per le vicende legate alla congiura dei baroni), Valsinni e Palazzo San Gervasio. Esempi di arte romanica sono le cattedrali di Acerenza, Melfi, Rapolla e Matera; la chiesa di San Michele di Potenza, il santuario di Santa Maria Regina di Anglona di Tursi e la badia di Santa Maria di Pierno.\nIl complesso della Santissima Trinit\u00e0 di Venosa presenta tracce di origine romana, paleocristiana, longobarda e romanica, e custodisce il sacrario degli Altavilla, in cui furono sepolti Roberto il Guiscardo e i suoi fratelli. Appartengono all'epoca angioina gli affreschi della Trinit\u00e0 di Venosa e delle chiese rupestri di Santa Maria della Valle di Matera, Sant'Antuono di Oppido Lucano, Santa Lucia di Rapolla e di Santa Margherita di Melfi, in quest'ultima vi \u00e8 raffigurata una delle interpretazioni medievali dell'incontro dei tre vivi e dei tre morti.\nEt\u00e0 moderna.\nCon l'insediamento aragonese, sorsero i castelli di Venosa, Bernalda e il castello Tramontano di Matera, rimasto incompiuto dopo l'assassinio del suo feudatario Giovan Carlo Tramontano, e il palazzo Loffredo di Potenza, oggi sede del museo archeologico nazionale della Basilicata. Prime testimonianze rinascimentali in Basilicata sono il presepe in pietra di Altobello Persio e la cappella dell'Annunziata realizzata dal figlio Giulio, entrambi nella cattedrale di Matera; nonch\u00e9 il polittico di Miglionico realizzato da Cima da Conegliano, il polittico di Giovanni Bellini custodito nella chiesa di Santa Maria della Platea a Genzano di Lucania e la statua di Sant'Eufemia, di incerta attribuzione al Mantegna o a Pietro Lombardo, nella concattedrale di Santa Maria Assunta di Irsina.\nA quest'epoca risale un presunto ritratto di Leonardo da Vinci (etichettato come ritratto lucano), conservato nel museo delle antiche genti di Lucania di Vaglio. Agli inizi del cinquecento, i pittori toscani Bartolomeo da Pistoia e Simone da Firenze operarono in Basilicata: il primo fu autore di affreschi nel santuario di San Donato a Ripacandida e nella chiesa matrice di San Giovanni Battista a Calciano, il secondo realizz\u00f2 numerose opere, in particolare una raffigurazione dell'adorazione dei Magi nella concattedrale di Sant'Andrea di Venosa (della quale \u00e8 rimasta un frammento) e un polittico nella chiesa di Santa Maria degli Angeli a Senise, assieme ad altre disseminate tra Stigliano, San Chirico Raparo e Salandra.\nLa pittura locale, di scuola napoletana, ebbe come esponenti Giovanni de Gregorio detto \"Il Pietrafesa\", Carlo Sellitto, Pietro Antonio Ferro e Giovanni Todisco. Da Napoli giunsero alcuni pittori fiamminghi che lasciarono non poche opere in terra lucana, alcuni nomi sono Dirk Hendricksz, Guglielmo Borremans, Aert Mytens, Cristiano Danona e Cornelis Smet.\nDal Barocco all'et\u00e0 contemporanea.\nAll'epoca barocca risalgono il palazzo Lanfranchi e il palazzo del Sedile di Matera, oggi sede del conservatorio. Il palazzo vescovile di Melfi, bench\u00e9 di origini normanne, sub\u00ec radicali mutazioni a causa dei terremoti, fino ad assumere un impianto prettamente barocco. Nel XIX secolo si distinsero i pittori Giacomo Di Chirico, Vincenzo Marinelli, Michele Tedesco e lo scultore Antonio Busciolano. \nA Palazzo San Gervasio, Camillo D'Errico, ricco possidente con la passione dell'arte, acquist\u00f2 quadri di scuola napoletana e europea arrivando, con il passare del tempo, a formare una grande pinacoteca. Con oltre trecento dipinti, circa cinquecento stampe e seimila volumi, quella del D'Errico \u00e8 la pi\u00f9 grande collezione privata del Mezzogiorno. Ad oggi, le opere sono esposte tra la pinacoteca D'Errico di Palazzo San Gervasio e il Museo d'arte medievale e moderna di Matera.\nTra gli artisti contemporanei sono da citare i pittori Joseph Stella, Luigi Guerricchio, Mauro Masi, Antonio Masini, Maria Padula e gli scultori Marino di Teana e Eugenio Santoro. Carlo Levi, Kengiro Azuma, Jos\u00e9 Ortega lasciarono importanti opere in Basilicata, oggi custodite a Matera. \u00c9 di Bruno Innocenti il Cristo di Maratea, una delle statue dedicate al Redentore pi\u00f9 grandi d'Europa e la seconda statua pi\u00f9 alta d'Italia.\nL'artista rumeno Constantin Udroiu, esule sotto il regime di Ceau\u0219escu ed esponente dell'arte bizantina contemporanea, realizz\u00f2 opere pittoriche in diverse localit\u00e0 della regione: Accettura, Matera, Montescaglioso, Potenza, Melfi, Genzano di Lucania, Bernalda, Metaponto, Montalbano Jonico e Ferrandina. Negli anni ottanta nacque il fenomeno dei murales di Satriano di Lucania, che ha fregiato il comune del titolo di \"borgo pi\u00f9 dipinto d'Italia\". Altri murales possono essere ammirati nei comuni vicini di Sant'Angelo Le Fratte e Savoia di Lucania.\nLetteratura.\nIn epoca romana, la colonia di Venosa diede i natali a Quinto Orazio Flacco, semplicemente noto come Orazio, uno dei maggiori poeti latini, dalle cui opere sono tratte citazioni in uso ancora oggi come \"Carpe diem\", \"Aurea mediocritas\", \"Nunc est bibendum\" e \"In medias res\". Orazio, che visse la fanciullezza nel Vulture, decantava nelle sue odi la natia Venosa e altri luoghi che frequentava nella prima fase della sua vita come Acerenza, Forenza e Banzi.\nSotto il dominio svevo, la Basilicata conobbe uno sviluppo letterario, in particolare nel Vulture, attraverso figure come Riccardo da Venosa ed Eustachio da Matera. Per secoli ignorata, \"Paolino e Polla\" di Riccardo da Venosa, fu riscoperta a met\u00e0 dell'Ottocento e, in tempi moderni, \u00e8 stata oggetto di studio per la sua particolare vena ironica.\nIl Rinascimento lucano vide Venosa come principale centro culturale, favorita dall'eredit\u00e0 di Orazio e dal mecenatismo dei Gesualdo e Del Balzo; con la nascita dell'Accademia \"dei Piacevoli\" e \"dei Soavi\" e l'Accademia \"dei Rinascenti\", quest'ultima fondata da Emanuele Gesualdo, figlio del compositore Carlo. Il petrarchismo ebbe come esponenti Isabella di Morra, bench\u00e9 il suo stile oscuro e malinconico si differenziava dalla poesia amorosa in voga al tempo, tanto da anticipare i temi che saranno propri del Romanticismo; e Aurora Sanseverino, poetessa dell'Arcadia, annoverata tra i pi\u00f9 grandi mecenati del regno di Napoli in epoca barocca. Tommaso Stigliani, personaggio irriverente e, inizialmente, amico di Giovan Battista Marino, divenne in seguito uno dei maggiori letterati antimarinisti del suo tempo.\nSuccessivamente, la Basilicata, sempre pi\u00f9 isolata e lontana dal progresso, conobbe un irreversibile declino culturale che spinse diversi intellettuali a spostarsi nei maggiori centri come Napoli o al di fuori del regno. Tra il Settecento e l'Ottocento si distinsero Francesco Lomonaco, detto il \"Plutarco italiano\" e mentore di Alessandro Manzoni; Ferdinando Petruccelli della Gattina, considerato l'iniziatore del \"romanzo parlamentare\" italiano; Nicola Sole, autore di apprezzati canti patriottici; Francesco Torraca, noto per i suoi studi su Dante e uno dei maggiori critici letterari del suo tempo. In campo giuridico spiccano Giovanni Battista De Luca, considerato il fondatore del lessico giuridico italiano; e Mario Pagano, che gett\u00f2 le basi dell'odierna Corte Costituzionale.\nTra gli autori del Novecento lucano una menzione va a Leonardo Sinisgalli, Rocco Scotellaro e Albino Pierro, tre volte candidato al premio Nobel per la letteratura. Carlo Alianello, romano di origini lucane, ambient\u00f2 alcune opere letterarie nella terra d'origine dei suoi genitori, tra cui \"L'alfiere\" e \"L'eredit\u00e0 della priora\", che diverranno soggetto di miniserie televisive. Tra i contemporanei sono da citare Raffaele Nigro, Gaetano Cappelli, Giuseppe Lupo e Mariolina Venezia.\nMusica.\nUno strumento musicale tipico del folclore lucano \u00e8 l'arpa viggianese (detta anche \"arpa portativa\" o, in dialetto, \"arpicedda\"), un'arpa di modeste dimensioni, con una struttura sottile e leggera che ne facilitano il trasporto. Nei secoli trascorsi, fu lo strumento distintivo dei musicisti erranti della Val d'Agri che vagarono per il mondo esportando le proprie tradizioni, molti dei quali furono ammessi in orchestre sinfoniche a livello internazionale. L'arpa portativa \u00e8 anche lo strumento di Rem\u00ec, protagonista di \"Senza famiglia\" di Hector Malot, il quale avrebbe tratto ispirazione dai musicanti viggianesi e il loro caratteristico strumento. A Viggiano ha sede la prima scuola in Italia di arpa popolare italiana, fondata dall'arpista Giuliana De Donno, gi\u00e0 componente del gruppo musicale Paideja. Altri strumenti della tradizione sono zampogna, ciaramella e cupa cupa.\nTra i compositori sono da menzionare Giovanni da Oppido, autore del pi\u00f9 antico manoscritto pervenuto di musica ebraica; Carlo Gesualdo da Venosa, talvolta citato come il maggiore madrigalista del XVI secolo; e Carlo Curti, fondatore dell\"'Orquestra T\u00edpica Mexicana\", considerata una precorritrice delle bande mariachi; tra gli altri Giovanni Maria Trabaci, Egidio Romualdo Duni, Vincenzo Ferroni, Francesco Stabile, Rocco Cristiano e Leonardo De Lorenzo. Il duo comico Lyons and Yosco ottenne notoriet\u00e0 negli Stati Uniti con il brano \"Spaghetti Rag\", che vendette un milione di copie. Ruggero Leoncavallo, durante un soggiorno a Potenza, avrebbe intrapreso la composizione dell'opera \"Chatterton\".\nTra gli artisti moderni, grande successo \u00e8 stato riscosso da Mango e Arisa in ambito pop; per quanto riguarda la musica etnica un notevole contributo si deve ad Antonio Infantino e i Tarantolati di Tricarico. Nei primi anni duemila \u00e8 stato attivo sulla scena musicale il gruppo rock Le Mani. Un'altra formazione musicale, i Krikka Reggae, presenta uno stile che abbina il dialetto bernaldese alla musica giamaicana. Nel panorama chitarristico spiccano Vittorio Camardese, medico di professione che rivoluzion\u00f2 la tecnica del tapping, e Pino Forastiere, tra i maggiori rappresentanti della chitarra acustica moderna in Italia. GionnyScandal e FSK Satellite si sono distinti nel panorama rap italiano degli anni recenti.\nCinema e televisione.\nNonostante, sul finire degli anni venti del novecento, la regione inizi\u00f2 ad apparire su alcune produzioni propagandistiche dell'Istituto Luce, solo a partire dal dopoguerra la Basilicata diventa meta di numerose pellicole cinematografiche nazionali e internazionali.\nMatera \u00e8 il palcoscenico pi\u00f9 ambito. I Sassi fanno da sfondo per diverse produzioni a tema religioso, che accomunano la citt\u00e0 a Gerusalemme; nonch\u00e9 a carattere etnico-sociale, rappresentando terre arcaiche, misteriose e lontane dalla civilt\u00e0. Altri centri cinematografici sono Craco, Melfi, Maratea e, in anni recenti, la scenografia ha interessato anche i comuni sulle Dolomiti lucane come Castelmezzano e Pietrapertosa.\nLa prima pellicola girata in regione fu \"Nel mezzogiorno qualcosa \u00e8 cambiato\" (1949) di Carlo Lizzani, un documentario dedicato alla questione meridionale, in cui Matera appare tra i luoghi di ripresa. Nel tempo si sono succedute altre opere come \"Gli anni ruggenti\" (1962), \"Il demonio\" (1963), \"Il Vangelo secondo Matteo\" (1964), \"Non si sevizia un paperino\" (1972), \"Cristo si \u00e8 fermato a Eboli\" (1979), \"Io non ho paura\" (2003), \"La Passione di Cristo\" (2004), \"Quantum of Solace\" (2008), \"Basilicata coast to coast\" (2010), \"Wonder Woman\" (2017) e \"No Time to Die\" (2021). Film come \"Il brigante di Tacca del Lupo\" (1952), \"Il conte di Matera\" (1957), \"Li chiamarono... briganti!\" (1999) sono ambientati in Basilicata, ma le riprese non vennero effettuate in regione.\nTra le serie televisive sono da menzionare \"L'Alfiere\" (1956), \"L'eredit\u00e0 della priora\" (1980), \"Il generale dei briganti\" (2012), \"Questo \u00e8 il mio paese\" (2015), \"Sorelle\" (2017) e \"Imma Tataranni - Sostituto procuratore\" (2019).\nPersonalit\u00e0 che si sono distinte nel mondo cinematografico sono registi come Robert G. Vignola, Pasquale Festa Campanile, Tanio Boccia, Ruggero Deodato e attori come Rocco Papaleo, Antonio Gerardi, Domenico Fortunato, Giannina Chiantoni e Caterina Sylos Labini.\nTeatro.\nIl teatro Francesco Stabile di Potenza \u00e8 l'unico teatro lirico della Basilicata, inaugurato nel 1881 alla presenza del re Umberto I, della regina Margherita e del principe Amedeo, che assistettero alla \"Traviata\" di Giuseppe Verdi. In citt\u00e0 \u00e8 anche ubicato il Cineteatro Don Bosco, sorto nel 1930 e restaurato tra il 1985 e il 1990 dopo un lungo periodo di inattivit\u00e0.\nAltri teatri storici sono il Teatro Ruggero II di Melfi, i cui lavori iniziarono nel 1856; Teatro Lovaglio di Venosa, inaugurato nel 1936, in cui furono proiettati i primi film del cinema muto e premiato nel 2002 con una medaglia d\u2019oro dall'Associazione Generale Italiana dello Spettacolo (AGIS) per aver superato i 60 anni di attivit\u00e0 cinematografica; Cineteatro Duni di Matera, istituito nel 1948, il pi\u00f9 capiente della regione con 1.200 posti.\nIn regione ci sono anche due auditorium: l'Auditorium del Conservatorio Carlo Gesualdo da Venosa di Potenza, realizzato nel 1986, e l'Auditorium Raffaele Gervasio di Matera.\nCucina.\nLa cucina lucana \u00e8, perlopi\u00f9, basata sul consumo di carni suine e ovine, legumi, cereali, verdure e tuberi. Tratti tipici della cucina tradizionale sono l'ampio uso di mollica di pane e frutta secca come condimento e di aromi come peperoncino e rafano.\nSpecialit\u00e0 della gastronomia regionale \u00e8 il peperone crusco, a cui \u00e8 stato attribuito l'appellativo di \"oro rosso\" della Basilicata; un peperone essiccato dal sapore delicato, consumato sia come spuntino sia come ingrediente di numerose ricette locali. Il peperone crusco viene ottenuto dall'essicazione della variet\u00e0 di Senise, una delle pi\u00f9 pregiate a livello nazionale.\nDi rilevanza sono i salumi come la salsiccia con la variet\u00e0 lucanica (come fu definita dai Romani questa specialit\u00e0 lucana, diventata poi nota in nord Italia come luganega), oggi conosciuta come lucanica di Picerno. Tra i formaggi, spiccano pecorino di Filiano, canestrato di Moliterno, caciocavallo podolico, padraccio e treccia dura (o treccione).\nTra i prodotti da forno vi sono pane di Matera, pane di Trecchina, il pane di patata di San Severino Lucano, mentre carchiola, strazzata, pastizz e falagone costituiscono un importante elemento dello street food regionale. Nel Pollino \u00e8 tipico il mischiglio, una miscela di farine di legumi e cereali che trova impiego nella lavorazione di pasta e prodotti da forno. Per quanto riguarda gli alcolici, si ricordano l'Amaro Lucano di Pisticci e la Birra Morena di Balvano.\nLa Basilicata \u00e8, altres\u00ec, nota per le sue acque minerali. Nelle sorgenti del Vulture, area di maggior produzione, i materiali vulcanici forniscono alle acque sorgive una naturale effervescenza, caratteristica rara nel panorama delle acque minerali. Tali acque vengono imbottigliate presso Monticchio Bagni, frazione di Rionero.\nEventi.\nTra gli eventi pi\u00f9 rilevanti della regione vi sono:\nSport.\nIl calcio \u00e8 lo sport pi\u00f9 praticato. Attualmente, due squadre competono in una categoria professionistica (serie C): il , che raggiunse il proprio apice negli anni sessanta disputando cinque campionati consecutivi in serie B, e l'. Altre societ\u00e0 che hanno militato nella terza divisione professionistica sono il , altro club lucano che partecip\u00f2 alla serie B per una stagione nel 1979, e il . Nel calcio a 5 il team del Comprensorio Medio Basento gioca nel massimo campionato di serie A. Molto praticata \u00e8 anche la pallacanestro, con l'Olimpia Basket Matera che milita in serie B. Alcune squadre pallavolistiche includono la Pallavolo Femminile Matera, che ottenne grande successo negli anni novanta, e la Rinascita Volley Lagonegro, team maschile iscritto in serie A2. Per quanto riguarda i giochi da tavolo \u00e8 da menzionare l'Accademia scacchi Potenza, che partecip\u00f2 alla serie A1 Master, la massima categoria della disciplina. Altri sport praticati sono ciclismo, pallanuoto, rugby, arti marziali, baseball e hockey su pista.\nOnorificenze.\nSimboli.\nLo stemma della regione \u00e8 costituito da uno scudo sannitico di color argento riportante quattro fasce ondate azzurre che, secondo l'articolo 8 dello Statuto della regione, rappresentano i principali fiumi lucani."}
{"id": "1162924", "revid": "56818", "url": "https://it.wikipedia.org/wiki?curid=1162924", "title": "Primo tempio", "text": ""}
{"id": "1162925", "revid": "767487", "url": "https://it.wikipedia.org/wiki?curid=1162925", "title": "Barking Pumpkin Records", "text": "La Barking Pumpkin Records era un'etichetta discografica creata da Frank Zappa nel 1981. \nVeniva inizialmente distribuita dalla Columbia Records oppure, fuori dagli Stati Uniti d'America e dal Canada, dalla casa discografica Music for Nations.\nNel 1993 la distribuzione venne affidata alla Rhino Records.\nGail Zappa ha venduto il catalogo Frank Zappa alla Rykodisc nel 1995."}
{"id": "1162926", "revid": "125132042", "url": "https://it.wikipedia.org/wiki?curid=1162926", "title": "Fusarium", "text": "Fusarium Link, \"Magazin Ges. naturf. Freunde\", Berlin 3: 10 (1809).\nFusarium \u00e8 un vasto genere di funghi, per la maggior parte riconducibile a forme imperfette di Ascomiceti appartenenti al genere \"Gibberella\" che si riproducono per conidiospore.\nDiverse specie, presenti comunemente nel terreno, sono fitopatogene, in genere agenti di marciumi a carico di radici o altri organi sotterranei (tuberi, rizomi, ecc.) o di alterazioni a carico dell'apparato vascolare, comunemente indicate con il termine di \"tracheofusariosi\".\nI \"Fusarium\" fitopatogeni sono anche d'interesse medico-sanitario in quanto possono produrre micotossine dannose all'uomo e agli animali.\nFra le specie di maggiore importanza fitopatologica si citano \"Fusarium oxysporum\" e \"Fusarium solani\".\nSpecie di Fusarium.\nLa specie tipo \u00e8 \"Fusarium roseum\" Link (1832), altre specie incluse sono:\nUso in lotta biologica.\nStudi recenti hanno accertato che diverse specie di \"Fusarium\", e in particolare ceppi di \"Fusarium oxysporum\" hanno attivit\u00e0 antagonista nei confronti di microrganismi fitopatogeni residenti nel suolo."}
{"id": "1162932", "revid": "37056", "url": "https://it.wikipedia.org/wiki?curid=1162932", "title": "Ordine Ermetico dell'Alba Dorata", "text": ""}
{"id": "1162933", "revid": "125536893", "url": "https://it.wikipedia.org/wiki?curid=1162933", "title": "Naomie Harris", "text": " \n\u00c8 stata candidata all'Oscar alla miglior attrice non protagonista nel 2017 per il film \"Moonlight\".\nBiografia.\nNaomie Harris nasce e cresce a Londra; sua madre Lisselle Kayla \u00e8 originaria della Giamaica, mentre il padre di Trinidad e Tobago. La coppia si separa quando Naomie \u00e8 piccola e da quel momento la bambina vive con la madre. Dopo essersi laureata al Pembroke College con una laurea in scienze politiche e sociali, frequenta la Bristol Old Vic Theatre School. Appare in televisione fin dall'et\u00e0 di nove anni, partecipando anche al \"remake\" della serie \"The Tomorrow People\". Diventa celebre in tutto il mondo nel 2002 grazie alla sua interpretazione nel film di Danny Boyle \"28 giorni dopo\". Lo stesso anno \u00e8 nell'adattamento televisivo di \"Denti bianchi\".\nDa quel momento prende parte come personaggio secondario a molti film di successo, come \"Pirati dei Caraibi - La maledizione del forziere fantasma\", \"Pirati dei Caraibi - Ai confini del mondo\" (nel ruolo di Tia Dalma, la dea Calypso) e \"Miami Vice\" di Michael Mann. In televisione, \u00e8 nel film di Channel 4 \"Poppy Shakespeare\" nel 2008 e in \"Small Island\" nel 2009. Recita poi in teatro nel ruolo di Elizabeth Lavenza in \"Frankenstein\" per il Royal National Theatre dal 22 febbraio al 2 maggio 2011. Nel 2011 \u00e8 la protagonista del film di Justin Chadwick \"The First Grader\", presentato per la prima volta al pubblico il 18 maggio al Seattle International Film Festival, mentre nel 2012 diventa la nuova interprete di Eve Moneypenny in \"Skyfall\", ventitreesimo film della saga dell'agente segreto James Bond. Nel 2020 ottiene il ruolo della \"villain\" Shriek nel film \"Venom - La furia di Carnage\", diretto da Andy Serkis, distribuito nelle sale nel 2021.\nDoppiatrici italiane.\nNelle versioni in italiano dei suoi film, Naomie Harris \u00e8 stata doppiata da:"}
{"id": "1162935", "revid": "37056", "url": "https://it.wikipedia.org/wiki?curid=1162935", "title": "Hermetic Order of the Golden Dawn", "text": ""}
{"id": "1162937", "revid": "256896", "url": "https://it.wikipedia.org/wiki?curid=1162937", "title": "Ordine Mistico del Tempio de la Rosacroce", "text": ""}
{"id": "1162940", "revid": "36426", "url": "https://it.wikipedia.org/wiki?curid=1162940", "title": "Gabrielli", "text": "I Gabrielli (anche conosciuti come Gabrielli di Gubbio) sono una famiglia feudale originaria di Gubbio (Umbria), considerata una delle pi\u00f9 antiche d'Italia.\nOrigini.\nAlcuni genealogisti fanno risalire le loro origini all'epoca romana, sostenendo che i Gabrielli discendano e traggano il nome da sant'Eudossia Gabriella, nipote dell'Imperatore Caracalla. Ci\u00f2 tuttavia non \u00e8 supportato da alcuna prova, e i primi documenti storici che menzionano la famiglia sono del X secolo, quando Cante Gabrielli ottenne da papa Stefano VII alcuni castelli nell'Italia centrale, tra i quali quello di Luceoli, che fu ribattezzato Cantiano (da Cante).\nPersonaggi.\nLa famiglia accrebbe nei secoli il suo potere e prestigio, e molti suoi membri si distinsero nei campi della politica, della sfera militare, della diplomazia, della scienza, dell'arte, della religione:\nRami.\nLa famiglia si divise in vari rami:\nTutti i rami portano il titolo di patrizio di Gubbio."}
{"id": "1162945", "revid": "339392", "url": "https://it.wikipedia.org/wiki?curid=1162945", "title": "Campionato Eccellenza Sardegna 2006/07", "text": ""}
{"id": "1162951", "revid": "1711941", "url": "https://it.wikipedia.org/wiki?curid=1162951", "title": "M\u00edriel", "text": ""}
{"id": "1162956", "revid": "486946", "url": "https://it.wikipedia.org/wiki?curid=1162956", "title": "Miriel", "text": ""}
{"id": "1162959", "revid": "2034231", "url": "https://it.wikipedia.org/wiki?curid=1162959", "title": "Liverpool Football Club 2007-2008", "text": ""}
{"id": "1162971", "revid": "156341", "url": "https://it.wikipedia.org/wiki?curid=1162971", "title": "Limite di una funzione/Dimostrazioni", "text": ""}
{"id": "1162972", "revid": "75421", "url": "https://it.wikipedia.org/wiki?curid=1162972", "title": "Episodi di Frasier", "text": ""}
{"id": "1162998", "revid": "454575", "url": "https://it.wikipedia.org/wiki?curid=1162998", "title": "Vintil\u0103 Horia", "text": "Biografia.\nLa giovinezza a Bucarest.\nVintil\u0103 Horia svolge gli studi liceali presso il Collegio Nazionale San Sava di Bucarest, dove debutta nel 1932 con alcune poesie sulla rivista studentesca \"Vl\u0103starul\". Successivamente si iscrive alla facolt\u00e0 di giurisprudenza e frequenta quella di lettere a Perugia. Dal 1936 inizia a collaborare alla rivista \"G\u00e2ndirea\", diretta dal filosofo conservatore cristiano Nichifor Crainic. Appare la sua prima raccolta di versi \"Procesiuni\" (1937) a cui seguiranno \"Cetatea cu duhuri\" (1939) e \"Cartea omului singur\" (1941). Nel 1939, fonda a Bucarest la rivista letteraria \"Me\u015fterul Manole\" e collabora sporadicamente anche con le pubblicazioni nazionaliste \"Sfarm\u0103-Piatr\u0103\" e \"Porunca Vremii\". \nNella seconda guerra mondiale.\nNel luglio 1940 viene nominato addetto stampa dell'Ambasciata romena di Roma, incarico che ricoprir\u00e0 solo per alcuni mesi. Appare il suo primo romanzo \"Acolo \u015fi stelele ard\" (1941). Nello stesso anno si trasferisce a Vienna grazie ad una borsa di studio assegnatagli dalla Fondazione Alexander von Humboldt. Dal marzo 1942 fino all'agosto 1944 svolger\u00e0 la funzione di addetto stampa presso l'Ambasciata romena della capitale austriaca. \nDopo l'arresto del Generale Ion Antonescu e il passaggio della Romania al fianco dell'esercito sovietico, lo scrittore, assieme a tutti gli altri diplomatici, viene posto agli arresti domiciliari, e successivamente trasferito dalle autorit\u00e0 tedesche nei campi di prigionia di Karpacz in Slesia e di Mariapfarr in Austria, da dove sar\u00e0 liberato dalle forze militari inglesi per poi essere trasferito in un campo sfollati nei pressi di Bologna. In seguito si sposta prima a Roma e poi, nel 1945, ad Assisi.\nIl dopoguerra.\nNel 1946 si trasferisce a Firenze, dove stringe una fraterna amicizia con lo scrittore Giovanni Papini.\nDurante questo periodo collabora con diverse riviste letterarie e giornali, tra cui il \"Perseo\" di Magda Gaggioli e l\"'Ultima\" di Adolfo Oxillia. Il periodo fiorentino sar\u00e0 rievocato dall'autore nel libro \"Giovanni Papini\", pubblicato a Parigi nel 1963 da Wesmael-Charlier.\nNel frattempo, il 21 febbraio 1946, il Tribunale del Popolo lo condanna in contumacia ai lavori forzati a vita con l'accusa di avere sostenuto, tramite la sua attivit\u00e0 giornalistica, l'alleanza della Romania alle forze dell'Asse. In questo contesto lo scrittore matura la decisione di non fare pi\u00f9 rientro nella patria romena dove si era instaurato il nuovo regime comunista. \nNel 1948, assieme alla famiglia emigra in Argentina, dove insegner\u00e0 lingua e letteratura romena presso l'Universidad de Buenos Aires. Nella capitale argentina collaborer\u00e0 con le riviste \"La Nacion\", \"Sexto Continente\" e \"Historium\" e fonder\u00e0 i periodici \"Nouvelles d'Argentine\" e, assieme a Alexandru Fr\u00e2ncu e Nelu M\u00e2nzatu, \"La Rumania\".\nNel 1953, grazie a una borsa di studio, lo scrittore rumeno rientra in Europa e si stabilisce a Madrid dove continua ad insegnare presso la Escuela Oficial de Periodismo de Madrid. Nella capitale iberica inizia ad elaborare, prima in spagnolo e poi in francese, il romanzo \"Dieu est n\u00e9 en exil\" (\"Dio \u00e8 nato in esilio\"), un diario tenuto dal poeta latino Ovidio negli anni del suo esilio. \nIl premio Goncourt.\nL'opera appare a Parigi nel 1960 presso le Edizioni Arth\u00e8me Fayard (precedentemente era stato rifiutato dalle Edizioni Plon e Seuil) e immediatamente riscuote un rilevante successo di pubblico e di critica. Nel novembre dello stesso anno, una giuria formata da Herv\u00e9 Bazin, Roland Dorgel\u00e8s, G\u00e9rard Bauer, Philippe H\u00e9riat, Andr\u00e9 Billy, Jean Giono, Pierre Mac Orlan, Raymond Queneau e Armand Salacrou, assegna al romanzo il prestigioso Premio Goncourt. Nei giorni immediatamente successivi alla decisione della giuria, il quotidiano comunista l\"'Humanit\u00e9\", grazie alla collaborazione con le autorit\u00e0 comuniste romene, pubblica diversi articoli firmati da Andr\u00e9 Wurmser nei quali si rivelano le trascorse simpatie politiche di Vintila Horia, citando vari passaggi tratti da riviste nazionaliste romene degli anni '30 e '40, in cui lo scrittore sosteneva apertamente la politica delle forze dell'Asse e del maresciallo Antonescu. La campagna diffamatoria orchestrata dalle autorit\u00e0 romene viene ripresa su tutta la stampa francese e dai maggiori media internazionali. Per mettere fine alle polemiche Vintil\u0103 Horia decide di rinunciare al Premio Goncourt che, per l'edizione 1960, quindi non sar\u00e0 materialmente consegnato a nessuno. Negli anni seguenti otterr\u00e0 altri premi, come la Medalla de Oro de \u201eIl Conciliatore\u201d, a Milano (1961), il \u201cBravo para loshombres que unem en la verdad\u201d, a Madrid (1972), e il Premio \u201cDante Aligheri\", a Firenze (1981).\nDocente universitario a Madrid.\nDopo un soggiorno a Parigi (1960-64), Horia fa rientro a Madrid, dove continua a collaborare intensamente a diverse pubblicazioni spagnole (\"ABC, Ya, Madrid, El Alcazar, Semana, Estafeta literaria, Indice, Revista de literatur\u0103, Tercer programa\") e internazionali (\"Ecrits, Antaios, Totalit\u00e0, il Roma, il Tempo, Intervento, La destra\"). Alla fine degli anni '60 intraprende un lungo viaggio intorno al mondo per conto della rivista \"Tribuna M\u00e9dica\", durante il quale intervister\u00e0 numerosi intellettuali, scrittori e scienziati. Il materiale raccolto in questi due anni sar\u00e0 pubblicato nel volume \"Viaje a los centros de la tierra\" (\"Viaggio ai centri della terra\"). \nDiviene professore di Letteratura universale e comparata presso la \"Universitad Computense\" di Madrid. Negli anni successivi collaborer\u00e0 anche con l'Universit\u00e0 di Alcal\u00e0. Tra gli anni '70 e gli '80 fonda la rivista \"Futuro Presente\" e collabora con la rivista nazional-conservatrice \"El Alc\u00e1zar\". Continua a pubblicare romanzi, prosa breve, saggi, poesie e traduzioni in francese, spagnolo e italiano. Solo dopo la caduta del regime di Nicolae Ceau\u0219escu i suoi libri saranno pubblicati nella sua patria di origine. Muore a Collado Villalba, nei pressi di Madrid, il 4 aprile 1992."}
{"id": "1162999", "revid": "69794", "url": "https://it.wikipedia.org/wiki?curid=1162999", "title": "A Band Apart", "text": "La A Band Apart \u00e8 stata una compagnia di produzione cinematografica statunitense, creata da un gruppo di famosi e acclamati registi. Il nome deriva da una storpiatura di \"Bande \u00e0 part\", un classico della Nouvelle Vague del regista Jean-Luc Godard, il cui lavoro ha influenzato molti dei membri della compagnia. Il logo della compagnia \u00e8 un'immagine stilizzata dei rapinatori di \"Le iene\", il film d'esordio del regista Quentin Tarantino, uno dei membri pi\u00f9 famosi. Oltre a Quentin Tarantino si ricordano tra i membri - Robert Rodriguez, John Woo, Tim Burton, Steve Buscemi e John Landis. Il produttore Lawrence Bender fu uno dei co-fondatori della compagnia e detiene dal 2007 i diritti di essa.\nStoria.\nGli \"A Band Apart Commercials\" vennero stabiliti da Quentin Tarantino, Lawrence Bender e Michael Bodnarchek nel 1995. Nel 1997, Bodnarchek venne avvicinato da Simon Foster e Kristin Toledo per creare una compagnia separata che volevano chiamare \"A Band Apart Music Video\", il cui scopo era realizzare la pubblicit\u00e0 di \"Will Hunting - Genio ribelle\" di Gus Van Sant e \"Jackie Brown\" di Quentin Tarantino. Bodnarchek accett\u00f2 e Foster e Toledo misero in atto una delle strategie di mercato di successo pi\u00f9 note nella storia della compagnia.\nBodnarchek diede a Foster e Toledo carta bianca e chiese loro di mettere costruire una rosa di nomi di registi importanti che avrebbero rappresentato il vanto della compagnia. Tra questi, Lauren Hill, Gus Van Sant, Wayne Isham, Steve Carr, Phil Harder, Dean Karr, Clarke Eddy, McG, Nigel Dick, Darren Grant e Terry Windell. Foster assunse Heidi Santelli come capo della produzione, che spron\u00f2 tanti registi - tra cui Steve Carr (oggi un regista di successo, che annovera tra i tanti titoli \"Next Friday\", \"Il dottor Doolittle 2\" e la produzione di \"Mama's Boy\"). Carr era alla fine della rosa di nomi, ma fu un caso eccezionale che Foster e Toledo lo presero tra i tanti registi disposti quell'anno. A quel tempo Bodnarchek avvis\u00f2 Foster di non contattare l'ex regista Wayne Isham a causa del suo abuso di sostanze stupefacenti. Foster non ader\u00ec e tramite un amico, (Bill Yukich) contatt\u00f2 Isham.\nA Band Apart chiuse nel giugno del 2006. La maggior parte dei fondatori di \"A Band Apart\" hanno trovato nuove radici nel gruppo Holmes Defender of the Faith, che si occupa principalmente di video musicali e spot televisivi. I membri fondatori di \"A Band Apart\" che hanno preso parte a questo nuovo gruppo sono Darren Aronofsky, Shane Black, Steve Buscemi, Andy Dick, Brendan Donovan, John Landis, Marcel Langenegger, Jennifer Little e McG."}
{"id": "1163003", "revid": "1700659", "url": "https://it.wikipedia.org/wiki?curid=1163003", "title": "Heelys", "text": "Gli Heelys sono scarpe munite di ruote con cui, grazie ad un semplice movimento dei piedi, si \u00e8 in grado di spostarsi come su uno skate o un mezzo simile. Si ha solo una ruota per scarpa, o al massimo due, per cui la disciplina \u00e8 completamente differente dal pattinaggio.\nCi sono, inoltre, molti tipi di ruote e alcune sono fluo o con disegni.\nStoria.\nL'idea originale nasce nel 1998 quando Roger Adams, possessore del brevetto Heelys, vede dei bambini giocare con i loro pattini in linea. Il passo successivo \u00e8 la creazione di un prototipo, ovvero un paio di Nike e delle ruote. Dopo svariate modifiche nascono il primo paio di Heelys.\nIntrodotto nel dicembre 2000 ad un prezzo di circa 109 dollari. Un anno dopo, vengono registrati incassi che si aggirano attorno ai 32 milioni di dollari. Nell'anno successivo, registrano circa 1,25 milioni di paia vendute. Nello stesso anno, la ditta fa un accordo con la \"Soap Shoes\", fornendo alcuni modelli particolari di Grind Plate.\nPrimi avvistamenti in Italia.\nLa prima vera notizia riguardante le Heelys in Italia si ha a giugno del 2006: il TG5 dedica un servizio alle scarpe e all'incredibile successo riscontrato negli Stati Uniti, in particolare a New York. Poco tempo dopo nasce un sito amatoriale riguardante le scarpe con le ruote, e dopo circa 2 mesi, il sito viene completamente rifatto. Iniziano a uscire i primi rivenditori non ufficiali di Heelys, in attesa di passare ad una vendita gradualmente pi\u00f9 regolare.\nAttrezzature.\nI modelli delle scarpe variano come stile da quelle ginnastica a quelle da \"skater\". L'unica differenza \u00e8 il fatto che la suola \u00e8 pi\u00f9 spessa di un paio di scarpe normali e che sotto il tallone si trova un'incalanatura in cui incastrare le ruote. Esistono alcuni modelli con due ruote ravvicinate per avere pi\u00f9 stabilit\u00e0, ma generalmente le ruote sono dei cilindri di plastica. Ne esistono di due tipi, con plastica malleabile, pi\u00f9 comode per camminare ma pi\u00f9 facilmente danneggiabili, e di plastica robusta, praticamente indistruttibili da sassi o altri materiali ma scomode da indossare. Alcuni modelli particolari sono anche dotati di Grind Plate, una speciale plastica auto-refrigerante situata sotto la pianta che permette di scivolare su angoli o tubi."}
{"id": "1163012", "revid": "15756", "url": "https://it.wikipedia.org/wiki?curid=1163012", "title": "Monti \u0160ar", "text": "I Monti \u0160ar (\"\u0428\u0430\u0440 \u041f\u043b\u0430\u043d\u0438\u043d\u0430\" in macedone e \"Malet e Sharrit\" in albanese) sono un sistema montuoso situato al confine tra il Kosovo, l\u2019Albania e la parte nordoccidentale della Macedonia del Nord.\nIl gruppo montuoso si estende per circa 80 km e copre un'area di 1\u00a0600 km\u00b2. Esso presenta pi\u00f9 di 40 vette superiori ai 2\u00a0000\u00a0m sul livello del mare. Tra le principali:\nI monti \u0160ar si estendono fino al monte Korab (2764\u00a0m s.l.m.) a sudovest e continuano per un tratto molto breve anche nell'Albania nordorientale.\nLa vegetazione del complesso comprende specie coltivate fino ai 1000\u00a0m s.l.m. e foreste fino ai 1700\u00a0m s.l.m.; al di sopra di questo limite si estendono gli alti pascoli che ricoprono un'area di circa 550\u00a0km\u00b2. I monti \u0160ar presentano al loro interno la pi\u00f9 grande superficie unitaria d'Europa adibita a pascolo montano.\nLa catena \u00e8 nota anche per essere l'area di origine di una nota specie canina dei Balcani, il Pastore di Ciarplanina, allevato negli ampi pascoli della catena. I monti \u0160ar sono inoltre dotati di impianti di risalita per la pratica degli sport invernali, in particolare a \"Popova \u0160apka\" in Macedonia del Nord, nei pressi della citt\u00e0 di Tetovo, con piste comprese tra i 1700 e i 2500\u00a0m s.l.m.\nIl Parco nazionale dei monti \u0160ar.\nIl \"Parco nazionale \u0160ar\" \u00e8 un'area protetta situata nella Repubblica del Kosovo ; copre un territorio di 380\u00a0km\u00b2, estendendosi sul versante settentrionale della catena. Fra la flora presente in questo parco nazionale (tra cui pi\u00f9 di 1500 specie di piante vascolari), importanti sono in particolare specie endemiche come il pino macedone e il pino dalla corteccia bianca, oltre alla rosa alpina. Tra le specie animali si possono ricordare le linci, gli orsi, i camosci, i caprioli e le volpi.\nIl Parco nazionale dei monti \u0160ar \u00e8 ricco di ruscelli, torrenti e piccoli fiumi che scorrono nei comuni di Ferizaj, Suva Reka, Ka\u00e7anik e Prizren (in Kosovo) e Jegunovce, Tearce, D\u017eep\u010di\u0161te, Tetovo e Gostivar (in Macedonia del Nord)."}
{"id": "1163014", "revid": "117514099", "url": "https://it.wikipedia.org/wiki?curid=1163014", "title": "Birra Stela", "text": "Birra Stela \u00e8 una birra albanese prodotta da Stefani &amp; CO. La birreria \u00e8 situata a Tirana, in Albania.\nLe sue due principali concorrenti in Albania sono la Birra Tirana e la Birra Norga."}
{"id": "1163020", "revid": "12245", "url": "https://it.wikipedia.org/wiki?curid=1163020", "title": "\u0160ar", "text": ""}
{"id": "1163021", "revid": "767487", "url": "https://it.wikipedia.org/wiki?curid=1163021", "title": "Navetta (tessitura)", "text": "La navetta o spoletta \u00e8 l'attrezzo che contiene il filato per tessere.\nEntrando nel passo aperto tra i fili dell'ordito permette di inserire il filo di trama e costruire un tessuto.\nTipi.\nOggi i telai industriali pi\u00f9 recenti non hanno la navetta che \u00e8 stata sostituita da apposite pinze o da un getto d'aria compressa."}
{"id": "1163022", "revid": "12245", "url": "https://it.wikipedia.org/wiki?curid=1163022", "title": "Monte \u0160ar", "text": ""}
{"id": "1163024", "revid": "1901391", "url": "https://it.wikipedia.org/wiki?curid=1163024", "title": "Srotolamento del loop", "text": "Lo srotolamento del loop \u00e8 una tecnica di ottimizzazione utilizzata dai compilatori e dai microprocessori per migliorare l'esecuzione dei programmi.\nQuesta tecnica fa parte delle tecniche di trasformazione dei loop. Questa tecnica come tutte quelle che elaborano i loop puntano a ridurre le istruzioni non indispensabili durante l'esecuzione del loop in modo da rendere il programma pi\u00f9 veloce. Questa tecnica raggruppa istruzioni eseguite in pi\u00f9 loop in un singolo loop in modo da ridurre i salti da effettuare durante l'esecuzione del loop.\nQuesta tecnica ha lo svantaggio di incrementare l'uso dei registri del microprocessore e incrementa la dimensione del codice.\nQuesta tecnica pu\u00f2 essere utilizzata anche per rendere i programmi pi\u00f9 facilmente parallelizzabili.\nPrimo esempio.\nSupponendo di avere un programma che deve cancellare 100 elementi dalla memoria. Questo pu\u00f2 essere realizzato con un semplice loop come quello indicato in questo frammento di codice:\n for (int x = 0; x &lt; 100; x++)\n delete(x);\nOgni cancellazione richiede l'esecuzione di un salto e l'incremento dell'indice, utilizzando lo srotolamento del loop si possono ridurre in modo significativo i salti e le somme non indispensabili ottenendo un codice di questo tipo:\n for (int x = 0; x &lt; 100; x += 5)\n delete(x);\n delete(x+1);\n delete(x+2);\n delete(x+3);\n delete(x+4);\n \nNel nuovo codice in ogni loop vengono eseguite cinque cancellazioni e quindi serviranno solo 20 esecuzioni del loop per completare il programma e non 100 come inizialmente. Quindi il nuovo codice ha eliminato 80 salti e 80 incrementi dell'indice i. Supponendo di poter eseguire tutte le operazioni in un ciclo di clock il ciclo iniziale richiede 300 cicli di clock (1 salto, 1 cancellazione e 1 incremento eseguiti 100 volte) mentre quello ottimizzato richiede solo 140 cicli di clock (1 salto, 5 cancellazioni e un incremento per 20 cicli). \nLo svantaggio dello srotolamento \u00e8 che il nuovo codice richiede l'utilizzo di molti registri e il codice invece di occupare 3 righe ne occupa 7, inoltre nel caso di loop pi\u00f9 articolati la gestione del codice interno diventa complesso.\nSecondo esempio.\nNel primo caso il loop eseguiva del codice non condizionato quindi renderlo parallelo era semplice. Spesso i loop devono eseguire del codice condizionato e spesso in questi casi l'esecuzione dello srotolamento del codice pu\u00f2 migliorare le prestazioni. In alcuni casi lo srotolamento del codice pu\u00f2 essere totale al fine di eliminare totalmente il loop, per esempio si veda il seguente codice:\n for i:=1:8 do\n if i mod 2 = 0 then pari(i) else dispari(i);\n next i;\nQuesto codice esegue la funzione dispari() se il numero \u00e8 dispari e la funzione pari() se il numero \u00e8 pari(). Il ciclo viene eseguito otto volte e all'interno del ciclo si ha un if che alternativamente esegue pari e dispari, questa particolare configurazione di if metterebbe in crisi le unit\u00e0 di predizione dei salti dato che queste unit\u00e0 prevedono il comportamento dei salti basandosi sui comportamenti passati ma in questo ciclo ogni volta l'if esegue un'operazione diversa. Lo srotolamento del loop porterebbe a eseguire il seguente codice:\n dispari(1); pari(2);\n dispari(3); pari(4);\n dispari(5); pari(6);\n dispari(7); pari(8);\nQuesto codice elimina totalmente il ciclo e i salti rendendo l'esecuzione del codice lineare e quindi semplice da eseguire per un microprocessore (ovviamente non \u00e8 necessario che le istruzioni siano invocazioni di una procedura). La tecnica si pu\u00f2 applicare anche a casi pi\u00f9 complessi, ad esempio questo codice:\n x(1) = 1;\n For i:=2:9 do \n x(i):=x(i - 1)*i;\n stampa i,x(i);\n Next i;\ndopo lo srotolamento del codice diventa \n x(1):=1;\n x(2):=x(1)*2; stampa 2,x(2);\n x(3):=x(2)*3; stampa 3,x(3);\n ...etc.\nQuesto codice risulta essere come sempre pi\u00f9 lungo di quello originale e utilizza pi\u00f9 registri di quello di partenza, sebbene molti processori siano dotati di unit\u00e0 di rinominazione dei registri e quindi possano ridurre l'incidenza dei registri occupati dall'algoritmo.\nUtilizzi.\nLa tecnica di srotolamento dei registri pu\u00f2 essere utilizzata a livello hardware o software. A livello hardware viene svolto a livello del processore, ma avendo il processore un tempo molto limitato per eseguire le ottimizzazioni del codice (tipicamente nanosecondi) questo pu\u00f2 svolgere solo le ottimizzazioni pi\u00f9 semplici. A livello software invece il compilatore ha potenzialmente tutto il tempo necessario per eseguire le ottimizzazioni e quindi pu\u00f2 eseguire anche le ottimizzazioni pi\u00f9 complesse. Il compilatore pu\u00f2 cercare di eseguire delle ottimizzazioni che coinvolgano anche pi\u00f9 loop cercando di raccogliere istruzioni di diversi loop in un singolo loop al fine di ridurre i salti da eseguire.\nLo strumento di Duff.\nUn particolare algoritmo di srotolamento \u00e8 stato proposto da Tom Duff nel 1983. La porzione di codice\n do {\n *to++ = *from++;\n } while (--count &gt; 0) \npresentava il problema del numero di srotolamenti da scegliere, dato che il contatore non era noto al compilatore a priori.\nOttimizzando queste istruzioni Duff si rese conto che era possibile \"interlacciare\" un loop srotolato ad una istruzione di scelta ovviando al problema del loop incompleto, ovvero delle singole istruzioni da eseguire inizialmente quando il contatore non \u00e8 divisibile per il numero di istruzioni srotolate.\n int n = (count + 7) / 8;\n switch (count % 8) {\n case 0: do { *to++ = *from++;\n case 7: *to++ = *from++;\n case 6: *to++ = *from++;\n case 5: *to++ = *from++;\n case 4: *to++ = *from++;\n case 3: *to++ = *from++;\n case 2: *to++ = *from++;\n case 1: *to++ = *from++;\n } while (--n &gt; 0);\nCome si vede, l'istruzione switch serve a decidere il punto di entrata nel \"loop srotolato\" quando le istruzioni totali non sono divisibili per le istruzioni srotolate."}
{"id": "1163033", "revid": "12245", "url": "https://it.wikipedia.org/wiki?curid=1163033", "title": "\u0160ar-planina", "text": ""}
{"id": "1163038", "revid": "1057320", "url": "https://it.wikipedia.org/wiki?curid=1163038", "title": "Carry On (Chris Cornell)", "text": "Carry on \u00e8 il secondo album solista dell'ex Soundgarden e ex Audioslave Chris Cornell.\nIl disco.\nUscito il 6 maggio 2007 e prodotto dalla \"Suretone/Interscope Label\", l'album \u00e8 trainato dal singolo \"You Know My Name\", parte integrante della colonna sonora del film \"Agente 007 - Casin\u00f2 Royale\". Contiene una reinterpretazione di un successo di Michael Jackson, \"Billie Jean\", e testi che lo stesso Cornell definisce \"intimi ed introspettivi\". Messo da parte il progetto \"Audioslave\" con Tom Morello, peraltro autore di un disco di protesta verso l'amministrazione Bush intitolato \"The Nightwatchman\", Chris Cornell ha deciso di dare spazio alla sua \"scrittura personale riprendendo pezzi nuovi e altri scritti, invece, quando avevo 18 anni, ma che suonano ancora piuttosto bene\"(da Rolling Stone Italia, maggio 2007)."}
{"id": "1163052", "revid": "1345932", "url": "https://it.wikipedia.org/wiki?curid=1163052", "title": "Santuario di Santa Maria di Vena", "text": "Il Santuario di Santa Maria di Vena \u00e8 un santuario cattolico che si trova a Vena, frazione di Piedimonte Etneo nella citt\u00e0 metropolitana di Catania. La fondazione \u00e8 tradizionalmente attribuita al papa Gregorio I ed alla leggenda di alcuni frati che per volere divino si fermarono in quel luogo nel VI secolo.\nStoria.\nSecondo la tradizione santa Silvia, madre di papa Gregorio I, aveva dei possedimenti nel versante orientale dell'Etna. Una missione di frati (forse basiliani) prevenienti da Mascali era stata inviata da Gregorio che aveva deciso la fondazione di un monastero ed al loro seguito vi era un'icona della Madonna Glicofilusa che era trasportata a dorso di mulo. La leggenda narra che per volere divino il mulo ad un tratto si sarebbe fermato ed iniziando a scalciare avrebbe fatto sgorgare un rivolo o \"vena\" d'acqua (datazione approssimativa tra il 575 e il 580). Gregorio avrebbe cos\u00ec deciso nel successivo 597 di realizzare in loco un monastero basiliano dove conservare l'icona e dedicarlo a Sant'Andrea. Spesso Gregorio cit\u00f2 il monastero come \u00abSant'Andrea sopra Mascali\u00bb. \nIl bizantino Teofane Cerameo, che si form\u00f2 nel XII secolo proprio nel monastero e fu noto come arcivescovo di Rossano, scrittore e predicatore, cit\u00f2 l'icona di Vena. Successivamente ai normanni le informazioni attendibili sul monastero si perdono sino al 1500 quando viene citata un'\u00abAbbazia di Vena\u00bb. Le ipotesi pi\u00f9 accreditate propendono per l'abbandono del monastero a causa di eventi naturali legati al vicino vulcano, probabilmente il terremoto e la successiva eruzione del 1169, come avvenne nel caso dell'Abbazia di Santa Maria di Maniace di Bronte. Una causa comune anche ad altri monasteri alle pendici dell'Etna che, pur se in momenti diversi, dovettero essere abbandonati come quello di Sant'Andrea a Milo, di San Giacomo a Zafferana Etnea e quello di San Nicola a Nicolosi. Inoltre sull'abbandono \u00e8 possibile che abbia anche influito il progressivo ridimensionamento dei cenobi basiliani avvenuto dopo la ricca epoca normanna.\nSe una \u00abAbbazia di Vena\u00bb viene citata nel XVI secolo, non \u00e8 noto quando avvenne la trasformare da monastero in abbazia. Fonti di archivio testimoniano per\u00f2 che l'abbazia possedeva alla fine del XVIII secolo \"\"un notevole appezzamento di terreno, che si estendeva da sopra Presa fino a Montarsi e che, una volta quotizzato, fu dato in\" enfiteusi perpetua \"a varie persone, negli anni 1797-1798\". Nel 1867 il Regno d'Italia, con l'eversione dell'asse ecclesiastico, espropri\u00f2 le porzioni rimanenti del terreno e soppresse l'abbazia.\nSecondo alcuni dei ruderi del monastero (poi abbazia) sarebbero rimasti sino ai primi del XX secolo. L'impronta dell'attuale Santuario \u00e8 decisamente novecentesca, essendo stato ultimato nel 1930 e di antico conserva solo l'icona della Madonna. A fianco del tempio si trova la vena d'acqua tradizionalmente attribuita all'evento divino.\nL'icona.\nL'immagine che ritrae la Madonna e Ges\u00f9 bambino nell'icona \u00e8 di dimensioni cm.170 X 67. La tavola di cedro del Libano \u00e8 spessa 3\u00a0cm. Si trova un'iscrizione latina, probabilmente postuma, che recita: \"Sancta Maria, Vena omnium gratiarum, ora pro nobis\"\" (\"Santa Maria, Vena di tutte le grazie, prega per noi\").\nSulla datazione dell'icona ci sono due correnti di pensiero, una prevalente si rif\u00e0 alla tradizione popolare (VI secolo) dell'icona bizantina mentre altri autorevoli studiosi ipotizzano che possa anche trattarsi di un'icona del XIII secolo di fattura locale."}
{"id": "1163057", "revid": "229617", "url": "https://it.wikipedia.org/wiki?curid=1163057", "title": "Santuario di Vena", "text": ""}
{"id": "1163065", "revid": "159315", "url": "https://it.wikipedia.org/wiki?curid=1163065", "title": "Chop Suey", "text": ""}
{"id": "1163068", "revid": "1363832", "url": "https://it.wikipedia.org/wiki?curid=1163068", "title": "Mark Pavelich", "text": "Carriera.\nSi mise in luce a livello di giovanili, con la University of Minnesota-Duluth, tra il 1976 e il 1979, tanto da essere nominato per pi\u00f9 volte nell'All-Stars Team.\nNel 1979 lasci\u00f2 la scuola per entrare a far parte del team nazionale che si stava preparando per le Olimpiadi 1980. Gioc\u00f2 53 incontri, mise a segno 45 punti e si guadagn\u00f2 la convocazione per Lake Placid. La spedizione olimpica risult\u00f2 inaspettatamente vittoriosa, e Pavelich si distinse per esser stato l'autore dell'assist che permise a Mike Eruzione di segnare il quarto e decisivo gol nella gara contro l'URSS che - di fatto - assegn\u00f2 l'oro, e che \u00e8 passata alla storia come \"Miracolo sul ghiaccio\".\nLa stagione dopo le olimpiadi fu ingaggiato dall'HC Lugano (60 presenze con 24 gol e 49 assist - che gli valsero la convocazione per i mondiali 1981), ma ritorn\u00f2 in Nord America dopo una sola stagione.\nFirm\u00f2 con i New York Rangers, con cui rimase dal 1981 al 1986 per complessive 341 presenze (con 133 gol e 185 assist). Decise di ritirarsi dopo l'ultima stagione in cui aveva avuto problemi con il nuovo allenatore Ted Sator, ma il suo ex allenatore nella nazionale delle Olimpiadi - Herb Brooks - gli chiese di seguirlo ai Minnesota North Stars\nFu dunque scambiato con gli Stars (in cambio della seconda scelta del draft 1988), in cui per\u00f2 non trov\u00f2 molto spazio (12 soli incontri nella stagione 1986-87).\nTorn\u00f2 dunque in Europa. Dopo una breve esperienza in Gran Bretagna, si accas\u00f2 in Italia, all'Hockey Club Bolzano. Nelle due stagioni in biancorosso vinse lo scudetto nella prima (1987-88), e giunse terzo nella seconda (1988-89).\nSi ritir\u00f2 al termine di quest'ultima stagione, salvo ritornare sul ghiaccio nel 1991 per due ultimi incontri con i San Jose Sharks."}
{"id": "1163069", "revid": "16758", "url": "https://it.wikipedia.org/wiki?curid=1163069", "title": "Mark Thomas Pavelich", "text": ""}
{"id": "1163070", "revid": "599013", "url": "https://it.wikipedia.org/wiki?curid=1163070", "title": "Juan Diaz de Sol\u00ecs", "text": ""}
{"id": "1163071", "revid": "108784710", "url": "https://it.wikipedia.org/wiki?curid=1163071", "title": "Monte Korab", "text": "Il monte Korab (in albanese: \"Korabi\") \u00e8 la maggior elevazione dell'Albania e della Macedonia del Nord. Il gruppo montuoso di cui fa parte costituisce una parte della frontiera tra la Macedonia del Nord nord-occidentale e l'Albania orientale. Il monte Korab \u00e8 legato al complesso dei Monti \u0160ar, che si eleva poco pi\u00f9 ad ovest ai confini con il Kosovo.\nIl nome deriva da un eroe nazionale, Korab Marevci che ha lottato per il suo paese in molteplici occasioni in tutto il mondo.\nDescrizione.\nIl gruppo montuoso del monte Korab si sviluppa per 40\u00a0km in direzione nord-sud tra il basso corso del fiume Drin bianco.\nIl monte Korab rappresenta la vetta maggiore di un complesso formato da diverse cime superiori ai 2500 m s.l.m. Le pi\u00f9 importanti sono: \nQueste vette sono a volte frazionate da movimenti tettonici radiali, che creano dei blocchi di pietra che finiscono nella valle del fiume Radika sul lato macedone. Questi blocchi si sono mossi su versanti per percorsi che superano i 500\u00a0m. Particolarmente importante dal punto di vista alpinistico l'area alpina di Kaba\u0161, con diverse pareti verticali e picchi di difficile approccio. Nella sua parte pi\u00f9 alta, sopra i 2.000\u00a0m s.l.m., il clima \u00e8 alpino e include alcuna flora tipicamente alpina.\nIl confine di stato fra le due nazioni interessa proprio la vetta maggiore, il Gran Korab.\nDurante il piccolo conflitto nella Macedonia del Nord nordoccidentale (2001), scoppiato poco dopo la guerra del Kosovo tra le forze di sicurezza nazionali e alcune organizzazioni militari illegali albanesi, si apr\u00ec sul monte Korab un fronte di combattimenti ed \u00e8 tuttora presente una zona minata in un'area della montagna. \nRaggiungere la sommit\u00e0 della montagna dal versante macedone \u00e8 possibile ma \u00e8 necessario richiedere un permesso al Ministero degli Interni. In considerazione delle tensioni etniche presenti in passato fra le due nazionalit\u00e0, \u00e8 tuttavia dal punto di vista burocratico molto difficile poter salire in vetta dal versante di una nazione e ridiscendere da quello opposto."}
{"id": "1163074", "revid": "174852", "url": "https://it.wikipedia.org/wiki?curid=1163074", "title": "Vicente Pinz\u00f3n", "text": ""}
{"id": "1163075", "revid": "767487", "url": "https://it.wikipedia.org/wiki?curid=1163075", "title": "Avanti c'\u00e8 posto...", "text": "Avanti, c'\u00e8 posto... \u00e8 un film diretto da Mario Bonnard nel 1942 con protagonista Aldo Fabrizi.\nIl film, assieme a \"Campo de' fiori\", diretto dallo stesso Bonnard, contribu\u00ec a rendere popolare Aldo Fabrizi anche al di fuori dei limiti regionali in cui si era affermato come attore di teatro.\nTrama.\nLa povera cameriera Rosella viene derubata durante un tragitto in filobus dei soldi della pigione appena ricevuti dai padroni di casa, i quali non ritenendola pi\u00f9 affidabile la mandano via. La ragazza viene aiutata dal bigliettaio romano Cesare, che dopo averla accompagnata al commissariato per denunciare il furto cerca di trovarle un altro posto come donna di servizio. Ben presto l'uomo se ne innamora e Rosella lo ricambia con l'affetto di una figlia; ma quando lei conosce Bruno, conducente di filobus e amico del bigliettaio, Cesare si rende conto di non essere destinato all'amore di Rosella e non gli rimane che combinare un ultimo incontro tra i due giovani prima che Bruno venga richiamato al fronte.\nProduzione.\nIl film \u00e8 stato realizzato negli stabilimenti Cinecitt\u00e0 di Roma su pellicola Ferrania Pancro C.6, registrazione sonora RCA Photophone, sviluppo e stampa S.A.C.I.\nCo-sceneggiatore, insieme allo stesso Fabrizi, Zavattini e Tellini, quel \"Federico\" che appare nei titoli di testa, cio\u00e8 Federico Fellini, che a quell'epoca curava i dialoghi di Fabrizi negli avanspettacoli. La sua amicizia con Fabrizi fu essenziale per convincere l'attore romano ad accettare il ruolo di Don Pappagallo in \"Roma Citt\u00e0 Aperta\", 1945, con la regia di R. Rossellini.\nDistribuzione.\nIl film ebbe la prima proiezione pubblica il 30 agosto 1942.\nLa realizzazione dei manifesti del film, in Italia, fu affidata al pittore cartellonista Luigi Martinati."}
{"id": "1163077", "revid": "12245", "url": "https://it.wikipedia.org/wiki?curid=1163077", "title": "Korab", "text": ""}
{"id": "1163083", "revid": "2080935", "url": "https://it.wikipedia.org/wiki?curid=1163083", "title": "P\u00ebtr Jakovlevi\u010d \u010caadaev", "text": "Biografia.\nRimasto orfano prematuramente, pot\u00e9 ugualmente condurre buoni studi fino a iscriversi all'Universit\u00e0 di Mosca, che lasci\u00f2 per arruolarsi nella guerra contro Napoleone. Alla conclusione delle campagne militari rimase in Francia, intendendo in un primo momento continuare la carriera militare, ma abbandon\u00f2 l'esercito nel 1821 e torn\u00f2 a Mosca, proseguendo gli studi. Nel 1823 intraprese un lungo viaggio all'estero, durante il quale conobbe anche Schelling, facendo ritorno a Mosca nel 1826.\nGi\u00e0 molto noto negli ambienti intellettuali della capitale, pubblic\u00f2 in francese, a partire dal 1836, le sue \"Lettere filosofiche\" nella rivista moscovita \"Teleskop\" (Telescopio), nelle quali manifest\u00f2 un profondo pessimismo al riguardo dei destini della Russia. Dopo aver letto il testo, lo zar Nicola I fece dettare una risoluzione sul rapporto del ministro dell'Istruzione Uvarov, avanzando l'ipotesi che l'autore fosse un alienato mentale e la necessit\u00e0 di appurarlo, e disponendo la chiusura immediata della rivista. Poi, tramite il conte Benckendorff, ordin\u00f2 al governatore moscovita che il filosofo fosse visitato tutte le mattine da un medico, e che non uscisse all'aria aperta, visto il clima freddo di stagione. In sostanza, \u010cadaeev venne eliminato dalla scena in quanto dichiarato malato di mente. Egli affid\u00f2 invano alla sua \"Apologia di un pazzo\" la propria difesa nel 1837. Mor\u00ec in solitudine nel 1856.\nMassone, fu membro col grado di Maestro della loggia \"Gli Amici riuniti\" tra il 1816 e il 1819, nel 1818-1919 fu pure membro della loggia \"Gli Amici del Nord\", della quale fu secondo e primo Sorvegliante, e delegato presso la Gran Loggia \"Astraea\". Al momento del suo arresto nel 1826 fu trovato in possesso di un brevetto di Cavaliere dell'ottavo grado.\nIl pensiero.\n\u010caadaev concepisce la storia come una diretta manifestazione della ragione divina, nella quale le azioni dei singoli uomini confluiscono nell'unit\u00e0 dello sviluppo dello spirito. Questo \u00abprocesso di costante educazione dell'umanit\u00e0\u00bb ha come meta l'instaurazione del regno di Dio sulla terra. Sviluppando concezioni dei pensatori della reazione cattolica come Bonald e Joseph de Maistre, secondo \u010caadaev il Cristianesimo \u00e8 una forza progressiva ed \u00e8 necessario che il mondo sia unificato sotto il suo segno, superando la frattura prodotta dalla Riforma protestante.\nEgli ritiene che la Russia storicamente non faccia propriamente parte n\u00e9 dell'Occidente n\u00e9 dell'Oriente e tale posizione, se per un verso ha danneggiato culturalmente il paese, per un altro lo ha posto come arbitro del processo spirituale del mondo, nel quale in futuro potr\u00e0 immettere nuove forze in grado di portare l'umanit\u00e0 verso un pi\u00f9 decisivo progresso.\nNelle \"Lettere filosofiche\" attacca duramente la societ\u00e0 russa: \u00absolitari nel mondo, al mondo non abbiamo apportato nulla, non abbiamo insegnato nulla; non abbiamo versato una sola idea nella massa delle idee umane [...] Abbiamo qualcosa, nel nostro sangue, che respinge ogni vero progresso. Infine siamo vissuti e viviamo solo per servire da chiss\u00e0 quale grande lezione per i posteri lontani che la intenderanno; oggi, checch\u00e9 se ne dica, siamo una lacuna nell'ordine intellettuale\u00bb."}
{"id": "1163084", "revid": "72396", "url": "https://it.wikipedia.org/wiki?curid=1163084", "title": "Edwin Van Der Sar", "text": ""}
{"id": "1163087", "revid": "830939", "url": "https://it.wikipedia.org/wiki?curid=1163087", "title": "Niccol\u00f2 da Uzzano", "text": "Biografia.\nLa famiglia di Niccol\u00f2 prendeva il nome dal castello di Uzzano che possedeva vicino a Greve in Chianti e si spos\u00f2 con Nanna Altoviti. Fu un politico molto influente, rivestendo numerosi incarichi: deputato dell'Arte di Calimala, fu gonfaloniere di giustizia, giudice, commissario dell'esercito fiorentino e console del mare. Fu tra gli esecutori testamentari, nel 1410, delle disposizioni del deposto papa Giovanni XXIII e si occup\u00f2, con altri, dell'erezione del suo monumento funebre nel Battistero. Intrattenne rapporti con l'Ungheria e, nel 1426, \u00e8 ricordata una sua fervida arringa dal pulpito di Santo Stefano al Ponte in difesa di Firenze\nIn consorteria con gli Albizi, gli Strozzi e i Quaratesi, Niccol\u00f2 visse la stagione dell'ascesa al potere dei Medici, fu oppositore di Cosimo il Vecchio. Rinaldo degli Albizi fu suo alleato e assieme a lui promosse l'istituzione del catasto nel 1427. \nFu inoltre tra i principali umanisti fiorentini del primo Quattrocento, amico di Palla Strozzi col quale si dedic\u00f2 alla ricerca di manoscritti antichi. \nIl palazzo Capponi delle Rovinate di Firenze fu costruito per suo conto nella prima met\u00e0 del XV secolo da Lorenzo di Bicci, il quale esegu\u00ec, sempre su richiesta di Niccol\u00f2, anche degli affreschi e una tavola per la chiesa di Santa Lucia dei Magnoli, opere documentate ma perdute. Nel Museo Nazionale del Bargello a Firenze si trova un busto in terracotta policroma attribuito a Donatello (1432 circa). Altri ritratti si trovavano nei perduti affreschi di Santa Lucia dei Magnoli e nella \"Sagra\" di Masaccio. Forse, a partire dai bozzetti di quest'ultima opera, Masaccio aveva creato anche un ritratto di Niccol\u00f2, che risultava in casa Corsi, assieme a quelli analoghi di Giovanni di Bicci de' Medici e di Bartolomeo Valori. \nPrima di morire, nel 1429 destin\u00f2 una cospicua somma alla fondazione della \"Sapienza\", ovvero un collegio per l'universit\u00e0, e si industri\u00f2 affinch\u00e9 fosse patronata dall'Arte dei Mercatanti, e potesse accogliere accogliere cinquanta giovani, per met\u00e0 stranieri e met\u00e0 fiorentini. Predispose un edificio, pure progettato da Lorenzo di Bicci, che oggi, dopo varie trasformazioni, \u00e8 sede del Rettorato dell'Universit\u00e0 di Firenze in piazza San Marco. Tuttavia l'opera non vide presto la luce, poich\u00e9 molti dei denari lasciati da Niccol\u00f2 furono dirottati dalla Repubblica per finanziare guerre e altri bisogni."}
{"id": "1163096", "revid": "1543377", "url": "https://it.wikipedia.org/wiki?curid=1163096", "title": "VIA EPIA", "text": "VIA EPIA (\"VIA Embedded Platform Innovative Architecture\") \u00e8 una serie di motherboard mini-ITX, nano-ITX ed Mobile-ITX con microprocessori VIA. Caratterizzati dal piccolo formato e i bassi consumi energetici, sono indirizzati al mercato dei computer embedded.\nLe schede madri VIA EPIA sono disponibili in diversi formati: \nOriginariamente utilizzate al mercato delle applicazioni aziendali, hanno trovato utilizzo in diversi altri ambiti come il settore automobilistico, Firewall, Multimedia center e piccoli file server."}
{"id": "1163123", "revid": "287204", "url": "https://it.wikipedia.org/wiki?curid=1163123", "title": "Monti Sar", "text": ""}
{"id": "1163131", "revid": "486946", "url": "https://it.wikipedia.org/wiki?curid=1163131", "title": "Chow yun fat", "text": ""}
{"id": "1163134", "revid": "438678", "url": "https://it.wikipedia.org/wiki?curid=1163134", "title": "Radicena", "text": ""}
{"id": "1163144", "revid": "767487", "url": "https://it.wikipedia.org/wiki?curid=1163144", "title": "Nello Ciaccheri", "text": "Professionista tra il 1923 ed il 1929, da dilettante partecip\u00f2 alle Giochi della VIII Olimpiade di Parigi; colse le pi\u00f9 prestigiose vittorie al Giro della Provincia di Reggio Calabria (5 tappe e 2 classifiche finale) e al Giro di Toscana"}
{"id": "1163149", "revid": "174852", "url": "https://it.wikipedia.org/wiki?curid=1163149", "title": "Predatori", "text": ""}
{"id": "1163161", "revid": "729019", "url": "https://it.wikipedia.org/wiki?curid=1163161", "title": "Alfred von Tirpitz", "text": "Nacque a K\u00fcstrin, nel Brandeburgo, figlio di un funzionario statale, crebbe a Francoforte sull'Oder. Entr\u00f2 nella Marina prussiana nel 1865, frequentando l'Accademia navale di Kiel e diplomandosi nel 1869. Alla costituzione della flotta tedesca nel 1871 egli era assegnato a una squadriglia di torpediniere. Nel 1877 divenne il comandante dell\"Arma delle torpediniere\", che egli riorganizz\u00f2 nell\"Ispettorato torpediniere\". Nel 1911 fu insignito della grancroce dell'Ordine Reale di Santo Stefano d'Ungheria.\nLa carriera.\nCol grado di Capitano, Tirpitz divenne capo di stato maggiore della Marina nel 1892 e fu promosso contrammiraglio nel 1895. Tra il 1896 e il 1897 comand\u00f2 la Squadra navale tedesca per l'Asia orientale e supervision\u00f2 l'acquisizione di Kiautschou come base navale tedesca. Nello stesso anno divenne segretario di stato del Reichsmarineamt - il Ministero della Marina imperiale. Energico sostenitore del potenziamento della flotta, attir\u00f2 l'attenzione e il sostegno del Kaiser. Nel 1900 entr\u00f2 nella nobilt\u00e0 e il cognome nobilitato in von Tirpitz. Progett\u00f2 di ottenere lo status di potenza mondiale per la Germania attraverso la forza navale, mentre al contempo le disposizioni interne erano comunemente definite come piano Tirpitz. Politicamente, il piano Tirpitz fu segnato dalle leggi navali degli anni 1889, 1900, 1908 e 1912. Nel 1914, esse avevano dato alla Germania la seconda forza navale al mondo per dimensioni (ma ancora inferiore del 40% alla Royal Navy). Essa includeva sette moderne corazzate, cinque incrociatori da battaglia, venticinque incrociatori e venti corazzate di vecchia concezione, oltre a pi\u00f9 di quaranta sommergibili. Pur includendo alcuni obiettivi di difficile realizzazione, il programma di espansione fu sufficicente a mettere in allarme la Gran Bretagna, iniziando una costosa corsa al riarmo navale e spingendo l'Inghilterra a pi\u00f9 stretti legami con la Francia.\nLa teoria del rischio.\nTirpitz svilupp\u00f2 una \"teoria del rischio\" (un'analisi che oggigiorno pu\u00f2 essere considerata parte della teoria dei giochi) secondo la quale, se la flotta tedesca avesse raggiunto un certo livello di forza nel confronto con quella britannica, gli inglesi avrebbero cercato di evitare il confronto con l'Impero tedesco, secondo il concetto di mantenimento in fleet in being. Se le due flotte si fossero scontrate, la marina tedesca avrebbe inflitto abbastanza danno a quella britannica da farle correre il rischio di perdere il proprio primato navale. Poich\u00e9 gli inglesi contavano sulla loro flotta per mantenere il controllo sull'Impero britannico, Tirpitz immagin\u00f2 che essi avrebbero preferito mantenere la loro supremazia navale per salvaguardare il loro impero, lasciando la Germania divenire una potenza mondiale, piuttosto che pagare il prezzo di perdere l'impero, pur di impedire il potenziamento tedesco. Questa teoria fu la scintilla della corsa agli armamenti tra Germania e Gran Bretagna nel primo decennio del XX secolo.\nAd ogni modo, questa teoria si bas\u00f2 sull'assunto che la Gran Bretagna avrebbe inviato la propria flotta nel Mare del Nord per bloccare i porti tedeschi (e l'embargo alla Germania fu l'unico modo in cui la Royal Navy pot\u00e9 seriamente danneggiare la Germania), dove la Kaiserliche Marine avrebbe potuto costringerla allo scontro. Ma per la posizione geografica della Germania, la Gran Bretagna poteva imporre il blocco alla Germania bloccando l'ingresso al Mare del Nord nella Manica e nell'area tra Bergen e le isole Shetland. Di fronte a questa possibilit\u00e0 un ammiraglio tedesco comment\u00f2 che \u00abse i britannici faranno ci\u00f2, il ruolo della nostra marina sar\u00e0 un ruolo triste\u00bb, correttamente predicendo il ruolo che la flotta di superficie avrebbe avuto durante la prima guerra mondiale.\nA capo della \"Reichsmarine\".\nTirpitz divenne Grand'Ammiraglio nel 1911. Nonostante il programma di nuove costruzioni sent\u00ec che la guerra era giunta troppo presto per un confronto vittorioso con la Royal Navy, giacch\u00e9 la legge navale del 1900 aveva previsto un arco temporale di diciassette anni per il pieno sviluppo. Incapace di influenzare le operazioni navali dalla sua posizione puramente amministrativa, Tirpitz divenne il portavoce della Guerra sottomarina indiscriminata per mezzo degli U-Boote, che egli immaginava avrebbe potuto spezzare la morsa britannica sulle linee di comunicazione marittima della Germania. Curiosamente, la sua politica di costruzioni navali non conferm\u00f2 mai la sua posizione politica a proposito dei sommergibili e nel 1917 vi fu una grave penuria di nuovi mezzi. Quando le restrizioni sulla guerra sottomarina non furono abbandonate egli cadde in disgrazia presso l'imperatore e fu costretto a rassegnare le dimissioni il 15 marzo 1916. Fu sostituito come Segretario di Stato della Marina Imperiale da Eduard von Capelle.\nCarriera politica.\nNel 1917 Tirpitz divenne capo dell'effimero Partito Tedesco della Patria (\"Deutsche Vaterlandspartei\"), che cerc\u00f2 di promuovere il supporto popolare nello sforzo di vincere la guerra. Dopo la sconfitta della Germania sostenne la destra con il Partito Popolare Nazionale Tedesco (\"Deutschnationale Volkspartei\") e sedette nel Reichstag dal 1924 al 1928.\nSi spense nel 1930 e dopo la morte, nel 1939 in suo onore fu dato il nome alla corazzata \"Tirpitz\".\nMassone, fu membro della Loggia \"Zum Aufrichtigen Herzen\" di Francoforte sull'Oder."}
{"id": "1163169", "revid": "767487", "url": "https://it.wikipedia.org/wiki?curid=1163169", "title": "Circondario di Ostalb", "text": "Il circondario di Ostalb (Ostalbkreis in tedesco) \u00e8 uno dei circondari dello stato tedesco del Baden-W\u00fcrttemberg.\nFa parte del distretto governativo di Stoccarda."}
{"id": "1163175", "revid": "110157", "url": "https://it.wikipedia.org/wiki?curid=1163175", "title": "Circondario di Sigmaringen", "text": "Il circondario di Sigmaringen \u00e8 uno dei circondari dello stato tedesco del Baden-W\u00fcrttemberg.\nFa parte del distretto governativo di Tubinga."}
{"id": "1163180", "revid": "125721882", "url": "https://it.wikipedia.org/wiki?curid=1163180", "title": "Nela Lucic", "text": "Biografia.\nNela Luci\u0107 \u00e8 nata in Bosnia-Erzegovina nella famiglia croata Lu\u010di\u0107 ma all'et\u00e0 di 15 anni la sua famiglia si trasferisce in Italia dove lei si laurea in Lingue e Letterature straniere all'Universit\u00e0 La Sapienza, Roma. La sua passione per la recitazione l'ha portata a studiare al \"Conservatorio Teatrale\" (ex \"La Scaletta\") sotto la direzione di Gian Battista Diotajuti.\nDopo l'esordio in teatro, il suo primo passo verso il grande schermo fu nel 2005 con il film \"Monamour\" di Tinto Brass. Poi \u00e8 arrivata una serie di piccole parti in film come: \"Animanera\" di Raffaele Verzillo, \"Nelle tue mani\" di Peter Del Monte, nonch\u00e9 \"Il pap\u00e0 di Giovanna\" e \"Gli amici del bar Margherita\" di Pupi Avati. Ha inoltre recitato in alcune serie TV quali \"Il bene e il male\" (6 candidature al Monte Carlo Television Festival 2009) e \"Butta la Luna 2\".nel 2013 recita accanto all'attore Mirko Mascioli in un mediometraggio\nNela Luci\u0107 ha lavorato anche con giovani registi come il pluripremiato Francesco Felli, che l'ha diretta in \"Fuorigioco\". Sotto la direzione di Salvatore Allocca, altro vincitore di premi, ha recitato nel film documento \"Incantatore di serpenti\". "}
{"id": "1163184", "revid": "702184", "url": "https://it.wikipedia.org/wiki?curid=1163184", "title": "Georgij Ivanovi\u010d \u010celpanov", "text": "Biografia.\nDopo aver studiato storia e filologia nell'Universit\u00e0 di Novorossijsk a Odessa, Ucraina dal 1892 insegn\u00f2 filosofia nell'Universit\u00e0 di Kiev e, dal 1907, in quella di Mosca. Qui fond\u00f2 nel 1914 l'Istituto di psicologia, il primo in tutta la Russia e, nel 1917, della rivista \"Panorama psicologico\" e scrisse diversi manuali di psicologia, di logica e di filosofia. Oppositore del regime sovietico, fu sollevato dall'insegnamento."}
{"id": "1163187", "revid": "287204", "url": "https://it.wikipedia.org/wiki?curid=1163187", "title": "Ettore Bignone", "text": "Biografia.\nNato da Carlo e da Anita Matteucci, Ettore Bignone si laure\u00f2 a Torino in Lettere classiche, con una dissertazione su Lucrezio, nel 1901 e in Filosofia nel 1902.\nIniziato il suo tirocinio di insegnante, da un ginnasio di Sicilia al liceo Manzoni di Milano, consegu\u00ec la libera docenza nell'Universit\u00e0 di Pavia dinanzi a Giuseppe Fraccaroli e a Carlo Pascal.\nIl 14 dicembre 1910 fu iniziato in Massoneria nella Loggia \"Colonia Augusta\" di Verona.\nIl 1\u00ba gennaio 1922 venne nominato titolare di Letteratura greca nell'Universit\u00e0 di Palermo. Quando giunse alla cattedra universitaria la sua autorit\u00e0 di studioso si era gi\u00e0 affermata con i suoi scritti: nel 1916 un'opera su Empedocle, maturo frutto di una preparazione di anni, premiato dall'Accademia delle Scienze di Torino, seguita nel 1920 da un importantissimo studio analitico su Epicuro che testimoniava la sua salda preparazione filologica e che lo rese noto negli ambienti filosofici.\nL'anno dopo furono pubblicati: \"Eros, il libro d'amore della poesia greca\" e l\"Epigramma greco\" e nel 1924 gli \"Idilli\" di Teocrito, a cui si aggiunse dieci anni dopo un prezioso studio critico.\nPreceduto dalla fama di uomo esperto, nel 1925 fu chiamato a Firenze in qualit\u00e0 di professore di Filologia classica e poi di Letteratura greca e latina; e come tale continu\u00f2 il suo insegnamento fino al suo collocamento fuori ruolo, che avvenne nel 1950.\nAssunta la direzione della rivista Atene e Roma nel 1933, il Bignone ebbe anche modo di ritornare in Sicilia allorch\u00e9 allest\u00ec con molto successo la rappresentazione delle tragedie sofoclee \"Le Trachinie\" (1933), l\"Edipo a Colono\" (1936), l\"Aiace\" (1939), da lui tradotte in versi.\nPrima di un periodo di \"ufficialit\u00e0\" (ebbe nel 1938 il Premio Mussolini, fu nominato \"Accademico d'Italia\" nel 1939) diede alle stampe nel 1936 la sua opera maggiore \"L'Aristotele perduto e la formazione filosofica di Epicuro\", che rimane tra le pi\u00f9 significative acquisizioni della filologia del secolo XX.\nNel 1937 pubblic\u00f2 gli studi su Sofocle, Euripide e Orazio raccolti nel volume \"Poeti apollinei\" e nel 1938 gli \"Studi sul pensiero antico\" contenenti, ampliati, alcuni saggi precedentemente pubblicati su Antifonte.\nDel 1940 \u00e8 \"Il libro della letteratura greca\" e degli anni successivi un \"Libro della letteratura latina\" per le scuole.\nDa allora si dedic\u00f2 quasi completamente, oltre che alla ristampa di sue opere ormai esaurite, ad una grande \"Storia della letteratura latina\" iniziata nel 1942 e giunta nel 1950 al terzo volume.\nColpito negli ultimi mesi nell'affetto pi\u00f9 caro quando la sua compagna d'universit\u00e0 e di tutta la sua vita, Angioletta Coscia, mor\u00ec, continu\u00f2 infaticabile a lavorare sui suoi studi di letteratura latina.\nStava preparando il materiale per il quarto volume, sorretto e aiutato dalla sorella Adelina, quando sopraggiungeva la morte a liberarlo da atroci dolori."}
{"id": "1163190", "revid": "547034", "url": "https://it.wikipedia.org/wiki?curid=1163190", "title": "Waterpolo Messina", "text": "La Waterpolo Messina \u00e8 una squadra di pallanuoto femminile di Messina.\nDalla stagione 2018-19 milita in Serie A2.\nNella stagione 2015-16 partecipa alla final six raggiungendo la finale contro la Plebiscito Padova con il punteggio di 6-4.\nStoria.\nDalla nascita alla serie A1.\nNella stagione 2006/07, acquistato il titolo sportivo della Polisportiva Ragusa la squadra partecipa per la prima volta alla serie A2 girone sud. Dopo la sconfitta alla terza giornata, con le messinesi che arrivavano da 2 vittorie, la Waterpolo vince tutte le partite da l\u00ec fino alla fine del torneo, escluso il pareggio con la Polisportiva Messina. A fine campionato le messinesi arrivano prime con 15 vittorie un pareggio e una sconfitta, che equivalgono a 46 punti. Negli incontri casalinghi ottiene 8 vittorie su 9 incontri. La squadra accede ai play-off, dove elimina, prima, la formazione laziale di Velletri, e poi nella finale la Bogliasco. Serie che si conclude dopo 3 gare, con la vittoria della Waterpolo Messina per 10-8 nel terzo incontro giocato in casa.\nNel primo anno nella massima serie viene acquistata l'ungherese Andrea Toth, capocannoniere della squadra a fine campionato ponendosi al 13\u00ba posto fra le marcatrici dell'intero campionato con 54 gol, 12 dei quali realizzati su rigore. La squadra termina la stagione al 9\u00ba posto e quindi disputa i play-out. Nella semifinale dei play-out le biancorosse messinesi battono le bolognesi della Rari Nantes Bologna, l'altra neopromossa insieme alle siciliane. La serie si decide in gara 3 con il punteggio di 13 a 11 dopo che le peloritane avevano vinto gara 1 al Cappuccini per 13 a 10 e perso gara 2 al Centro Sportivo dello Sterlino di Bologna per 9 a 8.\nDalla retrocessione in A2 fino ad oggi.\nDopo la salvezza ottenuta nelle semifinali dei play-out, viene acquistata Giusi Malato, campionessa d'Europa nelle file dell'Orizzonte Catania e unica in Italia a vincere l'ambito premio \"Calottina d'oro\". Nonostante gli acquisti la stagione, per le peloritane, si rivel\u00f2 disastrosa. Dopo 1 vittoria ed 1 pareggio nelle prime tre giornate, arrivarono 10 sconfitte consecutive Grazie a qualche vittoria ottenuta nel girone di ritorno le biancorosse riuscirono ad ottenere il penultimo posto, disputando i play-out contro il Rapallo. Dopo la vittoria Liguria, arrivarono due sconfitte che decretarono la retrocessione in A2 al secondo anno di permanenza in Serie A1. In questo torneo le peloritane stabilirono il loro record di vittorie e di punti conquistati alla Cappuccini, ossia 4 vittorie e 13 punti.\nCon la partenza delle stelle Giusi Malato e Andrea Toth, il presidente conferm\u00f2 altre ragazze dando la squadra nelle mani dell'allenatore Mauro Birri. Il campionato regolamentare venne vinto con il campionato con 17 vittorie e una sconfitta, concludendo con il punteggio di 51 punti, potendo cos\u00ec disputare la finale play-off contro Firenze pallanuoto. La prima gara, disputatasi a Messina giorno 6 giugno 2010, ha visto prevalere la formazione Messinese con il punteggio di 9-6. La Gara 2 \u00e8 stata invece vinta per 10 a 6 da Firenze, con gara disputatasi nella piscina di Firenze. La bella ha proclamato giorno 13 giugno 2010 la formazione Messinese promossa in A1 con il risultato di 9 a 6. Dopo un anno di A2 la Waterpolo Messina ritorna nella massima serie nazionale. La dirigenza peloritana cambia allenatore, portando in squadra Andrea Sellaroli. Il primo acquisto invece \u00e8 l'ungherese Barbara Bujka.\nIl resto della squadra \u00e8 composto da D'Agata, le Giannetti, la Virz\u00ec, la Iuppa, Ferotti, la Paratore, la Gitto, la Pitino, la Zangla e la Rella (che verr\u00e0 ceduta in prestito alla Pallanuoto Messina durante la pausa natalizia).\nLa 3\u00aa stagione in massima serie si conclude con l'8\u00ba posto, l'ultimo valido per accedere ai play-off scudetto. La squadra pareggia alla 6\u00aa giornata contro il Plebiscito Padova (quarta classificata nel torneo) e violando la piscina palermitana nel derby d'andata contro l'Athlon Palermo.\nAlla fine la salvezza \u00e8 ottenuta chiudendo al 9\u00ba posto, a 5 punti di distacco dalla zona play-off occupata dal Bologna. La squadra eguaglia il record di vittorie in trasferta in massima serie ottenuto gi\u00e0 nella stagione 2007/08, ossia di tre vittorie e di 15 punti complessivi. \nNella stagione 2014-2015 il presidente Genovese inscerisce Arianna Garibotti, il difensore Federica Radicchi e il centroboa catanese di nascita Rosaria Aiello, mentre nel ruolo di terminale centrale offensivo quest'ultima viene affiancata dall'olandese Vivien Sevenich. Al termine della stagione, arrivano una finale di Coppa Italia disputata e persa contro la Plebiscito Padova, e un terzo posto in campionato che vale l'accesso alle competizioni europee. \nNella stagione 2015-2016 il contemporaneo ridimensionamento degli obiettivi stagionali della Rari Nantes Imperia e l'arrivo dalla stessa del portiere del setterosa Giulia Gorlero, pongono la Waterpolo nel ruolo di principale antagonista del Plebiscito Padova per il titolo. Al termine della regular season la Waterpolo \u00e8 seconda, ma la Final Six per l'assegnazione del tricolore si disputa nella vasca aperta dell'impianto natatorio della \"Cappuccini\". La Waterpolo non riesce ad avere ragione del Plebiscito Padova, cedendo in finale 4-6.\nIl complesso sportivo Cappuccini.\nIl complesso sportivo Cappuccini, sito in via Torrente Trapani a Messina, comprende una pista d'atletica e tre piscine: la piscina Olimpionica scoperta, la piscina coperta e la vasca dei tuffi.\nLa piscina Olimpionica scoperta \u00e8 la pi\u00f9 grande delle tre, lunga 50 metri, e qui disputa i suoi incontri la Waterpolo Fontalba Messina. Oltre alle bianco-rosse, disputano le proprie gare al Cappuccini anche la Polisportiva Messina e altre squadre minori sia femminili che maschili. Fra giugno e luglio 2010 il Cappuccini ospita per la prima volta della sua storia incontri internazionali.\nRecord.\nAggiornato al 7 giugno 2010"}
{"id": "1163191", "revid": "152416", "url": "https://it.wikipedia.org/wiki?curid=1163191", "title": "Saccarello", "text": ""}
