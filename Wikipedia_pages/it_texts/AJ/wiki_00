{"id": "1062836", "revid": "124866930", "url": "https://it.wikipedia.org/wiki?curid=1062836", "title": "Rock Steady (No Doubt)", "text": "Rock Steady \u00e8 il quinto album discografico della band californiana No Doubt, uscito nel 2001.\nDescrizione.\nL'album \u00e8 stato pubblicato l'11 dicembre 2001 dalla Interscope Records. I No Doubt iniziarono a lavorare a questo disco effettuando alcune registrazioni a Los Angeles e San Francisco con Philip Steir, per poi viaggiare tra Londra (dove viveva il fidanzato di Gwen, Gavin Rossdale) e la Giamaica, dove incontrano diversi colleghi e produttori. Tra i molti artisti che hanno prodotto o collaborato all'album vi sono infatti Sly &amp; Robbie, The Neptunes e William Orbit. Come risultato di queste collaborazioni, \"Rock Steady\" garantisce una miscela di diversi stili musicali: dal dub al pop, passando per la dancehall e la sperimentazione standard.\nAl disco hanno collaborato, oltre agli artisti gi\u00e0 citati, in diverse vesti Lady Saw e Bounty Killer (performer), Steely &amp; Clevie (produttori), Prince (voce, tastiere, produzione e coautore di \"Waiting Room\"), Dr. Dre, Nellee Hooper, Timbaland (produzione), Ric Ocasek (tastiere e produzione), Mark \"Spike\" Stent (missaggio e co-produzione), David A. Stewart degli Eurythmics (coautore di \"Underneath It All\"), Pharrell Williams (coautore di \"Hella Good\"), William Orbit (produzione) e Gabrial McNair (clavinet, trombone e tastiere).\nEdizioni speciali e video.\n\"Rock Steady\" \u00e8 stato pubblicato in due \"Special Edition\" nell'ottobre 2002, ciascuna delle quali presentava un CD bonus. In un'edizione era presente un CD con le performance acustive live dei brani \"Underneath It All\" e \"Just a Girl\", registrate durante un live a Colonia, in Germania. Inoltre era presente anche il video di \"Underneath It All\". Nell'altra special edition era presente un CD con 4 tracce: una versione di \"Hey Baby\" con gli Outkast e Killer Mike, \"Hey Baby (The Homeboy Mix)\", \"Hella Good (Roger's Release Yourself Mix)\", remix di Roger Sanchez vincitore di un Grammy e \"Ex-Girlfriend\" (The Psycho Ex Mix)\"; e tre video (\"Hey Baby\", \"Hella Good\" e \"Underneath It All\").\nNel novembre 2003 \u00e8 stato pubblicato \"Rock Steady Live\", un DVD contenente l'esibizione della band datata 2002.\nSuccesso commerciale.\n\"Rock Steady\" ha venduto circa tre milioni di copie. L'album ha debuttato alla posizione numero nove della \"Billboard 200\", con 254.000 copie nella prima settimana. Nel 2002 \u00e8 stato certificato doppio disco di platino dalla Recording Industry Association of America.\nNel 2003 \u00e8 entrato in nomination ai Grammy Awards come \"Miglior album pop\". I singoli \"Hey Baby\" e \"Underneath It All\" si sono aggiudicati un Grammy ciascuno rispettivamente nel 2003 e nel 2004, entrambi nella categoria \"Best Pop Performance by a Duo or Group with Vocals\". Il remix di Roger Sanchez della canzone \"Hella Good\" ha vinto un Grammy come \"miglior remix\" nel 2003.\nAl di fuori degli Stati Uniti, l'album \u00e8 stato certificato disco di platino in Canada nel settembre 2002 e disco d'argento in Gran Bretagna."}
{"id": "1062839", "revid": "1700", "url": "https://it.wikipedia.org/wiki?curid=1062839", "title": "Jeroen Anthoniszoon van Aken", "text": ""}
{"id": "1062840", "revid": "1543377", "url": "https://it.wikipedia.org/wiki?curid=1062840", "title": "Aplogruppi del cromosoma Y", "text": "In genetica umana, gli aplogruppi del cromosoma Y sono raggruppamenti di combinazioni di marcatori (aplotipi) definiti dalle differenze nella regione non-ricombinante del DNA del cromosoma Y (chiamato NRY \"da Non-Recombining Y-chromosome\"). Queste differenze fanno riferimento a polimorfismi biallelici (SNPs, Single Nucleotide Polymorphisms).\nIL YCC Y Chromosome Consortium ha stabilito un sistema per definire gli aplogruppi del cromosoma Y basato sulle lettere da A a T, con ulteriori divisioni usando numeri e lettere in pedice.\nIl cromosoma Y ancestrale (scherzosamente definito dagli studiosi \"Adamo\") \u00e8 quello appartenuto ad un maschio teorico che rappresenta il pi\u00f9 recente progenitore comune (MRCA \"Most Recent Common Ancestor\") di tutti i maschi attuali lungo la linea patrilineare, visto che il cromosoma Y \u00e8 unicamente trasmesso dal padre ai figli maschi.\nLa stima di quando questo individuo teorico sia vissuto varia a seconda degli studi.\nAlbero filogenetico dell'umanit\u00e0 (cromosoma Y).\nY, il cosiddetto \"'Adamo ancestrale'\"\nMigrazioni.\nGli umani moderni, secondo studi del cromosoma Y, sono originari dell'Africa subsahariana e hanno poi colonizzato l'Eurasia (circa 70.000 anni fa) seguendo la costa meridionale dell'Asia. I gruppi che partirono dall'Africa, si sarebbero successivamente dispersi secondo la seguente mappa:\nRelazione con altre specie umane.\nLo studio paleontologico sull'uomo di Neanderthal ha rivelato che l'aplotipo cromosomico Y del Neanderthal sarebbe estinto e la divergenza tra i Neanderthal e gli umani moderni si sarebbe verificata circa 590.000 anni fa. La divergenza con l'Homo di Denisova, invece, sarebbe avvenuta circa 700.000 anni fa.\nL'analisi degli aplogruppi mitocondriali umani ha dato risultati molto simili, tanto che le specie umane analizzate presentano le seguenti relazioni:\nAplogruppi principali.\nI principali aplogruppi del cromosoma Y comprendono:\nAplogruppi A e B.\nL'antenato comune di tutti i lignaggi \u00e8 l'Adamo cromosomico con anni. I lignaggi del cromosoma Y pi\u00f9 antichi sono il paragruppo A e il aplogruppo B, e si trovano particolarmente nell'Africa Sub-Sahariana o in popolazioni con la stessa origine come, per esempio, gli Afroamericani portati oltreoceano con la tratta degli schiavi. Le frequenze pi\u00f9 importanti del gruppo parafiletico A si trovano tra i Boscimani, i Khung e i Sudanesi. Le frequenze pi\u00f9 elevate di B tra i Pigmei Biaka e Mbuti. Come si evince dall'albero filogenetico degli aplogruppi del cromosoma Y, tutta la diversit\u00e0 moderna si \u00e8 generata in Africa, per cui le popolazioni contemporanee sono discendenti degli Africani che restarono in Africa o di quelle popolazioni che emigrarono fuori dall'Africa per popolare il resto dei continenti.\nL'aplogruppo A \u00e8 ancestrale e parafiletico. La sua relazione con B va secondo il seguente albero:\nAplogruppo DE (D ed E).\nLe mutazioni M168 e M294 (CT), assenti in A e B, definiscono tutti gli aplogruppi da C a T. Queste mutazioni precedettero la migrazione \"fuori dall'Africa\", essendo presenti sia in Africa che al di fuori. Le mutazioni che caratterizzano DE (M1/YAP, M145) si verificarono in Africa pi\u00f9 di anni fa.\nL'aplogruppo E rimase originariamente in Africa e le sue sottocladi pi\u00f9 frequenti sono E1b1a e E1b1b. E1b1a-M2 (precedentemente chiamato E3a) riscontra la sua pi\u00f9 alta frequenza e maggiore diversit\u00e0 in Africa Sub-Sahariana occidentale (pi\u00f9 dell'80%). D'altro canto, il sub-clade E1b1b (M215), precedentemente E3b, \u00e8 di origine africana, \u00e8 comune nei parlanti di lingue afro-asiatiche, la sua pi\u00f9 grande diversit\u00e0 si trova in Etiopia e si disperse per tutto il mediterraneo raggiungendo le frequenze pi\u00f9 alte nel Corno d'Africa e nel Nord Africa, essendo in Somalia l'81%; e la frequenza del 27% in Grecia.\nL'aplogruppo D si trova soltanto nell'Himalaya e in pochissime zone nel sud del Giappone, dove fu introdotto dai primi colonizzatori.\nLe mutazioni tipiche che definiscono gli aplogruppi citati nel testo:\nAplogruppo C.\nL'aplogruppo C \u00e8 definito da M130/RPS4Y e M216, ha origine asiatica ed ha circa 53.000 anni. Tra le popolazioni autoctone, le frequenze pi\u00f9 alte del ramo C1 (F3393) sono in alcune parti dell'Oceania, come si pu\u00f2 vedere nella Polinesia centrale e in Australia, poich\u00e9 C1 si \u00e8 disperso attraverso l'Asia meridionale, dirigendosi principalmente verso il sud-est, che \u00e8 legato alla prima colonizzazione del sud-est asiatico e del continente di Sahul.\nIl ramo C2 si diffonde nell'Asia settentrionale ed \u00e8 particolarmente comune nei popoli di lingue altaiche e na den\u00e9.\nAplogruppo F (FT).\nL'aplogruppo F (M89) ha avuto origine circa 66.000 anni fa, probabilmente nel subcontinente indiano poich\u00e9 \u00e8 l\u00ec che si trova la maggiore diversit\u00e0, con F1 (P91) in Sri Lanka, F3 (M481) nell'India sudoccidentale e F2/F4 (Y27277) in Estremo Oriente.\nGli aplogruppi che discendono dal'aplogruppo F rappresentano il 90% della popolazione mondiale, ma si distribuiscono quasi esclusivamente fuori dall'Africa sub-sahariana.\nIJ corrisponde probabilmente a una ondata migratoria dal Medio-Oriente o all'Asia occidentale a partire da anni fa, che si \u00e8 poi diffusa in Europa con l'uomo di Cro-Magnon. L'aplogruppo G, originatosi anch'esso in Medio-Oriente, o forse pi\u00f9 a Est in Pakistan, intorno a anni fa, secondo alcuni studi potrebbe essersi diffuso in Europa nel Neolitico, oppure, vista la sua forte discontinuit\u00e0, aver raggiunto l'Europa gi\u00e0 nel Paleolitico.\nL'aplogruppo H si origin\u00f2 forse in India 30- anni fa, dove persistette fino a ridiffondere in epoche storiche con i Gitani.\nMutazioni che caratterizzano gli aplogruppi citati nella sezione:\nAplogruppo I.\nL'aplogruppo I (M170) rappresenta circa un quinto dei cromosomi Y europei. \u00c8 quasi esclusivo dell'Europa pertanto si ritiene che si sia originato in quest'area. Il pi\u00f9 antico I (I*) trovato \u00e8 quello di un individuo noto come Krems WA3 (Bassa Austria), risalente a circa 31.000 anni fa. Nello stesso sito sono stati trovati anche due gemelli, entrambi assegnati all'aplogruppo I*. \u00c8 probabile che sia stato confinato nel rifugio balcanico durante la glaciazione e che poi si sia ridiffuso verso nord con il ritiro dei ghiacciai.\nNonostante sia relativamente frequente negli scandinavi, nei sardi e nelle popolazioni balcaniche, questi popoli presentano subcladi differenti dell'aplogruppo I. Questo suggerisce che ognuna delle popolazioni ancestrali \u00e8 oggi dominata da un particolare subclade che ha marcato una indipendente espansione della popolazione lungo diversi percorsi migratori durante e immediatamente dopo la glaciazione.\nLe principali sub-cladi dell'aplogruppo I sono:\nI1 (M253, M307, P30, P40) (ex I1a) con le pi\u00f9 alte frequenze in Scandinavia, Islanda, e Europa nord- orientale. Nelle Isole britanniche la mutazione I1-M253 \u00e8 spesso usata come marcatore delle invasioni vichinghe o anglosassoni.\nI2 (S31) (ex I1b) che include I2a1 (P37.2) ovvero la forma pi\u00f9 comune nei Balcani e in Sardegna (dove rappresenta l'aplogruppo pi\u00f9 cospicuo con una percentuale del 38% tra i maschi Sardi nella variante I2a1a1, M26) e I2a2 (P214) che raggiunge discrete frequenze lungo le coste nord-occidentali dell'Europa continentale con un picco in Germania. Dalla linea I2a2 \u00e8 derivato I2a2a1 (M284) tipico delle Isole Britanniche.\nAplogruppo K.\nL'aplogruppo K si origin\u00f2 probabilmente nell'Asia meridionale e da l\u00ec si diffuse in tutto il mondo.\nDa esso si generarono due cladi principali: LT (L298), oggi diffuso in Medio Oriente e si trova principalmente in Asia meridionale, zone dove sono di notevole frequenza; e K2 o MNOPS (M526), che sarebbe stato stabilito prima nel sud-est asiatico, poich\u00e9 questa regione costituisce il suo centro di espansione.\nL'aplogruppo K \u00e8 caratterizzato dai seguenti aplotipi e dalle seguenti mutazioni:\nL'aplogruppo M \u00e8 prevalente nelle isole della Papua Nuova Guinea. Gli aplogruppi N e O comparvero 35- anni fa in Asia orientale.\nL'aplogruppo N si origin\u00f2 probabilmente in Mongolia e si diffuse fino all'estremo Oriente e la Siberia come ad ovest, essendo il gruppo pi\u00f9 comune tra i popoli uralici. L'aplogruppo O si trova in Estremo Oriente. L'aplogruppo P si trova soprattutto come sottotipi Q o R (vedi il seguito), raramente non differenziato. Si evolse probabilmente nell'Asia centrale o nella regione di Altai. Anche l'aplogruppo Q si origin\u00f2 nell'Asia settentrionale, migr\u00f2 verso est e raggiunse l'America del nord attraverso lo stretto di Bering.\nAplogruppo R.\nTutti gli aplotipi afferenti all'aplogruppo R condividono le mutazioni M207 (UTY2), M306 (S1), S4, S8, S9 e possono essere suddivisi in tre principali linee evolutive: R1a, R1b e R2.\nLa R1a potrebbe essersi originata nelle vicinanze dell'Iran circa 25.000 anni fa. \u00c8 associato alla cultura kurgan, nota per la domesticazione del cavallo (circa anni fa). Questa linea \u00e8 attualmente presente in Asia centrale, in India e nelle popolazioni slave dell'Europa orientale.\nLa linea R1b \u00e8 la pi\u00f9 comune nelle popolazioni europee. Nell'Irlanda occidentale raggiunge una frequenza prossima al 100%. Si \u00e8 originata prima della fine dell'ultima glaciazione, in Asia occidentale. \nNon vi \u00e8 prova dell'esistenza di R1b in Europa prima del neolitico; il primo campione di R1b europeo \u00e8 stato rinvenuto in Spagna ad Els Trocs circa anni fa, ma gli R1b attualmente presenti in Europa occidentale non discendono dalla sua clade (V88, attualmente quasi del tutto assimilata). Si suppone infatti che gli R1b europei siano giunti con le espansioni indoeuropee dalla Russia meridionale, in quanto nella Cultura di Jamna sono stati rinvenuti vari campioni di R1b-L23 (principale clade di R1b diffusa in Europa).\nR2 \u00e8 comune nel subcontinente indiano. Presente anche nel Vicino Oriente, Caucaso e Asia Centrale."}
{"id": "1062841", "revid": "115548241", "url": "https://it.wikipedia.org/wiki?curid=1062841", "title": "Distretti della Lettonia", "text": "I distretti della Lettonia (in lettone: \"apri\u0146\u0137is\", pl. \"apri\u0146\u0137i\"; in russo \"rajon\", pl. \"rajoni\") hanno rappresentato la suddivisione territoriale di primo livello del Paese ed erano pari a 26; ad essi erano equiordinate 7 citt\u00e0 (\"lielpils\u0113tas\", sing. \"lielpils\u0113ta\"). I distretti sono stati aboliti il 1\u00ba luglio 2009."}
{"id": "1062847", "revid": "123843753", "url": "https://it.wikipedia.org/wiki?curid=1062847", "title": "Tygers of Pan Tang", "text": "I Tygers of Pan Tang sono un gruppo musicale heavy metal, facente parte dell'ondata NWOBHM, nato nel 1978 per opera dell'allora diciassettenne chitarrista Robb Weir originario di Whitley Bay nel nord-est dell'Inghilterra.\nStoria.\nI primi anni, 1978-1983.\nLa band \u00e8 stata originariamente costituita nel 1978 da Robb Weir (chitarra) che recluta Brian \u201cBig\u201d Dick (batteria), Rocky (Richard Laws, basso), e Jess Cox (voce) che sostituisce tale Mark Butcher durato una decina di show.\nIl singolare nome proposto dal bassista Rocky \u00e8 preso dal racconto \"Stormbringer\" dalla saga fantasy \"Elric il negromante\" di Michael Moorcook e fa riferimento alle tigri che le truppe speciali dell'esercito del caos dell'isola di Pan Tang utilizzano in battaglia. In pi\u00f9 la i di tigers viene cambiata in y. Rapidamente si costituisce un seguito locale e firmano per la nascente etichetta locale indipendente Neat Records che pubblica il singolo di debutto \"Don't touch me there\" prima che la MCA dia loro un importante contratto discografico. Dopo diversi singoli, esce il loro primo album, \"Wild Cat\", nel 1980. L'album ha raggiunto il numero 18 nella classifica degli album UK nella prima settimana della sua uscita.\nSuccessivamente John Sykes (ex di Streetfighter, pi\u00f9 avanti in Badlands, Thin Lizzy, Whitesnake e Blue Murder) viene aggiunto come secondo chitarrista. Jess Cox abbandona il gruppo per divergenze musicali, forma il primo nucleo dei Lionheart (da cui se ne va presto per pubblicare l'album solista \"Third Step\") e viene sostituito dal cantante Jon Deverill proveniente dai \"Persian Risk\". Questa formazione pubblica l'LP classico \"Spellbound\" nella primavera del 1981. L'album \u00e8 molto acclamato dalla critica e amato dai fan. Invece di promuovere \"Spellbound\" con un tour mondiale la casa discografica manda la band a registrare quasi subito un terzo album producendo velocemente il sottovalutato \"Crazy Nights\". La frustrazione diventa evidente all'interno della band e poco dopo la registrazione di \"Crazy Nights\" e poco prima l'inizio di un tour europeo John Sykes decide di lasciare anche perch\u00e9 tentato da un provino con Ozzy Osbourne che in realt\u00e0 non avverr\u00e0 mai. La band recluta il chitarrista ex-Penetrator Fred Purser che impara il set in due giorni prima dell'inizio del tour.\nIl quarto album \"The Cage\" (1982) \u00e8 il loro sforzo pi\u00f9 compiuto finora e il futuro sembrava promettente bene visto che risulta essere l'album pi\u00f9 venduto. Purtroppo ancora una volta la casa discografica non promuove a sufficienza la band a meno che non accetti di eseguire pi\u00f9 canzoni esterne alla band a seguito del successo che la band ottenne con \"Love Potion No. 9\" e \"Rendezvous\". La band cerc\u00f2 di rescindere il contratto e di concentrarsi esclusivamente sul proprio materiale con un quinto album gi\u00e0 quasi pronto, ma le richieste economiche della MCA per rilevare il loro contratto superavano la disponibilit\u00e0 di qualsiasi altra casa discografica cos\u00ec la band si sciolse per la frustrazione una prima volta.\nRiformazione, 1985-1987.\nNel 1985, Jon Deverill e Brian Dick riformano la band con Steve Lamb (ex Sergeant) alla chitarra, Neil Sheppard alla chitarra, ed ex-Warrior, Dave Donaldson al basso poi sostituito da Clin Irwin membro ex-Satan.\nNel 1985 la scena NWOBHM si era ormai esaurita e il modello in auge \u00e8 quello dei Def Leppard e il loro grande successo americano. Anche i \"Tygers of Pan Tang\" sono alla ricerca di un suono pi\u00f9 commerciale e pop che grande successo radiofonico riscuoteva in America.\nNaturalmente il cantante Jon Deverill e il batterista Brian Dick erano gli unici membri rimasti e l'utilizzo di questo nome potrebbe anche spiegare perch\u00e9 la band perse un po' di slancio non accontentando i vecchi fans e restando indifferente ai nuovi. I \"Tygers di Pan Tang\" riformati distribuirono l'album \"The Wreck-Age\" nell'estate 1985 per la Music for Nations, e successivamente \"Burning in the Shade\", nel 1987, attraverso la Zebra Records.\nL'album \"The Wreck-Age\" contiene hard rock altamente lucidato con un sacco di evidenti canzoni radiofoniche. Le chitarre sono tenute in secondo piano per fare spazio a una tastiera lucida nel suono, prepotente e pesante. Questo album suona come qualcosa di AOR pi\u00f9 di quanto non faccia una band dalla scena NWOBHM. Diverse canzoni di questo album probabilmente avrebbero potuto essere grandi hit radiofoniche sotto altro nome. Il fatto che \"Innocent Eyes\", con il suo grande coro e la melodia orecchiabile, non divenne un singolo internazionale dimostra che a volte ci vuole di pi\u00f9 di una ottima voce, di buone canzoni e una casa discografica compiacente. Allo stesso modo \"Desert of No Love\" e \"Waiting\" avrebbero potuto essere dei successi nell'estate del 1985. La voce di Jon Deverill \u00e8 perfettamente adatta per questo stile di rock duro. Ancora una volta l'indifferenza del mercato influenza la stabilit\u00e0 della band che perde in successione vari membri.\n\"Burning in the Shade\" si muove sugli stessi canoni di \"The Wreck-Age\" ricevendo recensioni negative e la band si sciolse nuovamente.\nNel frattempo, Robb Weir, reduce dai Sergeant, e Jess Cox formarono la band spin-off \"Tyger Tyger\" allestendo qualche tour locale.\nInterludio anni \u201890.\nDiverse compilation e album dal vivo sono stati prodotti dalle due prime etichette della band, Neat Records e MCA e mantengono in vita questo nome leggendario. Si sente parlare di Jon Deverill quando gli Iron Maiden lo inseriscono nella top 5 tra i possibile sostituto di Bruce Dickinson, nell'aver militato per breve tempo nei Waysted e del provino con i Victory o per essere stato scartato da quello dei Tokyo Blade.\nIn realt\u00e0 Jon Deverill ha continuato a lavorare come attore con il nome di John Deville, ed a partire da ottobre 2007 si esibiva in \"The Sound of Music\" al Palladium di Londra con la televisione stella Connie Fisher.\nNel corso del 1998 al Wacken Open Air festival, Jess Cox sul palco con i Blitzkrieg, canta tre vecchie canzoni dei primi Tygers. La risposta del pubblico \u00e8 stata molto positiva, cos\u00ec un anno dopo, per celebrare il 20\u00ba anniversario del debutto dei Tygers Of Pan Tang e il 10\u00b0 Wacken Open Air, la band \u00e8 stata invitata a suonare sul palco principale ma i soli Jess Cox e Robb Weir sono presenti, ora supportati dal chitarrista Glenn Howes, il bassista Gavin Gray dei Blitzkrieg e il batterista Chris Percy. Le registrazioni delle loro prestazioni sono riportate nel Live at Wacken album.\nNuovo millennio.\nNel 2001, Robb Weir decide di riformare la band, pur essendo l'unico membro originale interessato \u00e8 deciso a mantenere vivo il nome Tygers of Pan Tang.\nGli altri musicisti sono stati Tony Liddell Liddle (voce dei Strangeways) gi\u00e0 conosciuto ai tempi dei Sergeant, Dean Robertson (chitarra solista) gi\u00e0 con Grand Slam e Discovery, Brian West (basso) gi\u00e0 con Taurus e Craig Ellis (batteria). Pubblicano \"Mystical\" per la Z-Records con brani per lo pi\u00f9 risalenti all'era \"Tyger Tyger\" e \"Sergeant\"e del repertorio di Tony. Suonarono in diversi festival, ma le vendite sono ancora una volta deludenti e perdono il contratto. Tony Liddell se ne va e viene sostituito da Richie Wicks. Nel 2004 esce \"Noises from the Cathouse\" con il nuovo cantante Richie Wicks gi\u00e0 bassista negli Angel Witch. La band produce un album split \"The Second Wave-25 Years of NWoBHM\" con Girlschool e Oliver / Dawson Saxon sul Comunicato Records. Subito dopo anche Richie Wicks lascia per divergenze musicali ed \u00e8 sostituito dall'italiano Iacopo Meille gi\u00e0 cantante tra gli altri dei gruppi italiani Mantra, Fool's Moon, e della cover band dei Led Zeppelin Norge.\nAnche se destinato solo a scopi promozionali nell'ottobre 2007, la band pubblica una edizione limitata di cinque tracce EP intitolato \"Back e Beyond\", con rielaborazioni di tre canzoni dei primi anni 1980, insieme a due nuovi brani. Le due nuove tracce erano il perfetto assaggio di ci\u00f2 che sarebbe accaduto ai Tygers of Pan Tang nel loro prossimo album. Le premesse sono buone tanto che l'EP viene ristampato.\n\"Animal Instinct\" \u00e8 pubblicato 19 maggio 2008, il primo con il cantante Iacopo Meille e se le recensioni furono buone per l'EP \"Back &amp; Beyond\", per Animal Instinct erano spettacolari. Geoff Barton di Classic Rock Magazine diede all'album un 8/10 con un commento lusinghiero preferendolo agli album usciti contemporaneamente di Whitesnake di \"Good to be Bad\" e Def Leppard di \"Songs from the Sparkle Lounge\". L'album ricevette recensioni fantastiche in tutto il mondo in riviste e siti web simili.\nNel 2009/10 il gruppo continu\u00f2 a suonare dal vivo in tutta Europa per promuovere \"Animal Instinct\".\nIl 2010 \u00e8 stato considerato ufficialmente il 30\u00ba anniversario della NWOBHM, questo ha visto anche i Tygers celebrare il 30\u00ba anniversario del loro album di debutto \"Wildcat\" . Per commemorare l'evento, la band ha riregistrato 5 tracce dell'album \"Wildcat\" e ha chiamato questo lavoro \"The Wildcat sessions\". L'EP \u00e8 stato ancora una volta un mezzo per favorire la promozione della nuova line-up e di modernizzare alcune di queste canzoni classiche. La serie di sessioni \u00e8 stato un tale successo che la band ha deciso di continuare la registrazione di questo formato per celebrare i primi album e in attesa di trascrivere del nuovo materiale quindi esce anche \"The Spellbound Sessions\".\nNel 2011 il bassista Gavin Gray entra ufficialmente nella band per sostituire Brian West andato a lavorare come tecnico del suono per gli Uriah Heep.\nNel luglio 2011 i Tygers Of Pan Tang annunciano che hanno firmato un accordo con Rocksector Records (una piccola etichetta indipendente con sede nel Regno Unito ma disponibile nella maggior parte dei paesi attraverso la loro rete di distribuzione) per l'uscita mondiale del loro prossimo album in studio intitolato \"Ambush\".\nNel 2012 la band pubblica il secondo album di inediti \"Ambush\" che \u00e8 stato diretto e realizzato da Chris Tsangarides ancora con Jacopo Meille alla voce. L'album riceve ancora una volta consensi in tutto il mondo, ma a differenza di 'Animal Instinct' la promozione \u00e8 stata supervisionata da Rocksecter Records ed \u00e8 pi\u00f9 capillare. L'opera ha ricevuto particolare attenzione per la copertina creata da Rodney Matthews gi\u00e0 autore dell'album \"Crazy Nights\". 2012 ha visto la band suonare in Sweden Rock Festival ricevendo una grande accoglienza nonch\u00e9 un tour in Spagna per la prima volta.\nNel gennaio 2013 la band ha annunciato tramite il sito ufficiale che il chitarrista Dean Robertson lascia la band per divergenze musicali. E in febbraio la band annuncia Micky McCrystall quale sostituto, un paio di spettacoli dal vivo in tutto il Regno Unito e in Europa, con la presentazione nel settembre 2014 in uno storico concerto a Gorizia del \"The Crazy Nights Sessions\" e la sua pubblicazione commerciale nel novembre del 2014.\nIl 2015 inizia con la ristampa di The Wildcat sessions e The Spellbound Sessions in un unico cd con il titolo \"Tygers sessions: the first wave\" e vede ancora una volta il complesso invitato a numerosi festival europei. \nNell'autunno 2016 esce l'album omonimo \"Tygers of Pan Tang\" registrato tra gennaio e febbraio preceduto in agosto all'uscita del singolo \"Only The Brave\" mentre nel 2017 un ulteriore singolo \"Never give in\", con la caratteristica che sul lato b compaiono brani non presenti nell'album."}
{"id": "1062850", "revid": "224230", "url": "https://it.wikipedia.org/wiki?curid=1062850", "title": "Vannini", "text": ""}
{"id": "1062854", "revid": "1573940", "url": "https://it.wikipedia.org/wiki?curid=1062854", "title": "Lophura bulweri", "text": "Il fagiano di Bulwer (Lophura bulweri ()) \u00e8 un uccello della famiglia dei Fasianidi endemico del Borneo. Deve il nome a Sir Ernest Henry Bulwer Gascoyne, amministratore coloniale del Borneo (1871-1875), che ne invi\u00f2 il primo esemplare impagliato al British Museum. Lo zoologo Richard Bowdler Sharpe, che lo descrisse, lo pose in un genere a parte, \"Lobiophasis\", a causa dell'eccezionale sviluppo di caruncole e bargigli, assenti nei congeneri.\nDescrizione.\nDimensioni.\nIl maschio misura 75-80\u00a0cm di lunghezza, dei quali 40-45 spettanti alla coda, per un peso di 1500-2000\u00a0g. La femmina \u00e8 leggermente pi\u00f9 piccola: 50-55\u00a0cm di lunghezza, dei quali 15-20 spettanti alla coda, per un peso di 800-1000\u00a0g.\nAspetto.\nIl maschio di questa specie pu\u00f2 essere considerato uno tra i fagiani pi\u00f9 spettacolari. Le sue guance sono di colore azzurro-cielo, e portano su ogni lato due caruncole gonfie insolitamente elastiche. La lunga coda bianca nella livrea di riposo \u00e8 formata da 24 penne, in quella nuziale invece da 32 (il numero di queste timoniere \u00e8 il pi\u00f9 alto fra gli uccelli selvatici; presumibilmente nel maschio le copritrici della coda si trasformano in timoniere). Queste ultime sono larghe, incurvate a falce, e posteriormente appuntite; sette coppie di penne esterne hanno la rachide allungata e sulla punta non presentano il vessillo, apparendo consumate. Due piccole protuberanze cornee dello stesso colore dei bargigli sovrastano il cappuccio. La gola e il petto rivelano una colorazione cremisi. L'insieme del piumaggio \u00e8 di colore variabile dal blu scuro al nero. Le zampe sono di colore rosso-arancio. Come avviene generalmente tra le specie del genere \"Lophura\", la femmina indossa una livrea marrone opaco con sottili vermicolature nere. La testa \u00e8 priva di cresta, la pelle facciale e orbitale \u00e8 blu.\nBiologia.\nComportamento.\nSi ritiene che la specie conduca un'esistenza nomade. A quanto pare le piace socializzare con i cinghiali barbati e i traguli minori e compare di tanto in tanto in zone di pianura dove vi \u00e8 un gran numero di frutti caduti. A volte, tuttavia, pu\u00f2 anche non esservi visto per anni. Durante la stagione riproduttiva, il fagiano di Bulwer fa ritorno sulle coline e sulle montagne. I maschi adulti sono assai pi\u00f9 paurosi delle femmine e dei giovani, in quanto la colorazione bianca della coda \u00e8 particolarmente appariscente nell'oscurit\u00e0 della foresta.\nAlimentazione.\nIl fagiano di Bulwer si nutre di frutti di ogni tipo. Il fatto che la specie dipenda dai cicli di fruttificazione e che si sposti accompagnando i maiali selvatici all'interno delle aree di foraggiamento, disseminate di frutti caduti, suggerisce l'esistenza di una curiosa forma di specializzazione alimentare. Questo adattamento pu\u00f2 essere definito come nomade ed opportunistico in risposta alle particolari condizioni in cui si sviluppa. Ad ogni modo, il fagiano di Bulwer \u00e8 tanto insettivoro quanto frugivoro: in particolare rivolge la sua attenzione alle formiche, ma anche a termiti, piccoli grilli e altri ortotteri, insetti acquatici, lombrichi e gamberi. Durante la stagione secca, questi uccelli si dissetano due volte al giorno. Per fare questo si accompagnano spesso a gruppi di cervidi e, durante l'abbeverata, un membro o due di entrambe le specie monta sempre la guardia. Un'associazione cos\u00ec sorprendente tra due specie vulnerabili ai predatori pu\u00f2 rivelarsi reciprocamente vantaggiosa contro possibili aggressioni. Quando si abbeverano, i fagiani raschiano il terreno delle sponde alla ricerca di lombrichi. In alcuni casi si spingono anche sui banchi di sabbia per ghermire prede acquatiche.\nRiproduzione.\nIl dimorfismo sessuale e i colori sgargianti del maschio rispetto a quelli piuttosto smorti della femmina indicano generalmente un comportamento sessuale poligamo. Nonostante queste caratteristiche siano ben presenti nel fagiano di Bulwer, Johnsgard, in un'opera del 1999, afferm\u00f2, a seguito dell'attenta osservazione di una coppia e dei suoi pulcini, che la monogamia sembri essere la regola prevalente presso questa specie. Per quanto concerne la tempistica e la durata della stagione riproduttiva, gli ornitologi sono da tempo convinti che esso nidifichi quando le risorse alimentari sono pi\u00f9 abbondanti al fine di garantire sostenibilit\u00e0 e successo alla nidiata. Il ritardo o la precocit\u00e0 dello sviluppo della vegetazione e la maturazione dei frutti possono influenzare notevolmente la scelta della data, rendendo pertanto difficile stabilire un calendario fisso da un anno all'altro. Alcune osservazioni, tuttavia, hanno permesso di fare luce su questo problema. Combattimenti tra i maschi per accaparrarsi una femmina sono stati osservati in luglio. Un uccello in piena muta \u00e8 stato osservato nel mese di ottobre, mentre un altro aveva appena indossato il suo piumaggio nuovo in dicembre. Si presume quindi che il mese di dicembre segni l'inizio del periodo di riproduzione.\nFinora la splendida parata nuziale del fagiano di Bulwer \u00e8 stata osservata solo in esemplari in cattivit\u00e0. Il maschio in amore si fa cos\u00ec magro e alto da sembrare quasi un disco: le timoniere vengono spiegate a guisa di cerchio e assomigliano a un bianco ventaglio, spinto all'indietro dallo scuro tronco dell'uccello. Nel momento culminante della parata amorosa le timoniere superiori toccano la parte mediana del dorso, mentre le rachidi prive di vessillo delle sette paia esterne vengono premute contro il terreno. Quando gli uccelli avanzano sul fogliame secco che ricopre il suolo della foresta, esse producono un intenso fruscio. Le caruncole allungate delle guance si estendono vistosamente verso l'alto e verso il basso, dando nel complesso l'impressione di una falce azzurro-cielo, nel cui centro sfavillano gli occhi di colore rosso-rubino. Il fagiano di Bulwer in amore incede lentamente col capo abbassato, e se le femmine sono nelle immediate vicinanze esso rimane a tratti improvvisamente immobile.\nIl nido viene talvolta costruito sul terreno tra le radici di un grande albero situato su un'altura ricoperta da foresta in prossimit\u00e0 di un corso d'acqua. La covata \u00e8 formata da una o due uova, pi\u00f9 spesso due, come testimonia la frequente osservazione di coppie di adulti in compagnia di due immaturi dell'anno corrente. In cattivit\u00e0, la covata pu\u00f2 comprendere fino a 4 uova. La maturit\u00e0 sessuale sembra venire raggiunta all'et\u00e0 di tre anni.\nDistribuzione e habitat.\nAbita le foreste primarie pluviali che crescono su pendii poco scoscesi in aree di bassa collina, generalmente ad altitudini comprese tra 300 e 1500 metri. Non possiamo parlare propriamente di una specie montana: frequenta piuttosto le foreste che crescono sui crinali e le alture vicine alle sorgenti. Durante la stagione secca, lo troviamo invariabilmente lungo i corsi d'acqua pi\u00f9 importanti e nei letti dei torrenti. Durante la stagione umida, frequenta meno assiduamente le sponde dei fiumi, trovando senza dubbio l'umidit\u00e0 necessaria nelle piccole pozze d'acqua che costellano la foresta. La giungla vergine rimane il suo habitat prediletto ed evita i campi coltivati e i paesaggi aperti.\nConservazione.\nLa specie \u00e8 protetta sia nel Kalimantan (Indonesia), che nel Sarawak (Malesia), dove risulta relativamente comune. Tuttavia, pur essendo state registrate alcune nuove popolazioni all'interno di territori protetti, la continua distruzione di intere aree forestali per il pregiato legname, immediatamente convertite all'agricoltura, lasciano sempre meno spazio vitale a questi animali e la caccia indiscriminata per la carne e le stupende penne, associata alle catture illegali di soggetti vivi, stanno portando i fagiani di Bulwer vicino alla minaccia di estinzione."}
{"id": "1062856", "revid": "1610933", "url": "https://it.wikipedia.org/wiki?curid=1062856", "title": "Fagiano di Bulwer", "text": ""}
{"id": "1062861", "revid": "1904508", "url": "https://it.wikipedia.org/wiki?curid=1062861", "title": "Corona (araldica)", "text": "La corona \u00e8 un ornamento fondamentale dell'araldica. Le famiglie nobili usano corone d'oro, formate da un cerchio brunito o arabescato, gemmato, cordonato ai bordi e sostenente i simboli del titolo o della dignit\u00e0 di famiglia. La corona sugli stemmi non corrisponde al rango della famiglia, che spesso pu\u00f2 indicare il titolo di colui che garantiva il potere e la protezione alla casata interessata. Esistono, nei vari paesi, pi\u00f9 tipi di corone a seconda dei titoli.\nLa parola corona deriva dal greco \"\u03ba\u03bf\u03c1\u03bf\u03bd\u03ae\" (\"koron\u00e9\") e dal latino \"corona\", quel segno che si usava per indicare la fine di un capitolo e l'inizio di un altro, quindi per indicare un termine, una conclusione, un limite, una fine oppure un inizio.\nPer comprendere il significato di una corona, \u00e8 necessario ricordare che i termini erano anche cippi in pietra che segnavano i confini tra i territori oppure tra due mondi, come quello delle cose e l'Iperuranio (il mondo delle idee oltre il cielo) o ancora quello dei mortali e quello divino. Bisogna ricordare anche che per greci e romani l'anima o spirito di una persona veniva chiamato rispettivamente daimon o genius. Il genius sta proprio per ingegno o genio della mente umana, perch\u00e9 le idee venivano proprio da un mondo divino. In altre parole gli uomini avevano idee, perch\u00e9 erano posseduti da spiriti, avevano un'anima. Nella testa risiedevano le idee, manifestazione dello spirito divino. Questi spiriti divini erano insiti e si manifestavano anche nelle caratteristiche naturali dei luoghi che gli antichi imitavano e trasponevano nell'architettura, permettendo cos\u00ec l'espressione delle divinit\u00e0 nell'artificio. Sarebbe questo il genius-loci o meglio spirito del luogo.\nFatte queste premesse, si pu\u00f2 comprendere il significato della corona come simbolo di un confine tra terreno e divino, tra uomini e cielo. Questo significato permarr\u00e0 anche con l'avvento del cristianesimo. Forme e simboli di mondi pagani (greci e romani), restavano e sono presenti ancora nelle liturgie cristiane, ma con connotati diversi. Per esempio, la croce \u00e8 diventata il simbolo del martirio del figlio di Dio, quindi di Dio in terra.\nA partire dal Sacro Romano Impero, nei paesi cristiani, la corona simboleggia il potere conferito da Dio. Non \u00e8 un caso, se la maggior parte delle corone dei Re d'Europa sono sormontate da una croce. Solitamente, il potere ai nobili era conferito sempre da Dio, ma tramite il Re o con l'appoggio di un Principe, un Arciduca, un Duca che garantivano appoggio e protezione ad altri ranghi nobiliari. Su molti stemmi si possono trovare corone non corrispondenti al titolo nobiliare, non perch\u00e9 siano usate in modo improprio, ma come indizio su colui che garantiva per la casata. Questa \u00e8 solo una delle ragioni che motiva la possibile presenza di una corona appartenente ad un rango nobiliare elevato su stemmi di altre casate.\nEsistono poi corone murarie per comuni e citt\u00e0, protette dalle loro mura; corone adornate da piume di uccelli, presso popoli che conferiscono ai volatili qualit\u00e0 divine. La corona \u00e8 da considerarsi ricca di indizi sui garanti di potere e protezione per chi la indossa o la mostra sul proprio stemma.\nStati europei.\nItalia.\nCorone delle famiglie titolate.\nLe famiglie titolate decorano il loro scudo con due corone: una pi\u00f9 grande, appoggiata alla parte superiore dello scudo o accollata ad un eventuale elmo (rappresentante il titolo pi\u00f9 elevato della famiglia), e un'altra pi\u00f9 piccola sostenuta dall'elmo stesso. La corona pi\u00f9 grande sar\u00e0 quella indicativa del titolo personale del possessore dello stemma, la pi\u00f9 piccola quella del titolo pi\u00f9 elevato della famiglia."}
{"id": "1062862", "revid": "2099910", "url": "https://it.wikipedia.org/wiki?curid=1062862", "title": "Ebisu (divinit\u00e0)", "text": "Ebisu (\u6075\u6bd4\u9808, \u6075\u6bd4\u5bff, \u5937, \u620e), talvolta trascritto come Webisu, chiamato anche Hiruko (\u86ed\u5b50) oppure Kotoshiro-nushi-no-kami (\u4e8b\u4ee3\u4e3b\u795e), \u00e8 il dio giapponese della pesca, dell'abbondanza e del commercio nonch\u00e9 il guardiano della salute dei bambini piccoli. \u00c8 una delle Sette Divinit\u00e0 della Fortuna (\u4e03\u798f\u795e, \"Shichifukujin\") ed il solo dei sette che ha origine giapponese.\nVenerazione.\nEbisu \u00e8 una delle divinit\u00e0 maggiormente venerate in tutto il Giappone, in particolar modo dall'industria del pesce e dai villaggi di mare. \nTradizionalmente raffigurato sotto forma di Ebisu Sabur\u014d, il kami (\"divinit\u00e0\") indossa vestiti da campo o da pescatore e porta un alto cappello \u2014 il \"Kazaori Eboshi\" (\u98a8\u6298\u70cf\u5e3d\u5b50). In una mano tiene una canna da pesca e sotto l'altro braccio tiene un grosso tai (pesce simile all'orata). Qualche volta Ebisu viene rappresentato mentre tiene la sua canna da pesca con entrambe le mani, e tira su un grosso pesce impigliato all'amo.\nLe meduse vengono anche associate al dio.\nLa festa di Ebisu viene celebrata il ventesimo giorno del decimo mese, \"Kannazuki\" (il mese senza dei). \nQuando gli altri otto milioni di divinit\u00e0 del panteon giapponese si riuniscono al Santuario di Izumo, Ebisu non sente il richiamo ed \u00e8 sempre disponibile per il culto.\nEbisu \u00e8 spesso appaiato con Daikokuten, un altro dei Sette Dei della Fortuna. In certe versioni del mito, sono padre e figlio (o maestro e allievo). Questi due sono anche spesso associati a Fukurokuju e visti come i \"Tre Dei della Fortuna\".\nHiruko e la leggenda di Ebisu.\nUna versione della storia di Ebisu racconta che egli era originariamente chiamato \"Hiruko\", che significa \"bambino sanguisuga\". Fu il primo figlio di Izanagi e di Izanami, nato senza ossa (in alcune storie viene raccontato che non aveva n\u00e9 braccia n\u00e9 gambe) a causa di una trasgressione al rituale matrimoniale fatta da sua madre.\nHiruko dovette lottare per sopravvivere e, siccome non poteva stare in piedi, fu mandato nel mare su una barca di giunchi prima del suo terzo compleanno.\nIl mare lo gett\u00f2 a riva \u2014 su Ezo (\u8766\u5937, l'antico Hokkaid\u014d) \u2014 e fu raccolto e curato dall'Ainu \"Ebisu Saburo\" (\u620e\u4e09\u90ce).\nIl bambino debole super\u00f2 molte prove, gli crebbero le gambe (e anche il resto dello scheletro) a tre anni e divenne il dio Ebisu.\nRimase leggermente disabile e anche un po' sordo, ma il suo carattere allegro gli fu di buon augurio (viene anche chiamato \"Il Dio Ridente\").\nL'identificazione di Ebisu con Hiruko sarebbe secondo alcuni testi un errore, in quanto Ebisu viene considerato il kami di Ikki, mentre Hiruko \u00e8 il fratello minore della dea del sole Amaterasu \u014cmikami. L'identificazione con Hiruko, inoltre, \u00e8 rafforzata dalla lettura molto flessibile dei caratteri di \"Hiruko\" per \"Ebisu\", oppure, scrivendo la parola \"Ebisu\" utilizzando i caratteri di \"Hiruko\". \u00c8 molto comune che questi due kami vengano confusi tra loro: a Nishinomiya, infatti, il kami del santuario viene venerato dai devoti sia con il nome di Ebisu che con quello di Hiruko.\nSecondo alcune teorie il motivo per cui questi due kami vengono confusi lo si pu\u00f2 rintracciare nei primordi della civilt\u00e0 giapponese. Prima delle conquiste dell'imperatore Jimmu e dell'instaurazione dell'impero del Giappone, l'arcipelago giapponese era abitato da una razza barbarica che aveva molto in comune con quella che ancora oggi occupa le isole di Yazo e Tarakai.\nQueste popolazioni venivano generalmente conosciute come \"Ebisu\" o \"Emisu\", che significava \"barbaro\". L'imperatore Jimmu, che per conquistare l'arcipelago giapponese aveva iniziato la sua campagna dall'isola del Ky\u016bsh\u016b, giunse nella provincia di Settsu dove combatt\u00e9 e sconfisse gli abitanti, i Nagasume Hiko, chiamati anche Ebisu. Egli li sottomise e li pose sotto il suo controllo ed essi si mescolarono con gli invasori. L'origine di tale confusione fra i due kami \u00e8 dovuta quindi alla sovrapposizione dei due nomi: Ebisu indicava le popolazioni di Settsu, che adoravano Hiruko no mikoto, la divinit\u00e0 reietta che, stando a quanto \u00e8 riportato nel Nihongi, sarebbe giunta nelle loro terre."}
{"id": "1062865", "revid": "767487", "url": "https://it.wikipedia.org/wiki?curid=1062865", "title": "Frankenstein di Mary Shelley", "text": "Frankenstein di Mary Shelley (\"Mary Shelley's Frankenstein\") \u00e8 un film del 1994 diretto da Kenneth Branagh, trasposizione cinematografica del romanzo \"Frankenstein\" di Mary Shelley. I due protagonisti, Victor Frankenstein e la sua creatura rianimata, sono interpretati rispettivamente da Kenneth Branagh e Robert De Niro.\nIl film fa parte di una serie di classici horror che furono prodotti dalla TriStar Pictures negli anni novanta, tra i quali figurano \"Dracula di Bram Stoker\" (1992), \"Wolf - La belva \u00e8 fuori\" (1994) e \"Mary Reilly\" (1996).\nTrama.\nNel 1794 lo scienziato Victor Frankenstein viene trovato in fin di vita da un capitano in viaggio per il Polo nord. Egli appare terrorizzato e cos\u00ec sono anche i membri dell'equipaggio, che sentono un lamento agghiacciante non molto lontano verso l'orizzonte. Il capitano esige spiegazioni dallo straniero il quale rivela il suo nome e la sua identit\u00e0. Circa dieci anni prima lui era uno spensierato giovane di Ginevra che viveva benissimo in compagnia dei familiari, dell'amico Henry Clerval e di Elizabeth, sua sorella adottiva. Ma Frankenstein ambiva a cercare il segreto per cui esistesse la vita e come potesse essere data da un essere vivente ad un altro organismo, allevato nel ventre materno. Attraverso le ricerche e gli studi compiuti presso Ingolstadt, Victor si crea delle simpatie e delle antipatie per il segreto immenso che cercava di scoprire. Alla fine Frankenstein trova la soluzione: l'elettricit\u00e0.\nDopo aver visto degli esperimenti fatti da un suo professore su una zampa di orangutan e su una ranocchia, Frankenstein recupera il corpo di un uomo impiccato, condannato per aver assassinato il professore del giovane ricercatore. Tagliando pezzi dai corpi di altra gente morta di colera e procurandosi il liquido amniotico da donne incinte, Frankenstein compone un corpo e gli d\u00e0 vita nel suo laboratorio mediante la scarica elettrica. Ma non si rende conto delle conseguenze, perch\u00e9 immediatamente prova ribrezzo per quella creatura che ora ha preso vita. Inoltre Frankenstein si \u00e8 dimenticato completamente della promessa di matrimonio fatta alla sua fidanzata Elizabeth, che \u00e8 giunta in citt\u00e0 a cercarlo. Frankenstein fugge via dal mostro e ritorna malato di febbre a Ginevra, mentre la Creatura trova rifugio nel bosco, dopo essere stato picchiato dalla folla. Victor si riprende pian piano e la vita torna tranquilla nella sua villa, mentre la Creatura impara a leggere le prime lettere del \"Diario di Victor Frankenstein di Ginevra\", che riguardava gli studi effettuati dallo scienziato sul mostro stesso. La Creatura si sistema nella stalla di una casa rurale di contadini, in gravi difficolt\u00e0 economiche.\nEgli, per fare una buona azione, impara a parlare e compie di nascosto alcuni lavori manuali, facendo tornare il sorriso sui volti degli abitanti. Ma un giorno accade che il mostro viene scoperto dal vecchio padre di famiglia, ormai cieco, che invece di scacciarlo, lo rassicura di non temere percosse. Purtroppo non fa in tempo a finire di parlare che tornano i familiari dal campo, terrorizzati per le urla della piccola figlia. La Creatura viene percossa nuovamente e scacciata. Accade allora che il mostro scopre di essere oggetto del genio folle di uno squilibrato ambizioso, cos\u00ec si prepara a dare la caccia al suo creatore per tormentarlo. Inizialmente la Creatura giunge a Ginevra, poi uccide il piccolo fratello di Victor: William, strangolandolo. La governante di casa, Justine, viene accusata di omicidio a causa del ciondolo di William, messole addosso dal mostro mentre dormiva. Dopo l'impiccagione di questa, il mostro fa sapere a Frankenstein che lo avrebbe incontrato sulle montagne, sua unica dimora. L\u00ec la Creatura dichiara a Frankenstein di volere una compagna, dato che nessuno lo ama e lo comprende e Victor, per non temere altri assassinii ai danni dei familiari, accetta. La Creatura gli porta il cadavere di Justine per poter ridarle la vita, ma Victor si rifiuta, non vuole rifare l'esperimento e torna da Elizabeth, convincendola a sposarlo. I due si sposano, quindi Victor incarica cacciatori e servitori di stanare la Creatura per ucciderla, dicendo che \u00e8 un uomo responsabile della morte di William e di altre persone. I due intanto decidono di fuggire lontano. Proprio durante la loro partenza la Creatura si trova in camera col padre, morto da poco, e gli chiude gli occhi. Victor ed Elizabeth sono arrivati al porto, gli uomini che gli fanno da scorta non trovano traghetti e gli cercano una sistemazione per la notte, la partenza \u00e8 rimandata al mattino successivo. Victor \u00e8 preoccupato, piove, sua moglie lo sta aspettando nella stanza. Gli uomini sono di guardia e lo rassicurano, decide di salire. Sentendo un suono fuori, stupidamente il dottore lascia la propria moglie, convinto che la Creatura sia all'esterno, con l'intento di stanarlo. Ma lui si trovava sulla finestra. Quindi irrompe nella stanza. Nonostante Victor se ne accorga e torni di sopra, la creatura ha gi\u00e0 strappato il cuore ancora pulsante dal petto della sua amata. Nella fuga la creatura scaraventa il corpo della donna a terra, che finisce con il capo contro un vaso di vetro e all'istante i capelli vengono avvolti dalle fiamme delle candele.\nVictor, affranto dal dolore, porta il corpo di Elizabeth nel suo laboratorio dove tenta di ridarle la vita mediante la cucitura del capo della sposa sul corpo che gli aveva portato la creatura. Elizabeth non \u00e8 pi\u00f9 quella di prima. Affiora solo alla mente qualche vago ricordo del ballo, quando lui prova a farla ballare. Giunge in quel mentre anche la creatura, che vorrebbe prendersi con s\u00e9 la sua compagna ed andare via, ma Victor glielo impedisce. Alla fine Elizabeth comprende di essere un essere spaventoso, toccandosi il volto sfigurato e guardando i due uomini che cercano di contendersela. Urlando e piangendo si getta addosso una lampada ad olio e finisce i suoi giorni in fiamme buttandosi da una vetrata. La creatura, inorridita dal gesto, fugge via, mentre Victor si prepara, armato fino ai denti, a distruggere quell'abominio una volta per tutte. L'inseguimento dura mesi, in mezzo al freddo e al gelo, fino a quando i due non giungono al Polo Nord, meta allora mai scoperta dall'uomo. Terminato il racconto, Victor muore di stenti; poco dopo giunge la Creatura piangente per la morte di suo padre. Al capitano non resta che contemplare la misera scena, guardando il mostro che, trascinando il corpo di Victor, si arrampica su una piattaforma di ghiaccio in mezzo al mare. L\u00ec fa a pezzi la slitta, costruendo una rudimentale pira funebre e vi d\u00e0 fuoco, adagiandoci il corpo di Frankenstein e lui stesso.\nDistribuzione.\nDivieti.\nIn Italia il film \u00e8 stato vietato ai minori di 14 anni.\nProduzione.\nRegia.\nIl produttore Francis Ford Coppola era interessato a dirigere il film dopo aver diretto nel 1992 \"Dracula di Bram Stoker\". Coppola decise, successivamente, di lasciare la regia a Kenneth Branagh, per poi pentirsene a riprese cominciate, durante le quali i due si ritrovarono in disaccordo. Dopo aver visto un montaggio provvisorio, Francis Ford Coppola insistette sul tagliare la prima mezz'ora del film, insistenza non acconsentita da Branagh. Coppola, allora, critic\u00f2 pubblicamente il film. Prima della scelta di Branagh, per la regia era stato considerato anche Roman Pola\u0144ski.\nSceneggiatura.\nFrank Darabont venne assunto per riscrivere la sceneggiatura originale. Branagh giustific\u00f2 l'ingaggio di Darabont poich\u00e9 voleva che nel film fossero inseriti molte pi\u00f9 parti tratte dal romanzo. Branagh voleva, infatti, ricreare le atmosfere del libro con accuratezza, focalizzandosi, soprattutto, su alcuni personaggi chiave del romanzo, come la madre di Victor, Caroline Beaufort. Le idee di Branagh, tuttavia, non erano condivise dal produttore Francis Ford Coppola. La pellicola pur ispirandosi all'opera di Shelley, in realt\u00e0 si prende come ogni adattamento alcune licenze, cercando comunque di rispettare lo spirito dell'autrice.\nBranagh inser\u00ec nella sceneggiatura un evento non presente nel romanzo, ovvero quello in cui Victor resuscita Elizabeth nello stesso modo in cui aveva creato il mostro. Branagh, in merito a questa scena, disse che si allontanava dal romanzo originale, ma allo stesso tempo aveva un senso psicologico e un'aria grottesca, similmente alle atmosfere ideate da Shelley.\nTrucco.\nPer ricreare il mostruoso aspetto della creatura, Robert De Niro fu sottoposto a circa due ore di trucco.\nAccoglienza.\nCritica.\nIl film ha generalmente ricevuto recensioni miste da parte della critica cinematografica. Il sito \"Rotten Tomatoes\" ha riportato che il 39% delle recensioni professionali ha dato un giudizio positivo sul film. Roger Ebert ha dato al film due stelle e mezzo su quattro, giudicandolo molto frenetico e maniacale. Contrariamente alle prime critiche, per\u00f2, Ebert ha acclamato l'interpretazione di Robert De Niro nei panni della creatura. Parere molto simile per James Berardinelli di \"Reelviews.net\" che \u00e8 rimasto abbastanza convinto dalle interpretazioni di De Niro e Kenneth Branagh e della versione che quest'ultimo ha realizzato dell'originale romanzo del 1818.\nBotteghino.\nAl botteghino statunitense, il film \u00e8 riuscito ad incassare solo 22 milioni di dollari. Nel mondo, invece, ha ottenuto un grande successo, raggiungendo i 90 milioni di dollari. Complessivamente, la pellicola ha totalizzato un incasso pari a 112 milioni di dollari."}
{"id": "1062866", "revid": "6392", "url": "https://it.wikipedia.org/wiki?curid=1062866", "title": "Frankenstein (film 1994)", "text": ""}
{"id": "1062884", "revid": "125934267", "url": "https://it.wikipedia.org/wiki?curid=1062884", "title": "Futbol Club Barcelona B\u00e0squet", "text": "Il Futbol Club Barcelona B\u00e0squet \u00e8 la squadra di pallacanestro della societ\u00e0 polisportiva Futbol Club Barcelona. Fondata nel 1926, \u00e8 la squadra pi\u00f9 antica della Liga ACB e la seconda per titoli vinti dopo il Real Madrid. Figura tra le pi\u00f9 prestigiose compagini di pallacanestro d'Europa. \nDisputa gli incontri casalinghi al Palau Blaugrana, che ha una capacit\u00e0 di 8.500 spettatori.\nEbbe qualche difficolt\u00e0 agli esordi, poich\u00e9 non vinse nessun trofeo, ma negli anni quaranta si afferm\u00f2 a livello nazionale, vincendo 6 edizioni della \"Copa del General\u00edsimo\". A cavallo degli anni cinquanta e sessanta ebbe un periodo di sbandamento, anche a livello societario, tanto che retrocesse in seconda divisione.\nDagli anni settanta inizi\u00f2 il rilancio, ottenne diversi buoni piazzamenti nel campionato spagnolo ed in Coppa Kora\u0107. A partire dagli anni ottanta vi furono tre decenni ricchi di trionfi per la squadra, che vinse parecchi titoli della Liga ACB e numerose competizioni europee. I successi culminarono nella conquista dell'Eurolega nel 2003 e nel 2010, nel 2003 ha centrato il Triple Crown vincendo anche la Liga e La Coppa. Attualmente \u00e8 una delle squadre pi\u00f9 titolate di Spagna e d'Europa, potendo vantare, tra gli altri trofei, 19 campionati spagnoli, 27 Coppe del Re, 2 Euroleghe e 2 Coppe Saporta.\nStoria.\nDagli anni venti agli anni cinquanta.\nNel 1926 nasce la sezione di pallacanestro del club. Nel 1927 disputa la prima competizione ufficiale, partecipando alla quinta edizione del Campionato catalano di pallacanestro. Negli anni trenta la squadra non vince nessun titolo, ed \u00e8 lontana dal livello delle pi\u00f9 forti compagini catalane: la Societ\u00e9 Patrie, C.E. Europa, Laiet\u00e0 B.C. e il C.B. Atl\u00e9tico de Gracia. Negli anni quaranta la squadra comincia ad ottenere i primi buoni risultati. Vince sei coppe del generalissimo (1943, 1945, 1946, 1947, 1949, 1950) ed \u00e8 vicecampione di Spagna nel 1942, consolidandosi come la migliore squadra della Catalogna.\nQuello dal 1950 al 1959 \u00e8 un decennio povero di titoli per il Barcellona. L'Aismal\u00edbar de Montcada e la Joventut de Badalona diventano i migliori club catalani. Nella stagione 1957 si gioca la prima Liga spagnola con la partecipazione di sei squadre. Il FC Barcelona \u00e8 secondo dietro al Real Madrid. Nella stagione 1958-1959 arriva la prima vittoria in campionato, bissata da quella nella Copa del General\u00edsimo.\nAnni sessanta.\n\u00c8 il periodo peggiore per la squadra, che non solo non vincer\u00e0 nessun titolo ma vivr\u00e0 i due momenti pi\u00f9 critici della sua storia. Nel 1961 il presidente Enric Llaudet decide, incomprensibilmente, di chiudere la sezione di pallacanestro nonostante il seguito ed il gradimento dei tifosi. L'anno successivo, per\u00f2, riconsidera la sua decisione, e la sezione viene ricostituita.\nNel 1964 la Federazione spagnola decide di ridurre le squadre partecipanti alla prima divisione da 14 ad 8, condannando il Barcellona alla seconda divisione. Nel 1965 la squadra conclude la stagione in cima alla classifica, e torna nel massimo campionato. Negli anni sessanta il Barcellona non solo vede il Real dominare a livello statale ma \u00e8 superato per risultati in Catalogna da ben quattro squadre: l'Aismal\u00edbar de Montcada, la Joventut de Badalona, il Picadero Jockey Club e l'Orillo Verde Sabadell.\nAnni settanta: la transizione e la crescita.\nGli anni settanta sono anni di transizione tra i disastrosi '60 ed i gloriosi '80. La squadra si mantiene in prima divisione, incrementa il suo livello e migliorano anche le strutture della sezione. Nel 1971 viene inaugurato il Palau Blaugrana, considerato al tempo uno dei migliori impianti d'Europa. Nonostante la crescita, il Barcellona soffre il dominio del Real Madrid, ma torna ad essere, insieme alla Joventut di Badalona, il miglior sodalizio catalano.\nNella stagione 1974-75 disputa la sua prima finale europea, ma perde la Coppa Kora\u0107 contro la Forst Cant\u00f9. Non ottiene nessun risultato di rilievo fino alla stagione 1977-78, quando vince l'ottava coppa di Spagna, rinominata allora Coppa del Re.\nAnni ottanta: il decennio pi\u00f9 glorioso.\nGli anni ottanta sono il periodo migliore del FC Barcelona. Il presidente del club, Josep Llu\u00eds N\u00fa\u00f1ez, si decide a potenziare al massimo la sezione cestistica e la squadra diventa la migliore di Spagna e una delle prime in Europa con l'allenatore A\u00edto Garc\u00eda Reneses e giocatori come Epi, Sibilio, Norris e Soloz\u00e1bal.\nIn questi anni il Barcellona domina la pallacanestro spagnola conquistando 6 titoli di Liga (1981, 1983, 1987, 1988, 1989, 1990), 5 Coppe del Re (1981, 1982, 1983, 1987, 1988), 1 Coppa Principe delle Asturie e 6 titoli di Liga catalana. Inoltre vince i suoi primi titoli internazionali: due coppe delle coppe (1985 e 1986), una Coppa Kora\u0107 (1987) e un mondiale per Club (1985). Nel 1989 e nel 1990, la squadra viene invitata a partecipare al McDonald's Open.\nL'unico trofeo che non riesce ad aggiudicarsi \u00e8 la Coppa dei Campioni, persa due volte in finale: nel 1984, contro il Banco Di Roma. e nel 1990, contro la Jugoplastika Spalato. Nel 1984 il Barcelona affronta per la prima volta nella sua storia la finale della coppa dei campioni nella citt\u00e0 di Ginevra. Il quintetto iniziale della compagine azulgrana, allenata da Antoni Serra, era composto da Soloz\u00e1bal, Epi, Sibilio, De la Cruz e Marcellus Starks. Di fronte si trov\u00f2 un'altra debuttante, il Banco di Roma. La prima parte vide prevalere i catalani e all'intervallo gli azulgrana erano avanti di 14 punti. Tutto cambi\u00f2 inaspettatamente nel secondo tempo: il Banco di Roma rimont\u00f2 lo svantaggi\u00f2 grazie soprattutto all'apporto dell'americano Larry Wright. I 31 punti dell'MVP della finale Juan Antonio San Epifanio non bastarono per alzare la coppa, che fu vinta da Roma. La sconfitta pass\u00f2 alla storia come \"la disfatta di Ginevra\".\nAnni novanta.\nLa squadra si consolida come una delle migliori in Europa. Vince 4 titoli di Liga (1995, 1996, 1997, 1999), 2 Coppe del Re (1991, 1994), 1 Coppa Kora\u0107 (1999) e 2 titoli di Liga Catalana. Continua invece a sfuggire la Coppa dei Campioni, che il Barcellona non riesce a vincere nonostante giochi tre finali (1991, 1996 e 1997) e sia la squadra che partecipa pi\u00f9 volte (6) alle \"Final Four\".\nAnni duemila.\nGli anni 2000 iniziano al meglio per il FC Barcelona. La squadra catalana ha vinto tre titoli di Liga (2001, 2003, 2004), tre Coppe del Re (2001, 2003, 2007), e ha conquistato l'unico trofeo che mancava in bacheca, l'Eurolega, nelle \"final four\" giocate in casa nel 2003. Il 5 ottobre 2006, in un incontro disputato al Palau Sant Jordi, ha sconfitto i Philadelphia 76ers per 104-99, di fatto diventando la seconda squadra FIBA, dopo il Maccabi Tel Aviv, a battere una squadra della NBA.\nAnni duemiladieci.\nNel 2010 ha riconquistato l'Eurolega, battendo per 86-68 l'Olympiakos nella finale di Parigi. Il 7 ottobre dello stesso anno, battendo i Los Angeles Lakers di Kobe Bryant e Pau Gasol, \u00e8 entrata nella storia come la prima squadra europea in grado di battere i campioni NBA.\nSponsor.\nDal 2004 al 2007 il club \u00e8 stato sponsorizzato dal Winterthur Group, una compagnia di assicurazione svizzera con uffici a Barcellona dal 1910. Nel 2006 la Winterthur Group \u00e8 stata acquisita dal gruppo AXA, portando ad un cambiamento nel nome del club. Nella stagione 2008-09, lo sponsor del club \u00e8 diventato Regal (una divisione del Liberty Seguros, la succursale spagnola della societ\u00e0 di assicurazioni americana Liberty Mutual). \nNel 2015 la Lassa Tyres sponsorizza il club.\nRoster 2021-2022.\n\"Aggiornato al 22 dicembre 2021.\""}
{"id": "1062889", "revid": "21880", "url": "https://it.wikipedia.org/wiki?curid=1062889", "title": "Lophura hatinhensis", "text": ""}
{"id": "1062890", "revid": "3732", "url": "https://it.wikipedia.org/wiki?curid=1062890", "title": "Oggi (rivista)", "text": "Oggi \u00e8 una rivista italiana, edita da RCS Periodici. \u00c8 uno dei settimanali popolari pi\u00f9 diffusi, con una tiratura di copie (maggio 2015). Fondato nel 1939 da Angelo Rizzoli, fu il secondo rotocalco italiano a grande diffusione.\nStoria.\nFondazione.\nNel febbraio 1939 il regime fascista impose la chiusura del settimanale \u00abOmnibus\u00bb. Diretto da Leo Longanesi, era il periodico di attualit\u00e0 pi\u00f9 prestigioso tra quelli pubblicati da Angelo Rizzoli, editore e produttore cinematografico milanese.\nRizzoli pens\u00f2 a come evitare di disperdere il patrimonio di professionalit\u00e0 che aveva fatto di Omnibus un giornale di livello superiore alla concorrenza. Decise di fondare un nuovo settimanale, traendo dal vecchio il formato e l'impostazione.\nIl governo, per garantirsi un giornale allineato al regime, impose di nominare alla direzione della nuova rivista due giovani. Rizzoli, dopo essersi probabilmente consultato con Longanesi, decise di puntare su due suoi brillanti allievi, Arrigo Benedetti e Mario Pannunzio. I due accettarono e nel giro di pochi mesi organizzarono la nuova rivista. Il primo numero di \u00abOggi - settimanale di attualit\u00e0 e letteratura\u00bb usc\u00ec sabato 3 giugno 1939. Il giornale veniva realizzato materialmente a Roma, in via Regina Elena n. 69; la sede legale era a Milano, presso la Rizzoli, in piazza Carlo Erba n. 6. Il primo anno usc\u00ec con una foliazione di 16 pagine in formato 36,5 x 48 cm, che l'anno seguente fu ridotto a 28,5 x 35 cm.\nBenedetti (formalmente direttore responsabile) e Pannunzio (condirettore), ripresero il modello di \u00abOmnibus\u00bb (anche nel tipo di stampa: il rotocalco), proponendo una combinazione di giornalismo e letteratura, muovendosi tra attualit\u00e0 e storia. Il periodico si costru\u00ec una propria reputazione, non benvoluto - comunque tollerato - dal regime. Pubblicarono i loro racconti sulle pagine di \u00abOggi\u00bb alcuni giovani scrittori che avrebbero raggiunto una fama internazionale: Elsa Morante, Ennio Flaiano, Giaime Pintor, Tommaso Landolfi, Vitaliano Brancati ed Elio Vittorini.\nLe uscite continuarono fino al 31 gennaio 1942. In quella data fu pubblicato un articolo dell'ex capo di Stato maggiore della Marina, Gino Ducci (\"La guerra degli oceani\") in cui la flotta navale germanica era confrontata con quella statunitense; Ducci concludeva asserendo che le forze nemiche apparivano superiori. L'ambasciatore tedesco in Italia, Mackensen, protest\u00f2 ufficialmente. Il regime ordin\u00f2 la chiusura del periodico per \u201cdisfattismo\u201d. Con la testata mutata in \u00abSettegiorni\u00bb e la direzione affidata a Giovanni Mosca, la rivista torn\u00f2 ad uscire il 2 maggio 1942 fino al 4 settembre 1943, quando la sede centrale della Rizzoli (piazza Carlo Erba) fu bombardata e dovette giocoforza essere abbandonata.\nDal 1945 ad oggi.\nFinita la guerra, si ebbe il rilancio definitivo. Angelo Rizzoli era ancora il proprietario della testata. Non avendo per\u00f2 ottenuto il permesso di stampa dalle autorit\u00e0 americane, per far uscire il giornale Rizzoli si rivolse allo scrittore Edilio Rusconi, in possesso di un'autorizzazione \"ad personam\". Fu Rusconi ad assumere la direzione del settimanale (e per tre anni Rusconi figur\u00f2 anche come editore). La rivista torn\u00f2 nelle edicole il 21 luglio 1945, con una foliazione di 16 pagine, in formato tabloid al prezzo di 15 lire (che, alla fine dello stesso anno, salirono a 20). Capo della redazione romana era Ugo Zatterin. Altre firme erano Giovanni Mosca (gi\u00e0 direttore di \u00abSettegiorni\u00bb nell'anteguerra) ed Oreste Del Buono.\nA partire dal 1946 apparve una serie di servizi fotografici sugli avvenimenti pi\u00f9 drammatici degli anni recenti. Tra essi, un \"reportage\" su un campo d'internamento tedesco per militari italiani. Questi servizi portarono la tiratura a raggiungere le copie, iniziando un trend che prosegu\u00ec negli anni successivi.\nNel 1947 fu adottata una nuova veste tipografica (che \u00e8 stata mantenuta fino al 2011), la foliazione sal\u00ec a trentadue pagine e il prezzo fu portato a 30 lire. Il settimanale ebbe una vendita media di copie. In estate Jacopo Rizza riusc\u00ec ad intervistare il bandito Salvatore Giuliano, latitante dopo la Strage di Portella della Ginestra e ricercato dalla polizia. Il servizio, corredato dalle fotografie di Ivo Meldolesi, fu il primo \"scoop\" del settimanale. Nel novembre dello stesso anno \u00abOggi\u00bb fece un altro \"scoop\" pubblicando il servizio fotografico a colori (il primo della sua storia) sulle nozze della principessa Elisabetta d'Inghilterra. Per battere la concorrenza i giornalisti furono fatti viaggiare da Milano a Londra in aereo. \u00abOggi\u00bb usc\u00ec in edicola battendo ogni record di tempestivit\u00e0. Fu un colpo clamoroso: il settimanale balz\u00f2 da copie a .\nUn nuovo picco fu raggiunto con il reportage dettagliato della Sciagura di Superga (1949): \u00abOggi\u00bb tocc\u00f2 il record di mezzo milione di copie. La linea editoriale era consolidata: i lettori volevano i fatti della cronaca (anche quelli drammatici, come l'alluvione del Polesine) insieme alle notizie che permettevano di sognare un futuro roseo. Durante gli anni cinquanta le vendite si mantennero in media sopra le copie, facendo di \u00abOggi\u00bb il secondo settimanale italiano dopo la \u00abDomenica del Corriere\u00bb. Gli articoli pi\u00f9 letti furono i memoriali-autobiografie dei personaggi famosi (Fausto Coppi, la vedova di Mussolini, Rachele ed altri) e il racconto delle nozze delle teste coronate e dei divi di Hollywood.\nNel 1962 \u00abOggi\u00bb approd\u00f2 stabilmente al colore. Tra le prime copertine a colori vi fu quella sulla scomparsa di Marilyn Monroe dell'agosto 1962. Nell'agosto 1966 la tiratura super\u00f2 per la prima volta il milione di copie: direttore era Vittorio Buttafava. Nei primi anni settanta il settimanale intensific\u00f2 i \"reportage\" dai continenti extraeuropei. Aument\u00f2 il numero delle pagine, fino a punte di 196. Nell'autunno 1973 \u00abOggi\u00bb si assicur\u00f2 la collaborazione di Indro Montanelli, che aveva lasciato il \u00abCorriere della Sera\u00bb. Montanelli, firma di punta del giornalismo italiano, rispose alle domande dei lettori: \"La Stanza di Montanelli\" apparve dal n. 47 del 22 novembre. La sua rubrica - poi modificata dal 1993 in \"Dialoghi col direttore di \"Oggi\"\" - apparir\u00e0 fino alla primavera del 2001: un sodalizio lungo 27 anni.\nNegli anni, \u00abOggi\u00bb ha sempre mantenuto alti livelli di vendita, collocandosi, tra le riviste d'attualit\u00e0 per il largo pubblico, tra i giornali pi\u00f9 venduti. Dal febbraio 2010 al gennaio 2022 il direttore di \u00abOggi\u00bb \u00e8 Umberto Brindani, al quale si deve il pi\u00f9 recente restyling grafico, nel maggio 2011. Anche il logo \u00e8 stato rinnovato e ingrandito, e le singole lettere sono state avvicinate e contornate con un tratto nero definito. La frase \u201cIl settimanale della famiglia italiana\u201d \u00e8 stata sostituita con la dicitura \u201cIl newsmagazine delle famiglie italiane\u201d. Con la nuova direzione di Carlo Verdelli, la rivista \u00e8 sottoposta ad un nuovo restyling e ad una riorganizzazione delle pagine. Liliana Segre, Fabio Fazio e Ferruccio de Bortoli sono le tre prestigiose firme che si aggiungono con il nuovo corso. La volont\u00e0 dell'editore, Urbano Cairo \u00e8 infatti differenziare Oggi dagli altri periodici, portandolo ad una fascia lata, soprattutto per gli investitori pubblicitari \nDirettori.\n\"La fine di una direzione non coincide con l'inizio della successiva perch\u00e9 da un numero all'altro passano sette giorni\"."}
{"id": "1062891", "revid": "1610933", "url": "https://it.wikipedia.org/wiki?curid=1062891", "title": "Fagiano vietnamita", "text": ""}
{"id": "1062896", "revid": "519435", "url": "https://it.wikipedia.org/wiki?curid=1062896", "title": "Sergio Bardotti", "text": "Biografia.\nSergio Bardotti si laure\u00f2 presso la Facolt\u00e0 di Lettere e Filosofia dell'Universit\u00e0 di Pavia, dove fu alunno del Collegio Ghislieri dal 1957 al 1961.\nEsordisce come cantautore, dopo aver ottenuto un contratto con la Carisch, pubblicando nel 1961 due 45 giri con lo pseudonimo Sergio Dotti, che passano inosservati; l'anno successivo partecipa alla Sei giorni della canzone con \"Le fossette\", senza per\u00f2 arrivare in finale.\nInizia poi a collaborare con l'RCA Italiana come produttore e autore di testi: il primo lavoro di cui si occupa, per\u00f2, non \u00e8 legato alla musica ma alla letteratura, in quanto cura la pubblicazione di una collana di dischi di poesie lette dagli stessi autori (fra gli altri Eugenio Montale, Giuseppe Ungaretti, Salvatore Quasimodo, Pier Paolo Pasolini e Alfonso Gatto).\nSi occupa poi, dal 1963, di talenti emergenti come Rita Pavone, per cui scrisse \"Datemi un martello\", cover del brano di Pete Seeger \"If I Had a Hammer\".\nNel 1966 diventa direttore artistico della sotto-etichetta ARC, specializzata nello scoprire e lanciare nuovi talenti: fra essi Lucio Dalla, The Rokes, Mal &amp; The Primitives, (album Blow up), Dino, che incise come secondo disco la sua \"Te lo leggo negli occhi\", Ricky Shayne e molti altri.\nAltre sue collaborazioni artistiche in campo musicale furono quelle con Luigi Tenco, Gino Paoli e Sergio Endrigo, cui affid\u00f2 uno dei suoi primi motivi di grande successo, \"Canzone per te\", vincitore del festival di Sanremo 1968 (nel 1969 non riusc\u00ec a bissare il successo nonostante la buona canzone \"Lontano dagli occhi\" cantata da Endrigo in coppia con la cantante inglese Mary Hopkin e arrivata peraltro seconda). Ha poi rivinto il festival sanremese nel 1989 con il brano \"Ti lascer\u00f2\" eseguito dal duo Anna Oxa-Fausto Leali.\nBardotti ha scritto poi innumerevoli testi per altri cantanti, molti dei quali da lui stesso prodotti, fra cui Mina, Lucio Dalla e Patty Pravo (sua \"hit\" maggiore \"Se perdo te\"), Michele, Anna Identici, Ron, Ricchi e Poveri e Mal and The Primitives. Insieme ad Antonello Venditti e Gepy ha composto l'inno della (\"Roma (non si discute, si ama)\"), nel 1975.\nSuccessivamente, con la trasformazione del mercato discografico intervenuta negli anni settanta \u00e8 diventato uno primi sostenitori della forma del \"concept album\".\nSotto questo profilo, particolarmente interessanti sono risultate le sue collaborazioni con artisti quali i citati Dalla (\"Storie di casa mia\", 1970), i New Trolls (\"Aldebaran\", 1978, e l'album dell'anno successivo \"New Trolls\"), e Fabrizio De Andr\u00e9 per il quale produsse l'album \"Non al denaro non all'amore n\u00e9 al cielo\" insieme a Roberto Dan\u00e9. Fra le sue canzoni pi\u00f9 apprezzate si ricordano inoltre \"Occhi di ragazza\" (per Gianni Morandi), \"Amico \u00e8\" e \"Aria\" (per Dario Baldan Bembo), \"Piazza Grande\", \"La casa in riva al mare\" e \"Itaca\" (per Lucio Dalla, queste ultime scritte in collaborazione con Gianfranco Baldazzi). Nel 1985 produce il Q-Disc \"Rapezzi\" di Ugo Rapezzi che vede la partecipazione di Chico Barque de Hollanda e Lucio Dalla.\nMuore nel 2007 per arresto cardiaco a 68 anni.\nAltre attivit\u00e0.\nPer il teatro Bardotti ha firmato assieme a Luis Bacalov una commedia musicale destinata all'infanzia, \"I musicanti\", molto popolare in America latina con il titolo \"Os saltimbancos\" e portata sullo schermo in due film.\nIn campo internazionale, ha collaborato con esponenti della musica sudamericana, in particolare brasiliana, quali Chico Buarque de Hollanda, Toquinho e Vin\u00edcius de Moraes. I frutti di queste collaborazioni sono stati poi raccolti in un disco di successo inciso da Sergio Endrigo insieme a Toquinho, Giuseppe Ungaretti e Vin\u00edcius de Moraes: \"La vita, amico, \u00e8 l'arte dell'incontro\", pubblicato nel 1969. Sette anni dopo ripeter\u00e0 l'esperienza con un disco inciso da Ornella Vanoni con Toquinho e Vin\u00edcius de Moraes: \"La voglia la pazzia l'incoscienza l'allegria\".\nCon de Moraes ha scritto due libri: \"Vinicius de Moraes \u2013 Poesie e Canzoni (traduzioni)\" (1981) e \"In via dei matti numero zero\" (1999). E sempre sulla cultura e sulla musica popolare del Brasile - tematica della quale era molto appassionato - ha scritto nel 2004 la prefazione del libro di Giancarlo Mei \"Canto latino: origine, evoluzione e protagonisti della musica popolare del Brasile\" (Stampa Alternativa-Nuovi Equilibri, postfazione di Milton Nascimento).\nSempre come paroliere, ha tradotto dalla lingua francese brani di Jacques Brel (\"Canzoni dei vecchi amanti\", \"Canzone senza parole\") e Charles Aznavour (\"E io fra di voi\"). Di Leonard Cohen ha tradotto \"Famous Blue Raincoat\" (\"La famosa volpe azzurra\", interpretata da Ornella Vanoni).\nPer il cinema ha infine curato assieme a Bacalov diverse colonne sonore, fra cui quelle dei film \"La decima vittima\" (del 1965, con Marcello Mastroianni ed Ursula Andress), la commedia a episodi \"Le fate\" (del 1966), \"Ricatto alla mala\" (del 1972, con Olivia Hussey e Raf Vallone), \"L'ultima neve di primavera\" (del 1973, con Bekim Fehmiu, Agostina Belli e Renato Cesti\u00e8).\nBardotti \u00e8 stato dagli anni ottanta anche autore e produttore televisivo partecipando alla stesura dei testi di diverse edizioni di \"Domenica In\". Per Raiuno ha collaborato dal 1986 al 1990 a \"Fantastico\", \"Domenica in\" nel 1991 e nel 2000, e alle trasmissioni \"Serata d'onore\" e \"Uno su cento\" (con Gianni Morandi, nel 1989), \"Numero Uno\", \"Concerto per il Papa\" (1998), \"Capodanno-La notte degli Angeli\" su Raiuno (1998 e 1999), \"Sanremo estate\" e \"Pavarotti International\" (2001).\nIl suo ultimo impegno di rilievo \u00e8 stato, sempre a fianco di Pippo Baudo, il Festival di Sanremo 2007.\nAttivit\u00e0 collaterali.\nUna volta nella vita Sergio Bardotti \u00e8 stato anche cantante: infatti nel 2002, nel cd prodotto dal Club Tenco in cui viene reso omaggio a Sergio Endrigo, \"Canzoni per te - dedicato a Sergio Endrigo\", tra i molti autori che cantano le canzoni di Endrigo (Bruno Lauzi, Gino Paoli, Enzo Jannacci, e altri), troviamo anche Bardotti che canta la celebre \"La casa\", che aveva tradotto egli stesso nel 1969 con Endrigo dall'originale di Vinicius.\nUomo dotato di grande cultura (\u00e8 stato docente al seminario per autori di testi dal 2000 e in quello per presentatori dal 2002), ma anche ricco di humour, \u00e8 stato direttore artistico di un'originale rassegna canora, DALLO SCIAMANO ALLO SHOWMAN il Festival della canzone umoristica d'autore della Valle Camonica.\nOmaggi.\nNel mese di novembre 2008 \u00e8 stato pubblicato il doppio album tributo intitolato \"Bardoci\" (ovvero \"Bardotti\" ma in brasiliano, paese in cui l'autore era amatissimo) realizzato dal Club Tenco e che vede la partecipazione di artisti quali Chico Buarque de Hollanda, Max Manfredi, Joan Manuel Serrat, Ornella Vanoni, Elisabetta Prodon, Massimo Ranieri, Fiorello, Sergio Cammariere, Simone Cristicchi, Luca Faggella, Vittorio De Scalzi, Teresa De Sio e tanti altri, impegnati in rivisitazioni e inediti di brani scritti da Sergio Bardotti.\nNel mese di maggio 2010 \u00e8 stato pubblicato il libro \"Occhi di ragazzo. Sergio Bardotti: un artista che non ha mai smesso di sognare\"' curato da Nini Giacomelli con piccole collaborazioni di Lucia Carenini, edito da Rugginenti e che vede la partecipazione, tra gli altri, anche di Silvana Antonioli Cameroni, Ornella Vanoni, Luis Bacalov, Pippo Baudo, Massimo Bardotti, Alberto Bazzurro, Bibi Bertelli, Roberto Bianchin, Luigi Bolognini, Marco Brogi, Sergio Cammariere, Ida Cassin, Max Cavezzali, Lucia Carenini, Roberto Coggiola, Simone Cristicchi, Luca Crovi, Enzo Decaro, Ezio de Oliveria Rocha, Mario Luzzatto Fegiz, Gilda Mattoso, Vincenzo Mollica, Mauro Pagani, Gino Paoli, Andrea Quartarone, Massimo Ranieri, Sergio Secondiano Sacchi, Franco Settimo, Sergio Staino e Giorgio Tura."}
{"id": "1062902", "revid": "1633571", "url": "https://it.wikipedia.org/wiki?curid=1062902", "title": "Nabla in coordinate cilindriche e sferiche", "text": "Nel calcolo vettoriale \u00e8 spesso utile conoscere come esprimere formula_1 in altri sistemi di coordinate diversi da quello cartesiano."}
{"id": "1062904", "revid": "599013", "url": "https://it.wikipedia.org/wiki?curid=1062904", "title": "Lucas Neill", "text": "Suo padre \u00e8 originario dell'Irlanda del Nord e si \u00e8 trasferito in Australia nel 1969.\nCarriera.\nClub.\nNeill ha cominciato a giocare da professionista nel 1995, nel Millwall. Nel settembre 2001, dopo 152 match, \u00e8 andato al Blackburn Rovers: l\u00ec \u00e8 rimasto per cinque stagioni, occupando la zona destra della difesa quasi sempre da titolare. Nel militer\u00e0 per sei stagioni autore di alte performance ma anche di episodi brutti come il fallaccio nella partita Liverpool 3-1 dove spacc\u00f2 la gamba a Jamie Carragher. Nell'agosto 2006 il Liverpool ha offerto 2 milioni di sterline. Il 20 gennaio 2007 ha firmato un contratto con il West Ham United: al suo posto il Blackburn ha preso Stephen Warnock dal Liverpool.\nNel 2009, essendo scaduto il suo contratto con il West Ham, si \u00e8 trovato svincolato; il 18 settembre \u00e8 passato all'Everton con un contratto di un anno. Fa la sua prima apparizione con la squadra di Liverpool il 23 settembre in occasione della partita di Carling Cup contro l'Hull City, sostituendo Leighton Baines. Dopo solo tre mesi, si \u00e8 trasferito al club turco del Galatasaray, che dopo una sola stagione, non gli rinnova il contratto.\nIl 22 agosto firma un contratto con la squadra campione in carica degli Emirati Arabi Uniti, l'Al-Jazira. Nel campionato riesce ad andare a segno 3 volte, in 19 presenze. Una volta finito il contratto l'australiano lascia la squadra senza un ulteriore rinnovo.\nIl 26 agosto 2012 viene poi acquistato dall'Al-Wasl club di Bruno Metsu firmando un contratto di un solo anno, ma nel gennaio del 2013 il giocatore rescinde il proprio contratto con la squadra di Dubai.\nIl 16 febbraio firma un contratto fino a fine stagione col Sydney FC, squadra della sua citt\u00e0 natale.\nIl 19 agosto 2013 firma un contratto fino a fine stagione con l'Omiya Ardija.\nIl 24 febbraio 2014 firma fino a fine stagione con il Watford, in Football League Championship. Il successivo 26 marzo viene ceduto in prestito per un mese al Doncaster Rovers; il prestito viene in seguito esteso fino a fine stagione.\nNazionale.\nHa esordito in Nazionale nel 1996. Con la maglia dell'Australia ha preso parte alle Olimpiadi 2000 (selezione olimpica australiana degli \"Olyroos\"). Il 16 novembre 2005 \u00e8 stato nominato \"Man of the match\" della gara Australia-Uruguay, partita decisiva per la qualificazione al , vinta ai rigori.\nAlla rassegna tedesca ha disputato tutti i quattro match dei \"Socceroos\" come difensore centrale. Nei minuti di recupero della sfida con l'Italia (ottavi di finale) si \u00e8 visto fischiare contro un rigore per un fallo su Fabio Grosso, rigore decisivo poi trasformato da Totti.\nIl 6 ottobre 2006 \u00e8 diventato il 50\u00ba capitano della selezione australiana."}
{"id": "1062905", "revid": "287204", "url": "https://it.wikipedia.org/wiki?curid=1062905", "title": "Champ Car 2007", "text": "La Champ Car 2007 \u00e8 stata la ventinovesima ed ultima stagione della Champ Car, la quarta con questa denominazione. \u00c8 iniziata l'8 aprile e si \u00e8 conclusa l'11 novembre dopo 14 gare. Al termine della stagione \u00e8 seguita una crisi che ha portato, nell'inverno 2007 - 2008, all'acquisto della serie da parte della rivale IRL di Tony George.\nIl titolo piloti \u00e8 stato vinto per la quarta volta consecutiva dal francese S\u00e9bastien Bourdais, mentre il premio come miglior debuttante dell'anno \u00e8 andato all'olandese Robert Doornbos.\nCambiamenti.\nAl termine della stagione si \u00e8 tentato di organizzare la nuova stagione 2008, ma quando tutto sembrava essere pronto \u00e8 arrivata la notizia dell'acquisizione da parte della IRL con tutto ci\u00f2 che ha comportato questo: perdita di un intero campionato, soppressione di molte gare storiche, molti piloti appiedati, un vasto numero di Panoz DP-01 nuove riciclate nella Super League Formula e molte scuderie che non hanno aderito alla IRL, in quanto Campionato con una filosofia differente dalla Champ Car. Dopo ventinove anni in cui si sono tenuti due campionati diversi, a partire dal 2008, si \u00e8 tornati a disputare un solo campionato in Nord America.\nPiloti 2007.\nTutte le squadre utilizzano un motore Cosworth 2,65 litri turbo V8, un telaio Panoz DP01 e pneumatici Bridgestone.\nCalendario.\n1. Las Vegas, Nevada - 8 aprile\n2. Long Beach, California - 15 aprile\n3. Houston, Texas - 22 aprile\n4. Portland, Oregon - 10 giugno\n5. Cleveland, Ohio - 24 giugno\n6. Mont-Tremblant, Qu\u00e9bec - 1\u00ba luglio\n7. Toronto, Ontario - 8 luglio\n8. Edmonton, Alberta - 22 luglio\n9. San Jose, California - 29 luglio\n10. Road America, Elkhart Lake, Wisconsin - 12 agosto\n11. Zolder, Belgio - 26 agosto\n12. Assen, Paesi Bassi - 2 settembre\n13. Surfers Paradise, Australia - 21 ottobre\n14. Autodromo Hermanos Rodr\u00edguez, Citt\u00e0 del Messico, Messico - 11 novembre\nGare.\nLa prima gara della stagione si \u00e8 corsa sul cittadino di Las Vegas ed \u00e8 stata vinta da Will Power, che ha preceduto Robert Doornbos e Paul Tracy. Nelle due successive gare, disputatesi a Long Beach e Houston pronto riscatto per il campione Sebastien Bourdais che si aggiudica entrambe le prove. Da segnalare un serio incidente occorso a Paul Tracy durante le libere del secondo GP che costringer\u00e0 il pilota canadese a restare lontano dai campi di gara per un po' di tempo.\n01. Las Vegas () (06-08/04/2007)\n\"Polesitter\": Will Power () (Team Australia) in 1'17.629\nOrdine d'arrivo: (68 giri)\n02. Long Beach () (13-15/04/2007)\n\"Polesitter\": S\u00e9bastien Bourdais () (Newman-Haas) in 1'07.546\nOrdine d'arrivo: (78 giri - 247,036\u00a0km)\n03. Houston () (20-22/04/2007)\n\"Polesitter\": Will Power () (Team Australia) in 57.405\nOrdine d'arrivo: (93 giri - 254,076\u00a0km)\n04. Portland () (08-10/06/2007)\n\"Polesitter\": Justin Wilson () (R-Sports) in 58.000\nOrdine d'arrivo: (103 giri - 325,995\u00a0km)\n05. Cleveland () (22-24/06/2007)\n\"Polesitter\": S\u00e9bastien Bourdais () (Newman-Haas) in 56.363\nOrdine d'arrivo: (89 giri - 301,621\u00a0km)\n06. Mont-Tremblant () (29/06-01/07/2007)\n\"Polesitter\": Tristan Gommendy () (PKV) in 1'16.776\nOrdine d'arrivo: (62 giri - 265,670\u00a0km)\n07. Toronto () (06-08/07/2007)\n\"Polesitter\": S\u00e9bastien Bourdais () (Newman-Haas) in 58.288\nOrdine d'arrivo: (73 giri - 202,210\u00a0km)\n08. Edmonton () (20-22/07/2007)\n\"Polesitter\": Will Power () (Team Australia) in 58.403\nOrdine d'arrivo: (96 giri - 304,800\u00a0km)\n09. San Jose () (27-29/07/2007)\n\"Polesitter\": Justin Wilson () (R-Sports) in 49.039\nOrdine d'arrivo: (107 giri - 276,809\u00a0km)\n10. Elkhart Lake () (10-12/08/2007)\n\"Polesitter\": S\u00e9bastien Bourdais () (Newman-Haas) in 1'41.535\nOrdine d'arrivo: (53 giri - 345,242\u00a0km)\n11. Zolder () (24-26/08/2007)\n\"Polesitter\": S\u00e9bastien Bourdais () (Newman-Haas) in 1'12.821\nOrdine d'arrivo:\n12. Assen () (30/08-02/09/2007)\n\"Polesitter\": S\u00e9bastien Bourdais () (Newman-Haas) in 1'18.765\nOrdine d'arrivo:\n13. Gold Coast () (19-21/10/2007)\n\"Polesitter\": Will Power () (Team Australia) in 1:30.054\nOrdine d'arrivo:\n14. Citt\u00e0 del Messico () (09-11/11/2007)\n\"Polesitter\": Will Power () (Team Australia) in 1:23.558\nOrdine d'arrivo:"}
{"id": "1062907", "revid": "599013", "url": "https://it.wikipedia.org/wiki?curid=1062907", "title": "Craig Moore", "text": "Carriera.\nClub.\nDi origini irlandesi, \u00e8 cresciuto nelle giovanili del . Ha esordito in SPL nel 1993, e ha giocato con gli scozzesi fino al 2004, maturando e divenendo uno dei giocatori pi\u00f9 importanti nella difesa dei Rangers. Nella stagione 1998-1999 ha vissuto una breve e positiva esperienza nel , in Football League inglese. Nel gennaio 2005 \u00e8 stato ceduto al Borussia M\u00f6nchengladbach, in Germania, dove ha ritrovato l'ex allenatore dei Rangers Dick Advocaat. Il 30 luglio 2006 ha firmato un contratto di due anni col Newcastle, andando cos\u00ec a giocare per la prima volta in Premiership.\nIl 16 maggio 2007, con l'arrivo di Sam Allardyce sulla panchina del Newcastle, gli \u00e8 stato riferito che il suo contratto non sarebbe stato rinnovato. Viene poi svincolato dalla squadra il 21 maggio 2007. Il 25 luglio 2007 \u00e8 stato ufficializzato il suo ritorno in Australia nel con cui ha firmato un contratto di due anni.\nIl 7 gennaio 2010, Moore passa al club greco del .\nNazionale.\nMoore ha esordito in nazionale australiana nel 1995. Nel 2004 \u00e8 stato il capitano degli \"Olyroos\" alle Olimpiadi 2004 ad Atene. Nel 2006 ha rappresentato la sua nazione ai Mondiali in Germania: suo il gol su rigore contro la Croazia nel terzo match della fase a gironi che ha permesso ai \"Socceroos\" di accedere agli ottavi."}
{"id": "1062909", "revid": "36426", "url": "https://it.wikipedia.org/wiki?curid=1062909", "title": "Borgo Pinti", "text": "Borgo Pinti \u00e8 una delle principali via sull'asse nord-sud del centro storico di Firenze. La strada corre da via Sant'Egidio al piazzale Donatello. Lungo il tracciato si innestano: via di Mezzo, via Nuova de' Caccini, via degli Alfani, via dei Pilastri (dove sono rispettivamente il canto di Monteloro e il canto di Candeli), via della Colonna, via Laura, via Giuseppe Giusti. \nStoria.\nIl nome \"borgo\" testimonia come la strada fosse al di fuori di una porta nell'antica cerchia delle mura cittadine, infatti si dipartiva dalla postierla detta \"degli Antelminelli\" (oggi sopravvissuta come arco di San Pierino) e vi si allineavano le case degli ultimi arrivati in citt\u00e0. Quando fu inglobata nell'ultima cerchia vi venne aperta in fondo la non pi\u00f9 esistente Porta a Pinti, dalla quale si dipartiva la strada per Fiesole.\nSi hanno notizie frammentarie di questa strada fino al 1100, quando si chiamava \"Borgo Fulceraco\". Da cosa derivi il nome \"Pinti\" \u00e8 controverso: alcuni suppongono che si tratti di un'antica famiglia, altri che sia una contrazione di \"pentiti\", dal Monastero delle Donne di Penitenza dette le Repentite, noto fin dai tempi di Dante (che con Forese Donati parla del \"riparare\" nello \"Spedale a Pinti\", \"Rime\" LXXVI) e situato al posto dell'attuale chiesa di Santa Maria Maddalena dei Pazzi. Secondo altri poi sarebbe dovuto alla presenza dei frati Ingesuati nella vicina chiesa di San Giusto alle mura e alla loro attivit\u00e0 di \"pintori\" di vetrate.\nDal Quattrocento il Comune fiorentino incentiv\u00f2 i proprietari di fondi su questa strada, allora ancora in larga parte agricola ed ecclesiastica, a lottizzarli e a cederli a privati, infatti la maggior parte degli edifici che oggi vi si affacciano ebbero origine in quel periodo. Tra gli antichi e meravigliosi giardini sono da ricordare il giardino dei Gesuiti (inglobato in quello di palazzo Ximenes e poi tagliato per aprire l'ultimo tratto di via Giusti), il giardino della Gherardesca, il giardino Salviati e il giardino Caccini\nDescrizione.\nSulla via, dopo lo stretto tratto pedonale vicino allo sbocco piazza Salvemini, si allineano numerosi palazzi signorili. Prima dell'angolo con via dei Pilastri una lapide ricorda l'antico ingresso della chiesa di Santa Maria a Candeli, spostato su via dei Pilastri nel 1703 da Giovan Battista Foggini. Questo canto ha doppio nome: verso via dei Pilastri \"canto di Candeli\" (dall'ex-monastero) e verso via degli Alfani \"canto di Montiloro\" (dal tabernacolo di Montiloro).\nOltre il monastero di Santa Maria Maddalena de' Pazzi, all'angolo con via della Colonna un grande stemma dei Barberini ricorda la sistemazione del monastero promossa da papa Urbano VIII. A fianco vi si trova una lapide degli Otto di Balia che vietava pena severi provvedimenti strepiti e chiasso per cento braccia attorno al monastero.\nPoco avanti si apre il piccolo Giardino del Borgo, l'ultimo dei numerosi giardini di Borgo Pinti ad essere ancora aperto al pubblico.\nLa parte finale della strada ha un carattere di nuovo monumentale con alcuni grandi palazzi.\nIn Borgo Pinti \u00e8 presente il consolato della Slovenia.\nEdifici.\nGli edifici con voce propria hanno i riferimenti bibliografici nella pagina specifica.\nLapidi.\nLa strada, un tempo una delle direttrici pi\u00f9 importanti del centro storico, \u00e8 ricchissima di lapidi.\nVicino all'incrocio di via Alfani/via dei Pilastri si trova una prima targa dei Signori Otto, pressoch\u00e9 illeggibile ma nota da trascrizioni:\nIn angolo con via dei Pilastri una memoria del restauro della chiesa di Santa Maria di Candeli da parte della famiglia Corsi:\nLa traduzione \u00e8: \"I Corsi ripristinarono questo stemma della loro famiglia quasi cancellato dal temp\u00e8o 1592\".\nNel tratto seguente, vicino alla chiesa di Santa Maria Maddalena de' Pazzi, ben tre targhe legate al monastero (una quarta \u00e8 su via della Colonna). La prima ricorda la visita a Firenze di santa Teresa di Lisieux:\nLa seconda \u00e8 quella dedicata a Urbano VIII:\nLa traduzione \u00e8: \"A Urbano VIII pontefice massimo che a sue spese restitu\u00ec questo monastero, qua trasportato da un luogo pi\u00f9 angusto, a una dimensione pi\u00f9 ampia e ad un migliore culto, e a Carlo Barberini duca di Ereto suo fratello germano e a Francesco cardinale vicecancelliere di Santa Romana Chiesa e a Taddeo prefetto della citt\u00e0, figli di Carlo e nipoti di Urbano i quali, imitando l'esempio di s\u00ec grande devozione, sostennero il medesimo monastero con molti benefici, le monache posero come eterna testimonianza di gratitudine.\"\nLa terza \u00e8 dei Signori Otto, scarsamente leggibile ma notra da trascrizioni:\nSul tabernacolo davanti a via Laura si legge:\nSul monastero di San Silvestro:\nLa traduzione \u00e8: \"Francesco Minerbetti figlio del cavalier Tommaso, arcivescovo di Sassari, vescovo di Arezzo, arcidiacono di Firenze e prelato domestico delle loro santit\u00e0 Leone X e Clemente VII, eresse dalle fondamenta e dot\u00f2 per le fanciulle nobili fiorentine questo cenobio dedicato a san Silvestro nell'anno 1539. Affinch\u00e9 non si perda la memoria del fatto, Ruggero Minerbetti figlio del senatore Orazio, canonico fiorentino oltre che titolare del priorato di Urbino nel Sacro Ordine Militare di Santo Stefano e Orazio cavaliere del medesimo Sacro Ordine, nipote del senatore da parte del fratello Enrico, in qualit\u00e0 di discendenti legittimi dal padre del fondatore, hanno fatto porre questo monumento nell'anno 1716\".\nAl 75, all'interno, una lapide ricorda le case dove nacque il papa Clemente VII:\nPoco distante, al 66, un'altra targa dei Signori Otto (BA sta per \"braccia\", P per \"per\"):\nSul lato opposto il ricordo di Lorenzo Bartolini, voluto non tanto dal Comune ma dai suoi allievi:\nUn'altra targa \u00e8 sul palazzo della Gherardesca: \nL'ultima si trova sulla casa di Luigi Sabatelli:\nTabernacoli.\nSi incontrava un primo tabernacolo in angolo con la via di Mezzo, oggi andato perduto: gi\u00e0 decorato da un busto in terracotta aveva una grande cornice in pietra, smantellata in epoca imprecisata.\nIn prossimit\u00e0 del numero civico 78r (in corrispondenza dello sbocco di via Laura) \u00e8 un tabernacolo composto attingendo al repertorio delle robbiane, racchiudente una Madonna di stile quattrocentesco ma di fattura del primo Novecento, come chiarisce l'iscrizione sottostante che riconduce fattura e donazione a un certo Cesare Corsi senese, datando il tutto al 1905. Il tabernacolo \u00e8 in effetti un costante richiamo alla citt\u00e0 di Siena, direttamente evocata nel timpano dal suo stemma, la balzana, e quindi dalla stessa iconografia della Vergine che, per quanto riletta in chiave neorinascimentale, \u00e8 una trasposizione in bassorilievo del dipinto noto come \"Madonna del Voto\", opera attribuita a Dietisalvi di Speme della seconda met\u00e0 del Duecento, conservata nel sacello omonimo della cattedrale senese.\nUn tabernacolo si trova anche negli orti dell'Istituto San Silvestro.\nIn fondo si incontra un tabernacolo con la \"Crocifissione\" anche in angolo con piazzale Donatello, sulla cantonata della casa famiglia Santa Lucia. Un altro \u00e8 in angolo con via di Mezzo, decorato da un busto in terracotta."}
{"id": "1062911", "revid": "1369234", "url": "https://it.wikipedia.org/wiki?curid=1062911", "title": "Tony Popovi\u0107", "text": "Carriera.\nGiocatore.\nClub.\nHa cominciato la propria carriera in patria, al Sydney United, nel 1989. Dopo otto stagioni \u00e8 stato ceduto al Sanfrecce Hiroshima, squadra di J-League dove \u00e8 rimasto per cinque anni. Scaduto il contratto, \u00e8 andato a costo zero al Crystal Palace, divenendone il capitano nel 2005. Con gli \"Eagles\" ha preso parte a quattro stagioni di Football League e a una di Premiership. Nel giugno 2006, terminato il contratto col Palace, ha accettato l'offerta dell'Al-Arabi, trasferendosi nella Qatar Stars League.\nHa terminato l'attivit\u00e0 agonistica l'anno seguente, giocando nel Sydney.\nNazionale.\nPopovi\u0107 ha esordito in nazionale nel 1991: in 15 anni ha messo a referto 58 presenze e 8 gol. Ha fatto parte dei 18 \"Olyroos\" alle Olimpiadi di Barcellona nel 1992. Nel 2006 ha rappresentato la sua nazione ai Mondiali in Germania: inizialmente titolare, si \u00e8 infortunato nel secondo match della fase a gironi, quello contro il , e ha terminato anzitempo la rassegna iridata. Il 4 ottobre 2006 ha lasciato la nazionale.\nAllenatore.\nDopo cinque anni come assistente allenatore prima nel Sydney e poi nel Crystal Palace, nel 2012 diviene allenatore del Western Sydney Wanderers. Dopo aver vinto una AFC Champions League con gli Wanderers, allena nel campionato turco e nuovamente in quello australiano (dove vince un Premier's Plate con il Perth Glory), prima di passare in Grecia allo Xanthi squadra dalla quale \u00e8 esonerato nel febbraio 2021. Nel luglio 2021 torna in Australia diventando allenatore del Melbourne Victory portando Fabrizio Cammarata come suo assistente"}
{"id": "1062912", "revid": "181699", "url": "https://it.wikipedia.org/wiki?curid=1062912", "title": "Tubo pluviale", "text": "Il tubo pluviale (anche solo pluviale, comunemente detto anche discendente), spesso colloquialmente chiamato grondaia, \u00e8 parte integrante dei sistemi di raccolta delle acque piovane.\nFunzione.\nLa pioggia che cade sulla copertura del tetto (tegole o altro) viene fatta cadere all'interno della grondaia dando una pendenza al tetto. Una volta nelle grondaie, l'acqua viene fatta defluire in prossimit\u00e0 degli spigoli oppure ogni 10 metri circa all'interno dei tubi pluviali.\nIl diametro degli stessi varia dai 60 ai 120 mm per le comuni abitazioni, tenendo conto che maggiore \u00e8 la distanza tra i tubi e maggiore dovr\u00e0 essere il loro diametro. Il sistema di fissaggio \u00e8 caratterizzato da un collare stretto intorno al tubo, ancorato al muro tramite un tassello o un crossano. Per evitare l'ostruzione da detriti, si scelgono filtri opportuni in base al tipo di impianto. Ad esempio, il filtraggio pu\u00f2 essere esterno se operato dai fermafoglie, gabbiette di materiale metallico o plastico poste sull'apertura dei tubi, o interno, se si adottano sistemi di raccolta detriti da installare sulle condotte.\nMateriali.\nSecondo la norma UNI 10724 (\"Sistemi di raccolta di acque meteoriche - Istruzioni per la progettazione e l'esecuzione con elementi discontinui\") i materiali generalmente impiegati per i pluviali, le grondaie e i vari accessori sono:\nSolitamente vengono impiegati materiali metallici come rame, acciaio inossidabile o zinco-titanio, quest'ultimo di diffusione pi\u00f9 recente."}
{"id": "1062913", "revid": "729019", "url": "https://it.wikipedia.org/wiki?curid=1062913", "title": "Distretto di Bludenz", "text": "Il distretto di Bludenz (in tedesco Bezirk Bludenz) \u00e8 un distretto amministrativo austriaco dello stato del Vorarlberg."}
{"id": "1062916", "revid": "599013", "url": "https://it.wikipedia.org/wiki?curid=1062916", "title": "Josip Skoko", "text": "Carriera.\nClub.\nSkoko ha iniziato da professionista nel North Geelong Warriors, squadra australiana. Nel 1995 \u00e8 andato in Europa, a giocare in Croazia, sua seconda patria, al Hajduk Spalato, dove in quattro anni ha totalizzato 106 presenze. Nel 1999 si \u00e8 trasferito al Genk (partecipando, tra l'altro, alla Champions 2002-03), e nel 2003 \u00e8 stato acquistato dal Gen\u00e7lerbirli\u011fi di Istanbul, con cui ha potuto anche giocare in Coppa UEFA. Nel 2005, scaduto il contratto coi turchi, si \u00e8 accasato al Wigan, in Football League inglese. Il 7 gennaio 2006 \u00e8 andato in prestito allo Stoke City, per tornare al Wigan all'inizio della stagione 2006-2007. Con Paul Scharner e Denny Landzaat \u00e8 centrocampista titolare. Nell'estate 2008, viene rilasciato e firma per l'Hajduk.\nNazionale.\nHa debuttato in nazionale australiana nel 1997, contro la Macedonia. Nel 2000 ha fatto parte degli \"olyroos\" alle Olimpiadi di Sydney. Il 25 maggio 2006, poco prima dei Mondiali, ha segnato il gol della vittoria in un'amichevole contro la Grecia, davanti ai 95.000 del MCG di Melbourne. Il mese dopo \u00e8 stato uno dei 23 \"socceroos\" ai Mondiali in Germania."}
{"id": "1062919", "revid": "599013", "url": "https://it.wikipedia.org/wiki?curid=1062919", "title": "Stan Lazaridis", "text": "Carriera.\nClub.\nHa iniziato la carriera professionistica nel West Adelaide, ma nel 1995 \u00e8 stato comprato dal West Ham per 300.000 sterline. In quattro stagioni ha messo a referto solo 87 presenze tra campionato e coppe. Nel 1999 \u00e8 stato ceduto al Birmingham, squadra con cui ha guadagnato la promozione in Premiership nel 2003. Nel 2006, dopo ben 222 partite giocate col Birmingham, ha optato per trasferirsi nella squadra della sua citt\u00e0, il Perth Glory.\nNel gennaio del 2007 \u00e8 stato trovato positivo ad un test antidoping.\nNazionale.\nIn Nazionale ha esordito nel 1993, a 21 anni. Nel 2006 \u00e8 stato tra i convocati australiani per i Mondiali in Germania, ma non \u00e8 mai sceso in campo. Nello stesso anno ha lasciato la Nazionale: 60 presenze in totale per lui."}
{"id": "1062921", "revid": "599013", "url": "https://it.wikipedia.org/wiki?curid=1062921", "title": "Ante \u010covi\u0107", "text": "Carriera.\nNella sua carriera \u010covi\u0107 ha giocato in Australia (Marconi Stallions e Sydney Olympic), in Grecia ( e Kavala), in Croazia () e in Svezia (Hammarby), prima di tornare in patria, al Newcastle United Jets, squadra di Newcastle. Ha giocato giocato nel club australiano Western Sydney Wanderers con il quale ha conquistato la Champions League.\nDal 2017 gioca per il Rockdale City Suns.\nNazionale.\nHa partecipato ai Mondiali 2006 in Germania, come terzo portiere, dopo Mark Schwarzer e \u017deljko Kalac. Il suo debutto con i \"socceroos\" \u00e8 datato 22 febbraio 2006, in un match col Bahrein: a tutt'oggi \u00e8 quella l'unica presenza di \u010covi\u0107 in nazionale."}
{"id": "1062923", "revid": "118125909", "url": "https://it.wikipedia.org/wiki?curid=1062923", "title": "Pro Archia poeta", "text": "Pro Archia poeta \u00e8 un'orazione di Marco Tullio Cicerone, scritta per difendere Aulo Licinio Archia, un poeta accusato di usurpazione della cittadinanza romana. Rimase celebre per l\u2019appassionata difesa, da parte dell\u2019autore, della poesia e, in generale, per la rivendicazione della nobilt\u00e0 degli studi letterari.\nAntefatto e contesto processuale.\nArchia nacque in Antiochia attorno al 120 a.C. ed arriv\u00f2 a Roma nel 102 a.C. Era qui quando intraprese una vita da poeta, entrando sotto il patronato del politico e generale romano L. Lucullo. Archia scrisse poemi di carattere militare, e nel 93 a.C., Lucullo lo aiut\u00f2 ad assumere lo \"status\" di cittadino del municipio di Eraclea. Quindi, Archia assunse residenza permanente a Roma, aspettando di acquisire la piena cittadinanza romana. Fu proprio a Roma che Archia divenne il mentore e insegnante di Cicerone nella sua educazione di base in retorica.\nNel 65 a.C., il senato romano promulg\u00f2 la \"Lex Papia de Peregrinis\", che rigett\u00f2 false richieste di cittadinanza ed espulse gli stranieri da Roma. \u00c8 probabilmente sotto questa legge che Archia fu perseguito. Cicerone entr\u00f2 nel processo in difesa del suo insegnante nel 62 a.C., qualche mese dopo aver pronunciato le famose Orazioni contro Catilina.\nL'accusa port\u00f2 in aula quattro accuse contro Archia: innanzitutto non esisteva alcuna registrazione ufficiale come cittadino di Eraclea di Archia, che non mantenne residenza permanente a Roma. Inoltre, i registri dei pretori nell'89 a.C., che avevano in lista il nome di Archia, erano irreperibili e, in pi\u00f9, l'accusato non appariva nei \u201crotoli\u201d romani del censo, registrati nel periodo in cui egli stesso aveva detto essere stato a Roma.\nCicerone espresse in sua difesa che non esisteva alcuna registrazione ufficiale di Archia come cittadino di Eraclea perch\u00e9 gli uffici dei registri erano stati notoriamente distrutti durante la Guerra sociale, ed i rappresentanti della cittadinanza di Eraclea testimoniarono che Archia era effettivamente un cittadino. Inoltre, possedeva una residenza a Roma ed appariva anche nei registri del pretore , che erano molto attendibili; infine, Archia non appariva nel censo romano perch\u00e9 era partito in campagna militare con Lucullo ogni volta che ricorreva il censimento.\nA causa della stretta associazione di Archia con Lucullo, in questo caso si potrebbe parlare di un attacco mosso indirettamente a Lucullo da uno dei suoi molti nemici, il pi\u00f9 importante dei quali era Gneo Pompeo Magno.\nStruttura del discorso.\nCicerone divise come segue la struttura formale della \"dispositio\":\n\"Exordium\" o introduzione.\nContinua con questo approccio nelle linee finali di questa sezione, dove propone che anche nel caso in cui Archia non fosse registrato come cittadino, le sue virt\u00f9 e qualit\u00e0 dovrebbero motivare il popolo romano ad iscriverlo.\n\"Narratio\" o attestazione dei fatti.\nInvece di cominciare con 'cum' (\"poich\u00e9\") come ci si sarebbe aspettato, Cicerone lo sposta al termine della frase, vertendo l'attenzione dell'ascoltatore al peso dei nomi che attesta.\nMentre nomina la legge sotto la quale ad Archia fu garantita la cittadinanza di Eraclea, Cicerone comincia la frase con il verbo, enfatizzando il fatto che la cittadinanza era garantita al suo protetto da molto tempo ('Data est').\n\"Refutatio\" o rigetto delle accuse.\nUna lettera di Cicerone a Attico l'anno seguente la vicenda rivela che egli era stato assolto."}
{"id": "1062924", "revid": "2075211", "url": "https://it.wikipedia.org/wiki?curid=1062924", "title": "David James", "text": "Attualmente attivo come commentatore per l'emittente televisiva britannica \"BT Sport\", con 1.023 incontri disputati, rientra nella ristretta cerchia dei calciatori con almeno 1000 presenze in carriera.\nCarriera.\nClub.\nJames ha cominciato la propria carriera al Watford, nel 1989. Nel 1992 fu comprato dal Liverpool. Dopo 11 match alquanto negativi, l'allenatore Graeme Souness lo sostitu\u00ec. Con l'arrivo di Roy Evans sulla panchina dei \"Reds\" James torn\u00f2 titolare ma senza gloria, a causa di numerosi errori, fino al 1999. In quell'anno il Liverpool acquist\u00f2 lo statunitense Brad Friedel e cedette l'inglese all'Aston Villa per l'importante cifra di 23 milioni.\nNell'estate 2001 James si trasfer\u00ec al West Ham per 19 milioni, squadra con cui retrocesse in Football League. Nel giugno 2004 \u00e8 tornato in Premier League, acquistato dal Manchester City per la cifra di 8 milioni. Nell'agosto 2006 il City lo ha ceduto al Portsmouth per 1,2 milioni di sterline: insieme a lui sono arrivati nello Hampshire giocatori famosi come Sol Campbell, Lauren e Nwankwo Kanu e l'allenatore Harry Redknapp.\nAl Portsmouth James ha trovato una costanza di rendimento che gli ha permesso di eguagliare il record di David Seaman di 141 match di Premiership consecutivi. Ci\u00f2 gli ha permesso anche di diventare capitano della squadra.\nIl 30 luglio 2010, dopo essersi svincolato dal Portsmouth, passa a parametro zero al Bristol City firmando un contratto annuale con opzione per un secondo anno. L'11 febbraio 2011, alla vigilia della sua presenza numero 850 con le squadre di club, rinnova il suo contratto fino alla fine della stagione 2011-2012. Con questa maglia il 10 marzo 2012 a 41 anni disputa la partita numero 900 a livello di club.\nIl 1\u00ba maggio 2012, in scadenza del suo contratto viene svincolato dal Bristol City. Il 23 luglio 2012 il portiere inglese chiede alla societ\u00e0 Exeter City se pu\u00f2 allenarsi con la squadra in attesa che un club possa offrirgli un nuovo contratto. Paul Tisdale, tecnico dell'Exeter City, accetta la proposta di James ritenendolo un bene sia per il giocatore stesso che per la squadra data la grande esperienza del portiere inglese. Tuttavia il tecnico ha limitato la possibilit\u00e0 di stipulare un contratto dato che la societ\u00e0 ha gi\u00e0 acquistato il portiere Rhys Evans come vice di Artur Krysiak.\nIl 27 settembre 2012 \u00e8 arrivato a Dean Court ad allenarsi con il Bournemouth con il quale, il giorno successivo, firma un contratto fino alla fine della stagione 2012-13 prendendo il numero 34.\nIl 12 marzo 2013 rescinde anticipatamente e consensualmente il suo contratto con la societ\u00e0 AFC Bournemouth perch\u00e9 per clausola stabilita da entrambe le parti era previsto che alla 20\u00aa presenza del portiere inglese con la societ\u00e0 sarebbe scattata l'opzione per un altro anno. Arrivati alla 19\u00aa l'allenatore Eddie Howe non lo schiera pi\u00f9 in campo facendogli perdere il posto da titolare a favore di Shwan Jalal. James, vista la situazione, decise di mettersi alla ricerca di un nuovo club andando cos\u00ec in Islanda e allenandosi con la l'\u00cd\u00fer\u00f3ttabandalag Vestmannaeyja (\"\u00cdBV\").\nIl 2 aprile James firma ufficialmente un contratto con la societ\u00e0 \u00cdBV che lo legher\u00e0 fino alla fine dell'anno 2013 sia come assistente del suo ex compagno di squadra del Portsmouth (Hermann Hrei\u00f0arsson, attuale allenatore) e sia come giocatore.\nTorna a giocare a partire dall'ottobre 2014 diventando giocatore-allenatore del Kerala Blasters, squadra della neonata Indian Super League.\nNazionale.\nJames ha esordito in nazionale maggiore nel 1997, a 27 anni, in un'amichevole contro il . Solo nel 2002, dopo un errore commesso dall'allora titolare David Seaman contro la , ha conquistato la maglia di titolare: nel 2004 ha potuto cos\u00ec giocare i quattro match dell'Inghilterra agli Europei in Portogallo. Nel settembre dello stesso anno, a causa di una papera contro l', ha perso la maglia di titolare, a favore di Paul Robinson.\nIl 17 agosto 2005 un'altra disavventura, in un'amichevole contro la : James, subentrato a Robinson, concesse quattro gol (risultato finale 4-1) ai danesi, rendendo quella la peggior sconfitta degli ultimi 25 anni per l'. Nel 2006 \u00e8 stato convocato per i Mondiali 2006, come vice di Robinson.\nAi mondiali del 2010, conquista il posto da titolare dopo una papera di Robert Green contro gli (gara terminata 1-1). Giocando la partita contro l' del 18 giugno \u00e8 diventato il pi\u00f9 vecchio esordiente nella storia dei Campionati del Mondo, a 39 anni 10 mesi e 17 giorni, chiudendo cos\u00ec di fatto la sua carriera con la maglia della nazionale.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "1062925", "revid": "1632387", "url": "https://it.wikipedia.org/wiki?curid=1062925", "title": "Scott Carson", "text": "Carriera.\nClub.\nComincia la propria carriera con il Cleator Moor Celtic, per poi andare al Workington Reds. Nel 2002, mentre giocava con questa squadra nella FA Cup giovani, viene notato dal difensore del Peter Hampton, che lo porta a giocare al Leeds. Dopo aver trascorso una stagione nelle giovanili e sei mesi con la squadra riserve, nel gennaio 2004, a seguito della squalifica del titolare Robinson, Carson pu\u00f2 fare il proprio debutto in prima squadra, all'Old Trafford, in un 1-1 col .\nNel gennaio 2005, dopo aver disputato, in un anno e mezzo, appena tre gare col Leeds, firma di un contratto di quattro anni e mezzo per il , che spende 750\u00a0000 sterline per assicurarsi le sue prestazione. Secondo portiere della squadra dopo Jerzy Dudek, Carson fa il proprio esordio con i \"Reds\" il 5 marzo, nella gara di campionato persa sul campo del Newcastle United; con Dudek sempre indisponibile, gioca da titolare anche le tre gare seguenti, compreso il quarto di finale di andata della Champions League 2004-2005 vinto per 2-1 sulla .\nNel marzo 2006 \u00e8 andato in prestito allo Sheffield Wednesday, ma il 26 luglio ha comunque prolungato di due anni il contratto col Liverpool, disputando il campionato 2006-2007 in prestito nelle file del Charlton e venendo girato, sempre in prestito, all' per la stagione 2007-2008. Dalla stagione 2008-2009, dopo aver firmato un contratto quadriennale con opzione sul quinto anno, \u00e8 titolare fra i pali del West Bromwich Albion, club di Premier League.. Nell'estate del 2011 firma un contratto col Bursaspor, nella massima serie turca, dove dimostra grande abilit\u00e0 tra i pali. Nell'estate 2013 dopo l'esperienza in Turchia, fa ritorno nuovamente in Inghilterra, firmando un contratto triennale con il Wigan per 700.000 euro, club di Championship. Dopo la retrocessione in terza divisione inglese dei \"Latics\" si accorda nell'estate 2015 con il Derby County, dove rimane per quattro stagioni, totalizzando in tutte le competizioni con i \"The Rams\" 171 presenze subendo 189 reti.\nL'8 agosto del 2019 viene ingaggiato in prestito annuale dal Manchester City, dove ricoprir\u00e0 il ruolo di terzo portiere della squadra.\nIl 14 maggio del 2021 fa il suo esordio con i \"Citizens\" nella partita di campionato vinta per 4-3 in trasferta contro il Newcastle, tornando a giocare titolare in Premier League a distanza di dieci anni dall'ultima gara.\nIl 20 luglio 2021 il Manchester City ingaggia a titolo definitivo il portiere, dopo che il suo contratto con il \u00e8 scaduto, acquistandolo a parametro zero.\nNazionale.\nNell'ottobre 2003, appena maggiorenne ed ancora senza presenze al Leeds, viene convocato dall'Under-21 inglese. Il suo debutto avviene il 17 febbraio 2004, nell'amichevole vinta per 3-2 contro i pari et\u00e0 olandesi. Nel 2006, Eriksson lo convoca nella selezione maggiore per il Mondiale in Germania. Durante la manifestazione, non scende per\u00f2 in campo. Il 17 giugno 2007, giocando contro l'Under-21 serba all'Europeo di categoria, raggiunge 28 presenze con la squadra giovanile superando il primato (27 partite) che detenevano Gareth Barry e Jamie Carragher.\nL'esordio con la nazionale dei \"tre leoni\" risale al 16 novembre 2007, quando mantiene la rete inviolata nell'amichevole vinta (per 1-0) in trasferta contro l'Austria. Il commissario tecnico Steve McClaren lo schiera anche nella partita con la Croazia, decisiva per la qualificazione all'Europeo 2008: l'estremo difensore offre tuttavia una prestazione negativa, incassando 3 gol che determinano l'esclusione dei britannici dalla fase finale del torneo. Ottiene l'ultima presenza con Fabio Capello, che lo convoca anche successivamente. Nel settembre 2010 \u00e8 costretto a lasciare il ritiro della squadra per un lutto familiare, venendo sostituito da Loach.\nStatistiche.\nPresenze e reti nei club.\n\"Statistiche aggiornate al 14 maggio 2021.\""}
{"id": "1062926", "revid": "1413001", "url": "https://it.wikipedia.org/wiki?curid=1062926", "title": "Massimo Poggio", "text": "Biografia.\nHa studiato recitazione presso la Scuola dell'Azienda Teatrale Alessandrina e la Scuola del Teatro Stabile di Torino, diretta da Luca Ronconi; nel frattempo lavora come operaio metalmeccanico. Debutta quindi a teatro e poi in tv nel 1996 ne \"L\u2019avvocato delle donne\".\nNel 2000 \u00e8 per la prima volta sul grande schermo con i film \"Due come noi, non dei migliori\", diretto da Stefano Grossi, e \"Rosa e Cornelia\", diretto da Giorgio Treves. Fanno seguito \"Il quaderno della spesa\" (2003), regia di Tonino Cervi, \"La finestra di fronte\", (2003), e \"Cuore sacro\" (2005), questi ultimi diretti da Ferzan \u00d6zpetek; del 2004 \u00e8 \"Vicino al fiume\", regia di Carlo Marcucci; nel 2007 \u00e8 protagonista del film di Andrea Adriatico, \"All'amore assente\".\nLavora anche in numerose fiction tv, tra cui: \"L'avvocato delle donne\" (1996) di Andrea e Antonio Frazzi, \"Ama il tuo nemico\" (1999) di Damiano Damiani, \"Alex l'ariete \"(2000) di Damiano Damiani, \"L'uomo del vento\" (2001), regia di Paolo Bianchini, \"Le ragioni del cuore\" (2002), \"Casa famiglia 2\" (2003), regia di Tiziana Aristarco e Riccardo Donna, \"De Gasperi, l'uomo della speranza\" (2005) di Liliana Cavani, nel ruolo di Giacomo Matteotti; \"Questa \u00e8 la mia terra\" (2006-2008), regia di Raffaele Mertes; \"Il segreto di Arianna\", regia di Gianni Lepre, e \"Maria Montessori - Una vita per i bambini\", per la regia di Gianluca Maria Tavarelli, queste ultime due in onda nel 2007.\nNello stesso anno ritorna sul grande schermo con i film \"Il monastero\", regia di Antonio Bonifacio, \"Il sangue dei vinti\", regia di Michele Soavi, e \"Il prossimo tuo\", regia di Anne Riitta Ciccone.\nNel 2009 esce il film \"Il compleanno\", regia di Marco Filiberti.\nNel 2010 appare su Canale 5 con la miniserie in due puntate, \"Nel bianco\", regia di Peter Keglevic, tratta dal romanzo omonimo dello scrittore gallese Ken Follett.\nNel 2011 interpreta nella terza serie de \"I liceali\" Enea Pannone, un professore di matematica comprensivo, giovanile e alternativo. Gi\u00e0 presente nella seconda stagione. Sempre nel 2011 recita anche nella prima stagione della serie televisiva Rai \"Che dio ci aiuti\", ricoprendo il ruolo dell'ispettore Marco Ferrari.\nNel 2013 \u00e8 presente su \"Rai 1\" con le tre miniserie televisive: \"K2 - La montagna degli italiani\", \"Adriano Olivetti - La forza di un sogno\" e \"Casa e bottega.\" \nNel 2014 interpreta il ruolo dell'Infiltrato nel film - verit\u00e0 \"L'infiltrato - Operazione clinica degli orrori\" in prima serata su Rai3.\nNel 2015 ritorna su \"Canale 5\" con la fiction \"Solo per amore\" e prende parte alla serie televisiva \"Sfida al cielo - La narcotici 2\" in onda su Rai 1.\nNel 2021 prende parte, interpretando il padre di Nada, al film tv \"La bambina che non voleva cantare\", e interpreta il ruolo di Teresio \"Ezio\" Colombo in \"Il paradiso delle signore 6, entrambi in onda su Rai 1.\""}
{"id": "1062928", "revid": "15756", "url": "https://it.wikipedia.org/wiki?curid=1062928", "title": "Real Madrid Baloncesto", "text": "Il Real Madrid Baloncesto \u00e8 la sezione cestistica dell'omonima polisportiva. \u00c8 una delle squadre pi\u00f9 titolate di Spagna e d'Europa, potendo vantare, tra gli altri trofei, 35 campionati spagnoli, 28 Coppe del Re, 10 Eurolega e 4 Coppe Saporta.\nStoria.\nIn Castiglia la prima squadra di basket \u00e8 stata creata nel 1932 da \u00c1ngel Cabrera, che il 19 novembre del 1930 mette un annuncio su un giornale per trovare dei giocatori. Tra i primi a prendere parte a questo progetto ci sono Hermes, Hoyos, Guti\u00e9rrez, Castelv\u00ed, Jenaro Lolives e Arnaiz. Nel 1932 \u00e8 fondato ufficialmente il club. Con la sezione calcio gi\u00e0 consolidata, il presidente S\u00e1nchez Guerra ha la possibilit\u00e0 di potenziare altre sezioni del club. Nasce cos\u00ec la pallacanestro nel Real Madrid, sport che con il tempo ha visto crescere gli appassionati e che \u00e8 diventato parte importante della polisportiva.\nIl 13 aprile del 1932 si gioca la prima partita, a Barcellona contro l'Espa\u00f1ol. Vinse il Madrid per 24-19. Nella squadra di Barcellona c'era Anselmo L\u00f3pez, che anni dopo diventer\u00e0 allenatore del Real.\nUn anno importante per il sodalizio \u00e8 il 1952 che vede l'arrivo di Raimundo Saporta. Saporta fu uno dei dirigenti pi\u00f9 capaci nella gestione e nell'organizzazione di questo sport e grazie al suo lavoro il Real diventer\u00e0 il club pi\u00f9 forte d'Europa.\nIn ambito tecnico due uomini vanno ricordati in modo particolare: Pedro Ferr\u00e1ndiz e Lolo Sainz. Ferr\u00e1ndiz \u00e8 considerato come l'indiscutibile numero uno della storia della pallacanestro europea, con 15 campionati, 14 Coppe di Spagna e 4 Coppe dei Campioni, ha un palmar\u00e8s difficilmente eguagliabile. Fu il primo ad introdurre le innovazioni del basket americano e pioniere nello scambio di idee con gli allenatori statunitensi. Ferr\u00e1ndiz elesse come successore Lolo Sainz; nei suoi trenta anni al servizio del team, Sainz ha conquistato una serie impressionante di titoli nazionali ed europei. Dai tempi lontani di giocatori come Bra\u00f1a, Arnaiz, Negr\u00edn, Olives e Borr\u00e1s, fino ai nostri giorni, il club ha sempre potuto contare su cestisti di primo livello. Tra i pi\u00f9 grandi Emiliano Rodr\u00edguez, idolo degli anni sessanta, conquistatore di 24 titoli in carriera. Emiliano eccelleva in una squadra fortissima, di cui facevano parte i fratelli Ramos, Clifford Luyk e S\u00e1inz.\nCon gli anni, un altro giocatore prender\u00e0 il suo posto sui palcoscenici europei: Juan Antonio Corbal\u00e1n, il miglior playmaker spagnolo di tutti i tempi. Corbal\u00e1n capitan\u00f2 il Madrid nella sua seconda epoca dorata insieme a Brabender, Rull\u00e1n, Cabrera, Crist\u00f3bal, Prada, Iturriaga, Romay, giocatori che cederanno il testimone ad una nuova generazione di forti cestisti come Biriukov, Llorente, Fernando Mart\u00edn (quest'ultimo \u00e8 stato il primo spagnolo a giocare nell'NBA con i Portland Trail Blazers).\nRoster.\n\"Aggiornato al 31 agosto 2021.\""}
{"id": "1062929", "revid": "2075211", "url": "https://it.wikipedia.org/wiki?curid=1062929", "title": "Stewart Downing", "text": "Carriera.\nClub.\nMiddlesbrough.\nDowning ha debuttato in Premier League nell'aprile 2002, in una sconfitta per 1-0 con l'Ipswich Town; il primo gol col \"Boro\" \u00e8 invece arrivato in una gara di League Cup col Brentford. Nel 2003 \u00e8 stato mandato in prestito al ma, a causa di infortuni al Middlesbrough, \u00e8 tornato qualche mese dopo e ha potuto giocare da titolare. Nel maggio del 2005 ha subito un grave infortunio, che lo ha tenuto fuori fino alla fine dell'anno: comunque, nel luglio dello stesso anno, ha prolungato il contratto di cinque anni, fino al 2010.\nAston Villa.\nIl 16 luglio 2009 viene acquistato dall'Aston Villa per 12 milioni di sterline firmando un contratto quadriennale. Nella squadra prima di Martin O'Neill poi di G\u00e9rard Houllier si ritaglia un ruolo molto importante: data la cessione del leader della squadra Gareth Barry, James Milner viene spostato da esterno a interno di centrocampo, cos\u00ec Downing diventa l'ala mancina titolare. L'esordio avviene per\u00f2 dopo aver recuperato a pieno nell'infortunio procuratosi la stagione precedente nella partita del Middlesbrough proprio col suo futuro club: esordisce il 21 novembre 2009 entrando al 69' minuto per Steven Sidwell. Segna il suo primo gol in Carling Cup il 1\u00ba dicembre in un match contro il Portsmouth. Gioca anche il 12 dicembre 2009 contro il Manchester United, nella prima vittoria dei Villans ad Old Trafford dal lontano 1983. I suoi primi due gol in Premier League arrivano nella vittoria 5-2 contro il Burnley Football Club, e sono gli unici della sua prima stagione a Birmingham in 18 partite totali.\nLa seconda stagione vede Downing protagonista sin dall'inizio del campionato: inaugura le reti della sua squadra segnando l'1-0 contro il WestHam in un match che si chiude 3-0 il 14 agosto 2010. Segna poi un bellissimo gol di testa in tuffo contro lo Stoke City, bench\u00e9 poi la sua squadra si faccia rimontare e perda negli ultimi dieci minuti. Il terzo gol lo segna contro i Wolverhampton Wanderers nella trasferta del 26 settembre.\nLiverpool.\nIl 13 luglio passa al Liverpool per 20 milioni di sterline. Fa il suo esordio con i Reds il 13 agosto 2011, prima giornata di campionato, ad Anfield nella gara interna contro il Sunderland terminata poi 1-1\nWest Ham.\nIl 13 agosto 2013 viene acquistato per 8 milioni di euro dal West Ham, con cui firma un contratto quadriennale.\nRitorno al Middlesbrough.\nIl 17 luglio 2015 viene acquistato dal Middlesbrough, facendo cos\u00ec ritorno al \"Boro\" dopo sei anni.\nNazionale.\nHa esordito in nazionale inglese il 9 febbraio 2005, in un'amichevole a Birmingham contro i Paesi Bassi, subentrando a Shaun Wright-Phillips. Nel maggio 2006 \u00e8 stato convocato per i Mondiali in Germania, rassegna dove ha giocato da sostituto in due match. Con l'arrivo di Steve McClaren sulla panchina inglese Downing \u00e8 stato criticato poich\u00e9, secondo la stampa dell'Inghilterra del Sud, era schierato spesso da titolare grazie alla sua amicizia con McClaren.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\"\nVita privata.\nIl 6 gennaio 2012 \u00e8 stato arrestato per aggressione nei confronti della sua ex fidanzata, Donna Maloney. Il giorno dopo \u00e8 stato rilasciato su cauzione."}
{"id": "1062931", "revid": "1856513", "url": "https://it.wikipedia.org/wiki?curid=1062931", "title": "VIM-Avia", "text": "La VIM-Avia () era una compagnia aerea russa con la base tecnica all'aeroporto di Mosca-Domodedovo, in Russia europea. La VIM-Avia era una delle quattro principali compagnie aeree charter nel mercato della Russia. La compagnia \u00e8 fallita il 15 ottobre 2017.\nStrategia.\nLa VIM-Avia effettuava il servizio del trasporto aereo passeggeri in Russia e negli stati CSI con il hub principale all'Aeroporto di Mosca-Domodedovo, Oblast' di Mosca, Russia. L'attivit\u00e0 principale della VIM-Avia sono i voli charter.\nNell'aprile del 2011 la VIM-Avia ha completato i controlli della sicurezza IOSA (IATA Operational Safety Audit) della IATA confermando il rispetto degli standard di sicurezza mondiali ISARP's.\nAccordi commerciali.\nLa VIM-Avia \u00e8 la fondatrice dell'alleanza russa VIM Group composta nel 2007 da 6 compagnie aeree russe:\nInoltre, la VIM-Avia ha stipulato degli accordi commerciali con le compagnie aeree: S7 Airlines, KrasAir, Ural Airlines, Kolavia, Aviaprad Aircompany, Alania Airlines, Nordwind Airlines, Tajik Air.\nLa base tecnica della compagnia all'aeroporto di Mosca-Domodedovo \u00e8 utilizzata per la manutenzione ordinaria dei velivoli, mentre per i lavori straordinari si usa la base di LTU Lufftransport\u00a0\u2013 Unternehmen."}
{"id": "1062932", "revid": "63945", "url": "https://it.wikipedia.org/wiki?curid=1062932", "title": "Aete", "text": ""}
{"id": "1062933", "revid": "287204", "url": "https://it.wikipedia.org/wiki?curid=1062933", "title": "Chicken Little (disambigua)", "text": ""}
{"id": "1062934", "revid": "253269", "url": "https://it.wikipedia.org/wiki?curid=1062934", "title": "Patrick Macnee", "text": "Biografia.\nPatrick Macnee era di origine scozzese, essendo suo bisnonno, Sir Daniel Macnee, un ritrattista scozzese. \u00c8 stato l'unico figlio dell'allenatore di cavalli da corsa Daniel \"Shrimp\" Macnee e di Dorothea May Henry, che era imparentata con gli Earls di Huntingdon. Per questa parentela materna, Macnee ha a lungo lasciato intendere di poter essere un lontano discendente di Robin Hood. Talvolta ha detto di .\nI suoi genitori divorziarono dopo che la madre dichiar\u00f2 la propria omosessualit\u00e0, e Macnee ebbe in \"zia Evelina\" (come riportato nelle sue memorie) colei che lo aiut\u00f2 pagandogli gli studi.\n\u00c8 noto per la sua partecipazione al telefilm \"Agente speciale\" (\"The Avengers\"), accanto a Diana Rigg nel ruolo di Emma Peel. Dal 1961 al 1969 Macnee interpret\u00f2 il ruolo del protagonista della serie, John Steed, impersonando la quintessenza dell'icona \"british\", sempre inappuntabile con il suo cappello a bombetta, l'immancabile ombrello e l'abito di classico taglio sartoriale. L'attore riprese il personaggio di John Steed un decennio pi\u00f9 tardi, nella serie \"Gli infallibili tre\", che and\u00f2 in onda nella stagione 1976-1977.\nNel 1985 prese parte al film di James Bond \"007 - Bersaglio mobile\", accanto a Roger Moore, con il quale aveva gi\u00e0 lavorato nel film d'avventura \"L'oca selvaggia colpisce ancora\" (1980).\nNel 1986 apparve pi\u00f9 volte (mediante fotomontaggio) insieme alla cantante Chrissie Hynde nel videoclip del brano \"Don't Get Me Wrong\" dei Pretenders.\nNel 1996 appare nel video della canzone \"Don't Look Back in Anger\" degli Oasis."}
{"id": "1062936", "revid": "317645", "url": "https://it.wikipedia.org/wiki?curid=1062936", "title": "San Patrizio", "text": "\u00c8 venerato come santo dalla Chiesa cattolica e ortodossa. Assieme ai santi Columba e Brigida \u00e8 il patrono dell'Irlanda. Era figlio di Calphurnius e Conchessa, appartenenti ad una famiglia nobile romana.\nViene festeggiato da tutta la comunit\u00e0 irlandese del mondo il 17 marzo, data della sua morte.\nBiografia.\nNon si sa con certezza da dove provenisse; nelle sue \"Confessioni\", scrive che suo padre possedeva la terra vicino a un paese che aveva un nome met\u00e0 indigeno, Bannhaven, e met\u00e0 latino, Taberniae. Il luogo pi\u00f9 probabile \u00e8 stato comunque identificato in e la data di nascita \u00e8 da considerarsi tra il 385 e il 392 d.C.\nRapito quando aveva 16 anni dagli uomini del re irlandese Niall, fu venduto come schiavo a Muirchu, re del D\u00e1l Riata, territorio anch'esso popolato da genti irlandesi. Qui apprese la lingua gaelica e la mitologia celtica. Trascorse sei anni in cattivit\u00e0, durante i quali matur\u00f2 la sua conversione al cristianesimo. Fuggito dalla corte del re per tornare nella sua famiglia, prese gli ordini sacri divenendo diacono nel 407. Recatosi in Gallia, san Germano d'Auxerre lo consacr\u00f2 vescovo nel 420. Successivamente gli fu affidata da papa Celestino I l'evangelizzazione delle isole britanniche e specialmente dell'Irlanda riprendendo la missione abbandonata da un precedente vescovo, Palladius. Nel 431-432 inizi\u00f2 il suo apostolato in terre irlandesi, all'epoca quasi interamente pagane. A lui si deve la diffusione del Cristianesimo in Irlanda seppur ispirato al paganesimo celtico. San Patrizio fu spesso minacciato di morte, catturato e condannato, ma riusc\u00ec comunque a portare avanti la sua missione. Il santo percorse l\u2019intera Irlanda, predicando e insegnando nella lingua locale, fondando abbazie e monasteri, soccorrendo i bisognosi e operando miracoli.\nNacque con lui la corrente del Cristianesimo celtico, in seguito imitato dalla Chiesa. Infatti, per conservare le radici e le tradizioni storiche del popolo irlandese, Patrizio favor\u00ec la combinazione di molti elementi cristiani e pagani. Per esempio introdusse il simbolo della croce solare sulla croce latina, facendo diventare la croce celtica il simbolo del Cristianesimo celtico.\nAll'et\u00e0 di oltre cinquant'anni intraprese un lungo pellegrinaggio fino a Roma. Al ritorno si stabil\u00ec nell'Irlanda del Nord fino al termine dei suoi giorni. Fonti storiche accertano la sua morte a Downpatrick, in Irlanda, ma alcuni studiosi suppongono che la sua morte possa essere avvenuta in Inghilterra o in Galles. La maggior parte degli storici segnano la sua morte il 17 marzo 461 a Saul, Co. Down, in una chiesa donatagli da Dichu, capitano locale che fu da lui convertito. Secondo la leggenda il suo corpo fu affidato a una coppia di buoi che, senza guida, lo depose a Down, nell\u2019Irlanda del Nord, che da allora cambi\u00f2 il nome in Downpatrick.\nGli sono attribuite due lettere in latino: la \"Confessio\" (\"Dichiarazione\"), in cui offre un breve resoconto della sua vita e della sua missione, e l\"Epistula\", una lettera rivolta ai soldati di \"Coroticus\". Gli scritti di san Patrizio furono apprezzati per la loro schiettezza e semplicit\u00e0, tra i quali va sottolineata la \u201cbenedizione del viaggiatore irlandese\u201d (\"Irish journey blessing\").\n\"May the road rise to meet you,\"\n\"may the wind be always at your back,\"\n\"may the sun shine warm upon your face,\"\n\"and the rains fall soft upon your fields and,\"\n\"until we meet again, may God hold you in the palm of His hand.\"\n\u201cSia la strada al tuo fianco, il vento sempre alle tue spalle, che il sole splenda caldo sul tuo viso, e la pioggia cada dolce nei campi attorno e, finch\u00e9 non ci incontreremo di nuovo, possa Dio proteggerti nel palmo della sua mano.\u201d\nLeggende su san Patrizio.\nSecondo la tradizione irlandese, in Irlanda non ci sarebbero pi\u00f9 serpenti da quando san Patrizio li cacci\u00f2 in mare. Questa leggenda \u00e8 connessa a quella della montagna sacra irlandese, Croagh Patrick, sulla quale il santo nel 441 d.C. avrebbe trascorso quaranta giorni, gettando alla fine una campana dalla sommit\u00e0 del monte nell'attuale Baia di Clew per cacciare via i serpenti e le impurit\u00e0, formando le isole che la contraddistinguono. Lo storico greco-romano Salinus ha registrato tuttavia in un suo scritto che l\u2019Irlanda era priva di serpenti gi\u00e0 due secoli prima che nascesse S. Patrizio. Per tale motivo sembra che la storia dei serpenti sia stata inventata da un monaco di origini italiane che la moglie del normanno John de Curcy port\u00f2 nella corte del marito a Downpatrick. Oggi il monte \u00e8 meta per molti pellegrini soprattutto dal 15 luglio al 15 agosto.\nIl pellegrinaggio \u00e8 conosciuto con il nome di Reek Week e si tiene l'ultima domenica di luglio. Le adesioni sono molteplici e registrano dalle 15 alle 30.000 persone.\nCelebre anche la leggenda del pozzo di San Patrizio, il pozzo senza fondo, da cui si aprivano le porte del Purgatorio. La grotta, murata per volere di Alessandro VI nel 1497, era localizzata su un isolotto del Lough Derg, dove poi venne costruita una chiesa, oggi meta di pellegrinaggio penitenziale per molti fedeli.\nSecondo una leggenda, fuggito dalla schiavit\u00f9 in Irlanda, san Patrizio si diresse direttamente in Francia. Avendo deciso di visitare suo zio a Tours, doveva attraversare la Loira ma non era provvisto dei mezzi necessari per farlo. Trov\u00f2, tuttavia, che la sua mantella sarebbe stata un\u2019ottima zattera. Una volta raggiunta la riva opposta, Patrizio appese il suo soprabito a un cespuglio di biancospino ad asciugare. Nonostante fosse pieno inverno, la pianta inizi\u00f2 a fiorire ed ecco perch\u00e9, da allora, il biancospino fiorisce d\u2019inverno.\nDa notare la presenza della figura di san Patrizio anche nell'emblema nazionale irlandese, il trifoglio (\"shamrock\"). Grazie ad un trifoglio, si racconta infatti, san Patrizio avrebbe spiegato agli irlandesi il concetto cristiano della Trinit\u00e0, prendendo come esempio le tre foglie collegate ad un unico stelo."}
{"id": "1062941", "revid": "83531", "url": "https://it.wikipedia.org/wiki?curid=1062941", "title": "The Wise Little Hen", "text": ""}
{"id": "1062942", "revid": "16066", "url": "https://it.wikipedia.org/wiki?curid=1062942", "title": "Parco Sasso Simone e Simoncello", "text": ""}
{"id": "1062945", "revid": "16066", "url": "https://it.wikipedia.org/wiki?curid=1062945", "title": "Parco naturale del Sasso Simone e Simoncello", "text": ""}
{"id": "1062948", "revid": "729019", "url": "https://it.wikipedia.org/wiki?curid=1062948", "title": "Distretto di Bregenz", "text": "Il distretto di Bregenz (in tedesco Bezirk Bregenz) \u00e8 un distretto amministrativo austriaco dello Stato del Vorarlberg."}
{"id": "1062950", "revid": "1305772", "url": "https://it.wikipedia.org/wiki?curid=1062950", "title": "Serie A \u00c9lite 2006-2007", "text": "La Serie A \u00c9lite 2006-2007 \u00e8 stata la 38\u00aa edizione del massimo campionato nazionale italiano di pallamano maschile.\nEsso venne organizzato dalla Federazione Italiana Giuoco Handball.\nLa competizione \u00e8 iniziata il 23 settembre 2006 e si \u00e8 conclusa il 15 maggio 2007.\nIl torneo fu vinto dall'Handball Casarano per la 1\u00aa volta nella sua storia.\nA retrocedere in serie A1 fu la Pallamano Prato.\nFormula del torneo.\nPrima fase.\nIl campionato si svolse tra 8 squadre che si affrontarono in una fase iniziale con la formula del girone unico all'italiana con partite di andata e di ritorno.\nPer ogni incontro i punti assegnati in classifica sono cos\u00ec determinati:\nSeconda fase.\nLa seconda fase fu disputata con la formule del girone unico all'italiana con partite di sola andata; il calendario fu stilato in base ai piazzamenti della prima fase. (le prime 4 classificate disputarono 4 gare interne mentre le ultime 4 disputarono 3 gare interne).\nQuesta prima fase servi per determinare la griglia dei play off.\nPlay off scudetto.\nI play off scudetto si disputarono con la formula dell'eliminazione diretta; i quarti di finale e le semifinali al meglio di due gare su tre mentre la finale al meglio delle tre gare su cinque.\nLa squadra 1\u00aa classificata al termine dei play off fu proclamata campione d'Italia.\nLa squadra classificata all'8\u00ba posto al termine dei play off fu retrocessa in serie A1 durante la stagione successiva."}
{"id": "1062951", "revid": "1522738", "url": "https://it.wikipedia.org/wiki?curid=1062951", "title": "Babur", "text": "Formazione.\n\u1e92ah\u012br al-D\u012bn Mu\u1e25ammad - noto come B\u0101bur () - nacque il 14 febbraio 1483 nella citt\u00e0 di Andij\u0101n, importante tappa di un ramo della Via della seta, tra Kashgar (nell'attuale Xinjiang cinese), Osh (nell'attuale Kirghizistan), e Kokand (nella parte occidentale della valle di Fergana, nell'attuale Uzbekistan).\nEra figlio maggiore del signore timuride della valle di Fergana, \u02bfUmar Shaykh M\u012brz\u0101, e di sua moglie, la nobile \u1e6cughl\u0101q Nig\u0101r Kh\u0101n\u016bm, discendente diretta di Gengis Khan.\nSebbene appartenesse alla trib\u00f9 nomade mongola dei Barlas, la sua famiglia abbracci\u00f2 la cultura delle popolazioni \"turki\" e persiane, convertendosi alla religione islamica.\nSua lingua madre era il mongolo ciagatai (che lui stesso chiamava \"T\u014drki\", ovvero \"Turki\") ma era a suo perfetto agio anche con il persiano, considerato lingua veicolare della cultura islamica e lingua franca di tutta l'\u00e9lite della dinastia timuride. La sua autobiografia, il \"B\u0101burn\u0101me\" ovvero \"Il libro di B\u0101bur\", fu da lui scritta comunque in lingua ciagatai, e in essa si legge:\nQuindi B\u0101bur, anche se formalmente mongolo (o \"Mo[n]gol\", in persiano), traeva gran parte del suo sostegno dalle popolazioni turche e iraniche dell'Asia Centrale; di conseguenza il suo esercito era di variegata composizione etnica, comprendendo persiani (\"tagiki\" o \"sart\", come li chiamava lui), pashtun e arabi, oltre a barlas e ciagatai turco-mongoli (la stirpe di Ciagatai, figlio di Gengis Khan). Vi era anche una componente di combattenti Kizilba\u015f (Teste rosse): un ordine religioso militare transfuga dal sunnismo turco e passato allo sciismo persiano; in seguito tale componente sarebbe divenuta di grande importanza alla corte dei Moghul.\nLa tradizione vuole che B\u0101bur fosse molto forte e prestante fisicamente, tanto da essere in grado di caricare un uomo su ciascuna delle spalle, e che amasse attraversare a nuoto ogni fiume che incontrava sul suo cammino, compreso ben due volte il Gange.\nIl nome.\n\u1e92ah\u012br al-D\u012bn \u00e8 pi\u00f9 comunemente noto come B\u0101bur, una parola di origini indo-europee che significherebbe \"leopardo\", \"pantera\" o \"tigre\" (persiano: \"babr\"). Il cugino di B\u0101bur, M\u012brz\u0101 Mu\u1e25ammad \u1e24aydar, scrisse infatti:\nCarriera militare.\nNel 1494 a soli dodici anni di et\u00e0, B\u0101bur ottenne il suo primo ruolo di prestigio, prendendo il posto di suo padre come governatore della citt\u00e0 di Fergana nell'attuale Uzbekistan orientale. Tuttavia i suoi zii cercarono incessantemente di privarlo di questa carica, e per questo motivo B\u0101bur trascorse buona parte della sua giovinezza senza una vera casa e spesso in esilio forzato (non di rado a Osh in Kirghizistan, dove si possono tuttora visitare i cadenti presunti resti della sua casa), aiutato solo da amici e contadini. Nel 1497 egli attacc\u00f2 la uzbeka Samarcanda e dopo sette mesi di assedio riusc\u00ec a conquistarla. Durante questo periodo, una ribellione divampata tra i nobili del suo governatorato lo priv\u00f2 di Fergana. Lungo la marcia verso la citt\u00e0, della quale intendeva riprendere possesso, B\u0101bur sub\u00ec la defezione di gran parte dei suoi soldati rimasti a Samarcanda, perdendo cos\u00ec entrambe le citt\u00e0.\nNel 1501, riusc\u00ec a riconquistare Samarcanda, che per\u00f2 perse quasi subito, sconfitto dal suo pi\u00f9 acre nemico, il khan degli Uzbeki Mu\u1e25ammad Shayb\u0101n\u012b. Fugg\u00ec quindi da Fergana e si nascose in esilio. B\u0101bur trascorse i successivi tre anni a raccogliere un potente esercito, reclutando uomini soprattutto tra i Tagiki della regione del Badakhshan. Fu cos\u00ec che nel 1504 varc\u00f2 le cime innevate dell'Hindu Kush e prese Kabul, conquistando con una tattica audace e rischiosa un nuovo e ricchissimo regno e assumendo l'ambizioso titolo di \"Padish\u0101h\" (\"Re dei re\").\nNel 1505 B\u0101bur si alle\u00f2 con il sovrano di Her\u0101t, \u1e24usayn B\u0101yqar\u0101, anch'egli appartenente alla dinastia dei Timuridi e suo lontano parente; insieme, B\u0101bur e \u1e24usayn B\u0101yqar\u0101 si approntarono a combattere l'usurpatore. L'inaspettata morte del suo alleato nel 1506 costrinse B\u0101bur a ritardare l'impresa, cercando nel frattempo di insediarsi a Her\u0101t, ma dovendovi alla fine rinunciare per mancanza di risorse e approvvigionamenti. Tuttavia rimase straordinariamente impressionato dalla ricchezza culturale e intellettuale di Her\u0101t, e soprattutto dal poeta di etnia uigura M\u012br \u02bfAl\u012b Sh\u012br Nav\u0101\u02be\u012b, che incoraggi\u00f2 l'impiego del ciagatai come lingua letteraria. Fu forse per questo che lo stesso B\u0101bur se ne serv\u00ec per la stesura delle sue memorie.\nIl fermentare di una rivolta lo indusse successivamente a tornare a Kabul da Her\u0101t. L\u00ec, riusc\u00ec ad imporsi con la forza delle armi, ma due anni pi\u00f9 tardi una rivolta tra alcuni dei suoi generali pi\u00f9 importanti lo cacci\u00f2 dalla citt\u00e0. Fuggito con pochissimi compagni, dopo breve tempo B\u0101bur fu di ritorno, riprendendo Kabul e ottenendo l'atto di sottomissione dei ribelli. Nel 1510 poco prima della morte in battaglia dell'uzbeko Mu\u1e25ammad Shayb\u0101n\u012b Kh\u0101n \u00d6zbeg (917-1512), per opera del safavide Sh\u0101h di Persia Ism\u0101\u02bf\u012bl I, B\u0101bur colse l'opportunit\u00e0 per lanciarsi alla riconquista dei suoi ancestrali territori timuridi.\nNegli anni immediatamente successivi, B\u0101bur e lo sci\u00e0 Ism\u0101\u02bf\u012bl formarono un'alleanza per cercare di conquistare parte dell'Asia Centrale. In cambio dell'assistenza di Ism\u0101\u02bf\u012bl, B\u0101bur accett\u00f2 di diventare vassallo dei Safavidi. Come ricompensa, Ism\u0101\u02bf\u012bl riconsegn\u00f2 a B\u0101bur la sorella Kh\u0101nz\u0101da, che era stata imprigionata e costretta a sposare il defunto Mu\u1e25ammad Shayb\u0101n\u012b. Ottenuti anche molti ricchi e lussuosi doni, oltre ad assistenza militare, B\u0101bur ricambi\u00f2 adottando l'abbigliamento e i costumi dei musulmani sciiti, di cui lo Sci\u00e0 di Persia era diventato il supremo paladino.\nCon l'assistenza persiana, B\u0101bur marci\u00f2 su Bukhara, dove il suo esercito fu apparentemente accolto da liberatore. In quanto timuride, B\u0101bur appariva maggiormente legittimato rispetto agli Uzbeki. Nell'ottobre del 1511 fece un trionfale rientro a Samarcanda dopo dieci anni di assenza. Abbigliato alla moda sciita, torreggi\u00f2 rigidamente sulle folle sunnite radunatesi per accoglierlo in trionfo. Tutto questo era fatto per compiacere i Persiani, di cui B\u0101bur era conscio di aver ancora bisogno, temendo ancora gli Uzbechi (come scrisse suo cugino Haydar). La cosa gli mise contro la componente sunnita dei suoi nuovi sudditi e fin\u00ec col portare al ritorno degli Uzbeki otto mesi pi\u00f9 tardi.\nConquista dell'India settentrionale.\nI Safavidi furono per\u00f2 sconfitti nella Battaglia di Ghujduw\u0101n e B\u0101bur perse Samarcanda e dovette tornare nel 1512 a K\u0101bul.\nScrivendone in retrospettiva, B\u0101bur disse di aver fallito nel conquistare Samarcanda, che era il pi\u00f9 grande dei regali che Allah potesse concedergli. Aveva ormai rinunciato a ogni speranza di riprendere la sua signoria di Fergana, e, anche se temeva terribilmente un'aggressione uzbeka da ovest, la sua attenzione si rivolse sempre pi\u00f9 verso l'India.\nAffermava infatti di essere il vero e legittimo monarca delle terre della dinastia dei Sayyid, in quanto si considerava il legittimo erede del trono di Tamerlano. Era stato appunto Tamerlano ad aver originariamente lasciato Khi\u017cr Kh\u0101n come suo vassallo nel Punjab, e quest'ultimo era diventato signore (sultano) del sultanato di Delhi, fondando la succitata dinastia. Tuttavia la dinastia Sayyid era stata sloggiata da Ibr\u0101h\u012bm L\u014dd\u012b (o L\u014ddh\u012b), un afghano dei Ghilzai, e B\u0101bur pretendeva che il territorio gli fosse restituito. Quindi, mentre raccoglieva attivamente la forza militare necessaria per l'invasione del Punjab, invi\u00f2 una richiesta a Ibr\u0101h\u012bm L\u014dd\u012b, reclamando \"i paesi che anticamente dipendevano dai Turchi\", ovvero le terre del sultanato di Delhi.\nData la ovvia contrariet\u00e0 di Ibr\u0101h\u012bm L\u014dd\u012b ad accettare i termini della richiesta, e pur non avendo alcuna fretta di effettuare una vera e propria invasione, B\u0101bur procedette a diverse incursioni preliminari, nel cui corso prese Kandah\u0101r, luogo strategico per respingere eventuali attacchi a Kabul mentre era occupato in India. L'assedio tuttavia dur\u00f2 molto pi\u00f9 del previsto, e soltanto tre anni pi\u00f9 tardi Kandah\u0101r e la sua formidabile cittadella furono prese. Da quel momento ripresero le incursioni in India, ma fu nel loro corso che si present\u00f2 l'occasione di una spedizione ben pi\u00f9 ambiziosa: ovvero un attacco a Parwala, roccaforte dei Gakhar (1521), che port\u00f2 alla fine dell'impero di Ibr\u0101h\u012bm L\u014dd\u012b.\nLa parte di memorie di B\u0101bur riferita al periodo tra il 1508 e il 1519 manca. Nel corso di quegli anni lo Sci\u00e0 safavide Ism\u0101\u02bf\u012bl I sub\u00ec una grossa sconfitta allorch\u00e9 il suo grande esercito basato sulla cavalleria fu annientato alla battaglia di Cialdiran dalla nuova arma dell'Impero ottomano, il moschetto a miccia. Pare comunque che sia lui che B\u0101bur si fossero procurati rapidamente a loro volta questa tecnologia. B\u0101bur inoltre assunse un ottomano, Ustad \u02bfAli, per addestrare le sue truppe.\nLa battaglia contro Ibr\u0101h\u012bm L\u014dd\u012b.\nMentre i Timuridi erano uniti, gli eserciti della dinastia L\u014dd\u012b (o L\u014ddh\u012b) erano lungi dall'esserlo. Ibr\u0101h\u012bm era largamente detestato, persino tra i suoi nobili, e furono proprio diversi dei suoi nobili afghani a richiedere l'intervento di B\u0101bur, il quale raccolse un esercito di 12.000 uomini ed entr\u00f2 in India. Il numero si and\u00f2 via via ingrossando con il progredire dell'avanzata, dato che molti uomini delle popolazioni locali si unirono all'esercito invasore. Il primo scontro importante tra le due forze avvenne alla fine di febbraio del 1526. Il figlio prediletto di B\u0101bur, Hum\u0101y\u016bn (allora diciassettenne), guid\u00f2 l'esercito timuride in battaglia contro le prime avanguardie di Ibr\u0101h\u012bm. La sua vittoria cost\u00f2 maggiori fatiche rispetto alle scaramucce precedenti, ma fu una vittoria decisiva. Furono fatti pi\u00f9 di cento prigionieri, unitamente a otto elefanti. Tuttavia, diversamente dal passato, questi prigionieri non furono incatenati o liberati, ma per ordine di Hum\u0101y\u016bn vennero fucilati. Nelle sue memorie B\u0101bur rifer\u00ec: \"A Ustad \u02bfAli-quli e ai moschettieri fu ordinato di fucilare i prigionieri a mo' di esempio; era stata la prima impresa di Hum\u0101y\u016bn, la sua prima esperienza di combattimento, fu un ottimo presagio\". Si tratta forse del pi\u00f9 antico esempio di uso di un plotone d'esecuzione.\nIbr\u0101h\u012bm L\u014dd\u012b avanz\u00f2 con 100.000 soldati e 100 elefanti, mentre l'esercito di B\u0101bur, sebbene cresciuto in forze, contava la met\u00e0 degli effettivi, forse addirittura soltanto a 25.000 uomini. Nella battaglia di P\u0101n\u012bpat (21 aprile 1526) Ibr\u0101h\u012bm L\u014dd\u012b fu sgozzato e il suo esercito messo in rotta, dopo di che B\u0101bur si impossess\u00f2 rapidamente sia di Delhi sia di \u0100gr\u0101. Lo stesso giorno B\u0101bur aveva infatti ordinato a Hum\u0101y\u016bn di avanzare fino alla seconda (gi\u00e0 capitale di Ibr\u0101h\u012bm) per metterne al riparo dai saccheggi i tesori e le risorse. L\u00ec Hum\u0101y\u016bn trov\u00f2 i parenti del R\u0101ja di Gwalior (morto a Panipat), che cercavano rifugio dagli invasori, terrorizzati da quanto avevano sentito raccontare sui Mongoli. Ottenuta la garanzia della salvezza, essi regalarono al loro nuovo signore un famoso gioiello, il diamante che a lungo fu il pi\u00f9 grosso del mondo, il Koh-i-Noor, la \"Montagna di luce\".\nLe battaglie con i Rajput.\nSebbene ormai signore di Delhi e Agra, B\u0101bur riferisce nelle sue memorie di avere trascorso notti insonni per le continue preoccupazioni provocategli da Rana Sanga, signore Rajput di Mewar. Prima dell'intervento di B\u0101bur, i Rajput avevano conquistato parte dei territori del sultanato e governavano una vasta zona a sudovest dei suoi nuovi possedimenti, comunemente nota come Rajputana. Non si trattava tuttavia di un Regno Unito, ma piuttosto di una confederazione di signorie sotto l'informale sovranit\u00e0 di Rana Sanga.\nI Rajput avevano probabilmente avuto notizia delle forti perdite inflitte da Ibr\u0101h\u012bm L\u014dd\u012b alle forze di B\u0101bur, quindi erano convinti di poter conquistare Delhi e forse persino tutto l'Hindustan, nella speranza di poterlo riportare in mani Rajput-indu per la prima volta da 330 anni, ovvero da quando Mu\u1e25ammad di Ghor aveva sconfitto Prithviraj III, re Chauan dei Rajput (1192).\nInoltre i Rajput erano al corrente del fatto che tra i ranghi dell'esercito di B\u0101bur vi erano dissapori. La caldissima estate indiana era piombata su di loro e gran parte delle truppe volevano tornare a casa nei climi pi\u00f9 freschi dell'Asia Centrale. La fama di valore dei Rajput li aveva preceduti e la loro superiorit\u00e0 numerica intimoriva le forze di B\u0101bur. Invece B\u0101bur aveva deciso di trasformare la situazione favorevole in una pi\u00f9 ampia conquista e di spingersi ancora di pi\u00f9 all'interno dell'India, in territori mai reclamati prima di allora dai Timuridi. Quindi aveva bisogno delle sue truppe per sconfiggere i Rajput. Nonostante la resistenza dell'esercito a impegnarsi in ulteriori attivit\u00e0 belliche, B\u0101bur era convinto di poter prevalere sui Rajput e conquistare il controllo completo dell'Hindustan. Quindi propagand\u00f2 ampiamente il fatto che per la prima volta avrebbe dovuto battersi contro non-musulmani, ovvero \"k\u0101fir\" (infedeli). Dopo di che impose ai suoi uomini di mettersi in fila per giurare sul Corano che a nessuno di loro sarebbe \"venuto in mente di voltare le spalle al nemico o di ritirarsi da questo scontro mortale finch\u00e9 la vita non gli [fosse] strappata dal corpo\". A quel punto cominci\u00f2 ad attribuirsi la denominazione di \"Ghazi\", ovvero \"Guerriero per la causa islamica\", titolo gi\u00f9 usato da Tamerlano quando aveva combattuto in India.\nI due eserciti si scontrarono a Khanwa, 40 miglia a ovest di Agra. Dapprima vittorioso, Sanga mor\u00ec nel giro di un anno, forse avvelenato da uno dei suoi stessi ministri. In quel modo scompariva uno dei principali avversari di B\u0101bur. In cambio del pagamento di un regolare tributo, il nuovo signore consent\u00ec ai principi Rajput di mantenere il controllo dei loro principati, oltre che i loro costumi e tradizioni.\nConsolidamento della conquista.\nB\u0101bur era ormai il signore indiscusso dell'Hindustan (espressione che un tempo indicava l'India nordoccidentale e la piana del Gange) e inizi\u00f2 un periodo di ulteriore espansione. A ciascuno dei nobili o \"\u02bfumar\u0101\u02be\" che nominava, fu consentito formare un proprio esercito. E, onde favorire le mire espansionistiche imperiali, a molti furono assegnate come \"jaghir\" terre ancora da conquistare, liberando in tal modo B\u0101bur da molti dei problemi connessi con il reclutamento di truppe. Nel contempo assegn\u00f2 ai propri figli le province pi\u00f9 lontane dal suo nuovo centro di operazioni: a Kamran fu assegnato il controllo di Kandahar, ad Askari quello del Bengala e a Hum\u0101y\u016bn il governo del Badaksh\u0101n, forse la provincia pi\u00f9 remota dell'impero in espansione.\nCon l'aiuto di Ustad \u02bfAli, inoltre, B\u0101bur continu\u00f2 a usare nuove tecnologie per migliorare il proprio esercito. Oltre alle armi da fuoco, i due provarono nuovi tipi di armamenti da assedio, come i cannoni, che B\u0101bur ricorda essere capaci di sparare una grossa pietra alla distanza di quasi un miglio (anche se, aggiunge, il test iniziale lasci\u00f2 sul terreno morti nove spettatori innocenti). Oltre a questi, sperimentarono bombe che esplodevano all'impatto. Nell'organizzazione dell'esercito era infine mantenuta la pi\u00f9 rigida disciplina, con regolari ispezioni.\nL'architettura.\nB\u0101bur viaggi\u00f2 per il paese, ammirandone gran parte del territorio e dei panorami, e diede l'avvio alla costruzione di una serie di strutture in cui le preesistenti volute ind\u00f9 di dettagli scolpiti si mescolavano con i disegni tradizionali musulmani propri di persiani e turchi. Scrisse lui stesso con reverente meraviglia degli edifici di Chanderi, un villaggio scavato nella roccia, e del palazzo del R\u0101ja Man Singh a Gwalior, riferendone nei termini di \"palazzi meravigliosi, interamente ritagliati dalla roccia\". Fu invece infuriato dagli idoli giainisti scolpiti sulla superficie della roccia sotto la fortezza di Gwalior. \"Questi idoli sono mostrati completamente nudi, senza nemmeno coprirne le parti intime... Ne ho ordinato la distruzione.\" Per fortuna le statue non furono distrutte completamente, ma ne furono rimossi i genitali e i volti (questi ultimi poi restaurati da scultori moderni).\nPer ricordare a s\u00e9 stesso le terre che si era lasciato alle spalle, B\u0101bur inizi\u00f2 la creazione di deliziosi giardini in tutti i palazzi e le province, dove usava sedere per trovare ombra dal feroce sole dell'India. Cerc\u00f2 il pi\u00f9 possibile di ricreare quelli di Kabul, che riteneva i pi\u00f9 belli del mondo e in uno dei quali volle alla fine essere sepolto (il \"B\u0101gh-e B\u0101bur\", ovvero \"Giardino di B\u0101bur\"). \"In quell'Hindustan privo di fascino e di ordine, i giardini erano creati senza ordine e simmetria.\" Quasi trenta pagine delle sue memorie sono occupate da descrizioni della fauna e della flora di quell'Hindustan.\nGrande vita.\nAlla fine del 1528 B\u0101bur celebr\u00f2 una grande festa, o \"tamasha\". Furono riuniti tutti i nobili delle diverse regioni del suo impero, unitamente a ogni nobile che accampasse una discendenza da Tamerlano o Gengis Khan. Si trattava di una celebrazione della sua discendenza chinggiskhanide, e quando gli ospiti furono tutti seduti in semicerchio (con lui al centro), quello pi\u00f9 lontano da B\u0101bur era a oltre 100 metri di distanza. L'immenso banchetto fu accompagnato da regali e spettacoli di combattimenti fra animali, lotta, danza e acrobazia. Gli ospiti offrirono all'imperatore tributi in oro e argento e ricevettero a loro volta cinturoni per la spada e mantelli d'onore (\"khalat\"). Tra gli ospiti vi erano diversi uzbechi (quelli che avevano cacciato i Timuridi dall'Asia Centrale e in quel momento occupavano Samarcanda), e un gruppo di contadini della Transoxiana, premiati per essersi mostrati amichevoli nei confronti di B\u0101bur e averlo aiutato quando non era ancora un potente signore.\nConclusa la festa, molti dei regali a lui offerti furono mandati a Kabul \u201cper adornare le dame\" della sua famiglia. B\u0101bur era eccessivamente generoso per quanto concerneva le ricchezze, tanto che al momento della sua morte i forzieri dell'impero erano quasi vuoti: si ordin\u00f2 persino alle truppe di restituire al tesoro un terzo dei loro redditi. La stravaganza dell'imperatore non pass\u00f2 inosservata. Era un forte bevitore e consumatore di hashish, forse come mezzi per alleviare i vari malanni di cui soffriva: sputava notoriamente sangue e aveva sul corpo diverse pustole, soffriva di sciatica e altro sangue gli colava dagli orecchi. Le sopra nominate sostanze erano rigorosamente vietate dalle dottrine ortodosse dell'Islam, ma nel \"B\u0101bur-n\u0101me\" lui stesso scrive senza censura di suoi parenti di Fergana che consumavano liquori forti in abbondanza. Dunque, lui, un \"Guerriero della Fede\", indulgeva al proibito (\"\u1e25aram\").\nL'ultima battaglia.\nIl 6 maggio 1529 B\u0101bur sconfisse Ma\u1e25m\u016bd Lod\u012b, fratello di Ibr\u0101h\u012bm. Con la battaglia di Ghagra furono cos\u00ec schiacciati gli ultimi residui di resistenza nell'India settentrionale.\nGli ultimi giorni.\nAllorch\u00e9 Babur si ammal\u00f2 seriamente, a Humayun fu riferito un complotto dei nobili anziani per mettere da parte i figli e nominare a succedergli Mahdi Khwaja, marito della sorella dell'imperatore. Il giovane principe si precipit\u00f2 ad Agra, constatando per\u00f2 al suo arrivo che il padre si era ripreso, anche se Mahdi Khwaja aveva perso ogni speranza di diventarne il successore dopo essersi comportato con un'arroganza che eccedeva la sua autorit\u00e0 durante la malattia del signore. Ma una volta raggiunta Agra fu lo stesso Humayun ad ammalarsi, arrivando prossimo a morire.\nSi racconta che lo stesso B\u0101bur abbia girato attorno al letto del figlio malato gridando a Dio di prendere la sua vita al posto di quella di figlio. E secondo le tradizioni successive, si ammal\u00f2 davvero, mentre per converso Humayun si riprendeva. Questo tuttavia non sembra preciso, visto che trascorsero alcuni mesi tra la guarigione di Humayun e la morte del padre e che la malattia di B\u0101bur fu una faccenda piuttosto improvvisa. Le ultime parole dell'imperatore sembrano rivolte al figlio prediletto, Humayun: \"Non fare niente contro i tuoi fratelli, anche qualora potessero meritarselo\".\nB\u0101bur mor\u00ec all'et\u00e0 di 48 anni, e, come previsto, a succedergli fu il figlio maggiore, Humayun. Avrebbe desiderato essere sepolto nel suo giardino preferito, a Kabul, citt\u00e0 che aveva sempre amato, ma fu prima sepolto in un mausoleo ad Agra, sua capitale. Circa nove anni pi\u00f9 tardi, tuttavia, le sue volont\u00e0 furono esaudite da Sher Sha, e fu sepolto in un bel giardino, il \"Bagh-e Babur\" a Kabul, ora in Afghanistan. L'iscrizione sulla sua tomba recita (in persiano):\nSe c'\u00e8 un paradiso in terra, \u00e8 questo, \u00e8 questo, \u00e8 questo!"}
{"id": "1062953", "revid": "1543377", "url": "https://it.wikipedia.org/wiki?curid=1062953", "title": "Triumph Tiger 1050", "text": "La Tiger 1050 \u00e8 una motocicletta prodotta dalla casa inglese Triumph Motorcycles presentata nel 2006. Il motore \u00e8 lo stesso tricilindrico da 1050 cm\u00b3 della naked Speed Triple 1050 sebbene \"addolcito\" per adattarlo ad un uso polivalente.\nAspetto.\nLa nuova Tiger, a differenza dalla precedente Tiger 955 non ha vocazione per il fuoristrada.\nAppartiene, piuttosto, al nuovo genere di motocicletta polivalente, adatta cio\u00e8 tanto alle strade urbane quanto alle strade extraurbane, di montagna e anche alle autostrade, come, ad esempio, la Kawasaki Versys. Il design della Tiger 1050 \u00e8 di Rodolfo Frascoli della Marabese Design.\nCaratteristiche tecniche.\nCol passaggio al nuovo motore tricilindrico da 1050\u00a0cm\u00b3 la nuova Tiger cambia anche le sue attitudini e, nonostante la ciclistica mantenga la sua struttura enduro, guadagna tutti gli attributi di sport tourer.\nLa ruota anteriore passa infatti dai 19\" ai 17\" di diametro sempre con la forcella a steli rovesciati, ora per\u00f2 regolabili, guadagnando un avantreno maneggevole e leggero adatto a svincolare negli ingorghi del traffico.\nAd un primo sguardo la mole imponente della moto d\u00e0 l'idea di pesantezza, ma l'apparenza inganna in quanto il peso dichiarato \u00e8 di soli 200\u00a0kg a secco, ben 17 meno della versione precedente; la cosa dovrebbe garantire una certa facilit\u00e0 d'uso anche se si rivela pi\u00f9 adatta alle persone alte (chi non raggiunge 1,75 m, sebbene la sella sia ribassata, fatica a toccare terra).\nLa frenata viene garantita da due pinze radiali a 4 pistoncini con dischi da 320\u00a0mm di diametro all'anteriore e un disco da 255, ma con pinze a 2 pistoncini al posteriore e con la possibilit\u00e0 di adottare anche il sistema ABS.\nMotore.\nPur essendo lo stesso tricilindrico che equipaggia la pi\u00f9 sportiva Speed Triple 1050 il motore \u00e8 stato rivisto per erogare pi\u00f9 dolcemente i suoi \"cavalli\" anche se con i suoi 117 CV la \"Tigre\" \u00e8, nel 2007 periodo in cui esce, la motard stradale pi\u00f9 potente in circolazione.\n\u00c8 un motore in grado di spingere con fluidit\u00e0 in citt\u00e0, ma in grado di impressionare per il suo vigore su strada poich\u00e9 \u00e8 possibile spalancare il gas a poco pi\u00f9 di 1000 giri in sesta e allungare fino ai 10.000.\nInsomma, un motore \"facile\", ma non troppo, non adatto a chi non ha esperienza con motori sopra i 100 CV."}
{"id": "1062955", "revid": "123785926", "url": "https://it.wikipedia.org/wiki?curid=1062955", "title": "Rublo sovietico", "text": "Il rublo () \u00e8 stata la valuta dell'Unione Sovietica. Un rublo era diviso in 100 kopeki, kopecki, o copechi (, plurale \u043a\u043e\u043f\u0435\u0301\u0439\u043a\u0438).\nEtimologia.\nLa parola \"rublo\" deriva dal verbo slavo \"\u0440\u0443\u0431\u0438\u0442\u044c\", (\"rubit'\"), che significa tagliare. Storicamente, il rublo era un pezzo tagliato da un lingotto di argento (\"grivna\"), da qui il nome.\nRublo nell'Unione Sovietica.\nLa valuta sovietica aveva un nome diverso in ogni lingua dell'Unione Sovietica, talvolta anche abbastanza differente dal nome russo. Tutte le banconote recavano il nome e il valore nominale in ogni lingua delle repubbliche dell'Unione Sovietica. Il nome attuale di diverse valute dell'Asia centrale \u00e8 semplicemente il nome locale del rublo.\nIl nome della moneta nelle lingue ufficiali delle 15 repubbliche, in ordine in cui apparivano nelle banconote:\n\u00c8 da notare che la scrittura in lingua uzbeka, azera, moldava e turkmena \u00e8 passata dal cirillico all'alfabeto latino nel periodo del collasso dell'Unione Sovietica.\nSostituzione delle valute nell'ex Unione Sovietica.\nPoco dopo il collasso dell'Unione Sovietica nel 1992 furono introdotte valute locali nei nuovi Stati indipendenti. Gran parte delle nuove economie erano deboli, pertanto molte delle nuove valute subirono cambiamenti e riforme, tra cui modifiche di nome e tassi di conversione."}
{"id": "1062956", "revid": "125014643", "url": "https://it.wikipedia.org/wiki?curid=1062956", "title": "CUS Palermo Pallamano", "text": "Il Palermo Pallamano \u00e8 la sezione di pallamano del Centro Universitario Sportivo di Palermo. Milita nel girone C del campionato di Serie A2, il secondo livello del campionato italiano di pallamano maschile.\nStoria.\nNel campionato 2004-2005 ha conquistato, per la prima volta nella sua storia, la promozione in serie A1 maschile di Pallamano. Nel Maggio del 2005 ha vinto la medaglia d'oro al Campionato Nazionale Universitario svoltosi a Catania, battendo in finale il CUS Catania.\nIl 23 maggio 2021 la squadra Under 19 allenata da Gianni Tornamb\u00e8 conquista il titolo di campione regionale Under 19. \nDalla stagione 2021-2022 la societ\u00e0 si affilia al Palermo Football Club, cambiando il nome sociale e i colori, che passano dal giallo-rosso-nero al classico rosa-nero."}
{"id": "1062957", "revid": "729019", "url": "https://it.wikipedia.org/wiki?curid=1062957", "title": "Costantino Sereno", "text": ""}
{"id": "1062959", "revid": "767487", "url": "https://it.wikipedia.org/wiki?curid=1062959", "title": "Distretto di Dornbirn", "text": "Il distretto di Dornbirn (in tedesco Bezirk Dornbirn) \u00e8 un distretto amministrativo austriaco dello stato del Vorarlberg."}
{"id": "1062960", "revid": "158913", "url": "https://it.wikipedia.org/wiki?curid=1062960", "title": "Raffaele Mertes", "text": "Biografia.\nCome direttore della fotografia ha lavorato con registi come Dario Argento e Michele Soavi, come regista ha diretto per la televisione le fiction \"Carabinieri\" e \"Questa \u00e8 la mia terra\" (2006)."}
{"id": "1062969", "revid": "124721144", "url": "https://it.wikipedia.org/wiki?curid=1062969", "title": "Jun\u00edpero Serra", "text": "Beatificato nel 1988, \u00e8 stato proclamato santo da papa Francesco nel settembre del 2015.\nIn una serie di documentari del 2006 \u00e8 stato accusato di aver partecipato al genocidio dei nativi americani.\nSan Junipero Serra d\u00e0 il suo nome al Serra Club\nBiografia.\nNato con il nome di Miguel Jos\u00e9 Serra Ferrer a Petra, sull'isola di Maiorca, il 24 novembre 1713 prese in nome di Jun\u00edpero, in onore di frate Ginepro, uno dei primi discepoli di san Francesco d'Assisi. Il 14 settembre 1730 entr\u00f2 nell'ordine dei frati minori. Per la sua predisposizione allo studio fu nominato lettore di filosofia prima di essere ordinato sacerdote. Successivamente ricevette il dottorato in teologia all'Universit\u00e0 Lulliana di Palma di Maiorca, dove occup\u00f2 la cattedra di filosofia al Collegio di san Ferdinando. Insieme al suo amico e confratello Francisco Palou, s'imbarc\u00f2 il 13 aprile 1749 a Malaga e poi a Cadice, dopo che i ritardi logistici e burocratici li avevano fatti attendere otto mesi prima del viaggio. Raggiunse il Collegio missionario di San Fernando in Messico in quello stesso anno.\nQuell'anno viaggi\u00f2 per il Nord America, in un primo tempo a Citt\u00e0 del Messico, nella cui universit\u00e0 insegn\u00f2 teologia. Mentre viaggiava a cavallo di un mulo da Veracruz alla capitale, si fer\u00ec a una gamba in modo cos\u00ec serio da soffrirne per il resto della sua vita, anche se continu\u00f2 a viaggiare a piedi tutte le volte che questo era possibile. Chiese di essere inviato alla missione di Sierra Gorda nel nord dell'attuale Messico, dove rimase per circa nove anni. Qui impar\u00f2 la lingua degli indigeni e tradusse il catechismo. Richiamato a Citt\u00e0 del Messico, divenne famoso come fervente predicatore. Il suo zelo lo indusse a essere molto severo nell'assegnare penitenze ai peccatori, e anche a s\u00e9 stesso impose mortificazioni corporali come il cilicio.\nNel 1767 fu nominato superiore di un gruppo di 15 missionari francescani, inviato nelle missioni indiane della Bassa California. I francescani rilevarono l'amministrazione delle missioni cattoliche dei gesuiti della costa californiana, dopo che questi erano stati banditi per ordine di Carlo III di Spagna, che li aveva espulsi dalla Nuova Spagna il 3 febbraio 1768. Padre Serra assunse il ruolo di Presidente delle missioni francescane della California. Il 12 marzo 1768 s'imbarc\u00f2 dal porto di San Blas sull'Oceano Pacifico, diretto verso la California. Agli inizi del 1769, accompagn\u00f2 il governatore Gaspar de Portol\u00e1 nella sua spedizione in Nuova California. Lungo la strada fond\u00f2 la missione di San Fernando re di Spagna (l'unica missione francescana in tutta la Bassa California). Quando la spedizione giunse a San Diego il 1\u00ba luglio, Serra si ferm\u00f2 per fondare la missione di San Diego de Alcal\u00e1, la prima delle ventuno missioni di California, destinate alla conversione dei nativi americani fino alle lontane coste di Sonoma nel nord. Quando giunse a Monterey fond\u00f2 la missione di San Carlo Borromeo, dove rimase come padre presidente dei francescani. Nel 1771 si trasfer\u00ec alla missione Carmel nell'Alta California, dove fu posta la sede centrale. Sotto la sua presidenza vennero fondate le missioni di Sant'Antonio di Padova, dell'Arcangelo Gabriele, di San Luis Obispo, di San Giovanni da Capistrano, di San Francesco d'Assisi, di Santa Chiara e di San Bonaventura. Serra presenzi\u00f2 anche alla fondazione del presidio di Santa Barbara, il 21 aprile 1782, ma non pot\u00e9 fondarvi una nuova missione a causa dell'ostilit\u00e0 del governatore Felipe de Neve.\nNel 1773 alcune difficolt\u00e0 con Pedro Fages, il comandante militare, lo obbligarono a tornare a Citt\u00e0 del Messico, per conferire con il vicer\u00e9 Antonio Mar\u00eda de Bucareli y Urs\u00faa e chiedere la rimozione di Fages dall'incarico di governatore. Il vicer\u00e9 diede ragione a Serra e rimosse il governatore nel 1774, dopodich\u00e9 Serra fece ritorno in California. Nel 1778 Serra fu autorizzato a impartire il sacramento della cresima ai fedeli di tutta la California. Dopo che ebbe esercitato questo privilegio per un anno, il governatore Felipe de Neve gli ingiunse di sospendere l'amministrazione del sacramento fino al ricevimento della bolla papale. Per circa due anni Serra si astenne dal somministrare la cresima, finch\u00e9 il vicer\u00e9 Majorga gli restitu\u00ec il diritto di amministrare il sacramento. Durante gli ultimi tre anni di vita visit\u00f2 ancora le missioni fra San Diego e San Francisco, viaggiando per oltre 900 chilometri per cresimare tutti coloro i quali erano stati battezzati. Soffr\u00ec moltissimo per le condizioni di salute, sopportando il dolore senza ricorrere ad alcuna cura. Cresim\u00f2 battezzati che, a parte qualche rara eccezione, erano indiani convertiti al cattolicesimo dal 1770 fino ad allora.\nIl 28 agosto 1784, all'et\u00e0 di 70 anni, padre Junipero Serra mor\u00ec nella missione di Carmel per il morso di un serpente e venne tumulato sotto il pavimento della chiesa.\nControversie.\nQuando nel 1985 la Chiesa Cattolica dichiar\u00f2 servo di Dio Serra, l'atto venne contestato dai rappresentanti pellerossa della California e da gruppi come la Conferenza Tekakwitha e la American Indian Historical Society. Serra venne contestato per alcuni presunti episodi storici: aver requisito terre di propriet\u00e0 dalle trib\u00f9 pellerossa, aver ridotto virtualmente in schiavit\u00f9 i nativi americani, aver soppresso le loro tradizioni e averli convertiti forzatamente al cattolicesimo.\nNei documentari \"Indian Country Diaries\", realizzati nel 2006 da nativi americani, si afferma che, per le popolazioni indigene dell'Alta California, le missioni non sarebbero state altro che campi di lavoro forzato e sarebbero state inoltre il fattore pi\u00f9 significativo di un processo di colonizzazione trasformatosi in genocidio. Non sono mancate sull'argomento polemiche di segno opposto.\nTra il 1769 e il 1821, la popolazione indiana scese da 300\u00a0000 a 200\u00a0000 abitanti. L'aspettativa di vita nelle missioni era intorno ai dieci anni. La maggior parte delle morti furono causate per\u00f2 da malattie come la sifilide, il vaiolo, il morbillo e l'influenza, involontariamente introdotte dagli spagnoli e alle quali la popolazione nativa aveva una bassa resistenza.\nCome spiegato nella sua biografia ufficiale, Jun\u00edpero Serra trov\u00f2 la sua \"identit\u00e0 primaria nel cercare di diffondere il vangelo tra i popoli indigeni del Nord America\". Alle accuse dell'uso della forza nelle missioni, del lavoro in condizioni di schiavit\u00f9 e di punizioni gravi, soprattutto per chi si allontanava, viene obiettato che padre Junipero si oppose a una colonizzazione senza scrupoli da parte degli spagnoli e, contrariamente a quanto era abituale da parte dei militari, non impose la lingua spagnola, non interfer\u00ec nella gestione dei guadagni derivanti dall'agricoltura e dall'allevamento, consent\u00ec che i nativi si allontanassero dalle missioni per scambi commerciali con le altre trib\u00f9 e cerc\u00f2 sempre di chiedere la mitigazione delle pene quando veniva violata la legge instaurata dagli spagnoli.\nPi\u00f9 in generale, si ritiene che i frati minori guidati da padre Junipero, oltre a portare il Vangelo, avrebbero insegnato ai nativi - fermi ancora alla cultura della caccia e della raccolta - l'agricoltura e l'allevamento del bestiame, educandoli anche all'arte e alla musica, per creare condizioni di vita pi\u00f9 dignitose.\nCulto.\nSerra fu beatificato da papa Giovanni Paolo II il 25 settembre 1988, e canonizzato il 23 settembre 2015 da papa Francesco. Alcuni gruppi di nativi americani protestarono, affermando che le missioni avevano gravemente nuociuto al loro popolo.\nLa cappella della missione di San Juan de Capistrano, costruita nel 1782, \u00e8 considerata l'edificio pi\u00f9 antico esistente in California. Conosciuta come \"Chiesa di padre Serra\", \u00e8 l'unica chiesa rimasta fra quelle in cui padre Serra aveva officiato (qui presiedette alla cresima di 213 persone fra il 12 e il 13 ottobre 1783). Una statua di bronzo gli \u00e8 stata dedicata nel parco del Golden Gate a San Francisco ed \u00e8 stata abbattuta dai manifestanti di Black Lives Matters il 20 giugno 2020."}
{"id": "1062970", "revid": "118470106", "url": "https://it.wikipedia.org/wiki?curid=1062970", "title": "Palazzo Roffia", "text": "Palazzo Roffia \u00e8 un antico palazzo di Firenze situato in Borgo Pinti 13, dinanzi allo sbocco di via di Mezzo, che consente di averne una visione a distanza altrimenti difficile per le limitate dimensioni della via.\nStoria.\nLa famiglia Roffia arriv\u00f2 in citt\u00e0 nel 1646 da San Miniato e compr\u00f2 un'antica casa della famiglia Monaldi-Bandinelli. Al 1665 si datano i primi lavori di ampliamento localizzati sul retro, a ridurre significativamente l'area destinata ad orto con nuovi locali sviluppati su di un loggiato, quindi nel 1672 l'acquisto di un'ulteriore casa limitrofa. Il conferimento di un nuovo e unitario fronte risale invece al 1696, promosso da Antonio Roffia e diretto da Michele Magni, discepolo di Giovanni Battista Foggini (al quale la letteratura per lungo tempo ha direttamente ricondotto l'impresa), coadiuvato dallo stesso Antonio Roffia, dilettante d'architettura.\nL'interno del palazzo venne decorato a pi\u00f9 riprese. Verso il 1704 venne decorato il salone centrale con scene di finte architetture e rovine, con quadrature di Rinaldo Botti: in tale sala si trovano due stemmi matrimoniali che hanno permesso di circoscrivere la datazione: uno Roffia-Adimari Morelli e uno Chierici-Mari.\nDopo la famiglia Roffia il palazzo pass\u00f2 ai Morelli, ai Graziani Libri, ai Magherini Graziani (fine del XIX secolo), per poi passare alla famiglia Mels Colloredo Graziani che ne hanno ancora la propriet\u00e0.\nDi un cantiere datato al 1924, sempre con \"restauri in pietra artificiale alla facciata\", fa esplicita menzione Mazzino Fossi. L'intera propriet\u00e0 \u00e8 stata poi oggetto di lavori, con il totale rifacimento degli intonaci del prospetto, nel 1965, per le cure dell'ingegner Orlando Barducci e dell'architetto Pilade Grazzini (intervento premiato dalla Fondazione Giulio Marchi nel 1967).\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nDescrizione.\nEsterno.\nNell'insieme il prospetto mostra il perdurare di modelli tradizionali cinquecenteschi, non fosse per il balcone in ferro battuto che appare, a questa altezza cronologica, alquanto inconsueto nel panorama dell'architettura fiorentina (aspetto questo sul quale la letteratura consultata torna insistentemente), pur assecondando un gusto che al tempo andava imponendosi in molte citt\u00e0 italiane ma che non trover\u00e0 particolare diffusione in ambito locale.\nLa facciata, articolata su tre piani per sette assi, \u00e8 sicuramente elegante, soprattutto nel disegno delle aperture e nella soluzione adottata per segnare con portone, balcone e finestrone l'asse centrale. Nonostante ci\u00f2 Federico Fantozzi, in una via segnata da nobili edifici cinquecenteschi di misurato disegno, definiva questa tardo seicentesca testimonianza tangibile \"dello stato di decadenza nel quale trovavasi l'arte in quell'epoca\".\n\"L'orditura delle aperture \u00e8 definita, sulla superficie parietale intonacata, da fasce orizzontali su cui si dispongono le mensole marcapiano delle finestre del secondo e terzo piano e dall'ampia fascia sottotetto disegnata a imitazione di un fregio riccamente decorata negli elementi lapidei delle mensole e delle metope. Il primo ordine di aperture presenta finestre inginocchiate con frontone spezzato entro cui si dispone il motivo decorativo della conchiglia\" (Emilia Marcori).\nSulla facciata, all'interno del timpano spezzato della porta del balcone, \u00e8 uno scudo con l'arme della famiglia Roffia (che Leonardo Ginori Lisci dice modificato nei suoi anni e che comunque oggi si mostra in pessimo stato di conservazione e praticamente illeggibile). Si noti anche il portone principale, gi\u00e0 segnalato dallo stesso Ginori Lisci come autentico, con formelle e chiodatura a disegno. A un intervento tra Otto e Novecento si pu\u00f2 presumere risalgano varie integrazioni in pietra artificiale agli elementi decorativi (e forse anche gli inserti collocati tra le mensole del sottotetto).\nInterno.\nAl pian terreno vi sono locali ad uso amministrativo, mentre al primo piano sono presenti sale affrescate oggi adibite a templi massonici ad uso della Gran Loggia d'Italia. Un primo cantiere nel 1703 fu condotto da Alessandro Gherardini, Piero Dandini e Rinaldo Botti. Un secondo, aperto tra il 1754 e il 1760, vide la partecipazione di Anton Domenico Bamberini, Alessandro Gherardini, Gian Domenico Ferretti, Pietro Giarr\u00e8, Niccol\u00f2 Stagi e Vincenzo Meucci. Fino al 1985 si riteneva che gli affreschi del Ferretti fossero di Luca Giordano, ma un ritrovamento d'archivio ha permesso di assegnarne la corretta paternit\u00e0.\nUna saletta con \"Storie di Andromaca\" del Bamberini faceva forse parte degli appartamenti di Antonio Roffia e alludono alla fedelt\u00e0 coniugale. Andromaca guarda un giovane Ettore partire mentre si reca al tempio di Apollo; sul soffitto si vede Diana che blocca Eros, allusione alla rinuncia dei piaceri carnali.\nLa stanza delle \"Virt\u00f9, Vizi e Arti\" del Gherardini presenta complesse allegorie: le personificazioni delle Virt\u00f9 (\"Prudenza, Giustizia, Fortezza \"e\" Temperanza\") contrapposte ai Vizi (\"Piacere, Venere, Eros che lotta con Anteros, Bacco e i satiri\"), di alcune divinit\u00e0 pagane sul soffitto (\"Minerva che scaccia l'Ignoranza, Giove, Giunone coi pavoni, Flora, la Fama, l'amore per la Virt\u00f9 \"e\" Mercurio\") e le Arti (\"Scienza, Architettura, Studio e Poesia\"). Alcune figure sono leggibili, pare, anche secondo una chiave alchemico-filosofica: per esempio la figura della \"Prudenza\", con lo specchio, il serpente e la doppia faccia, potrebbe essere letta anche come la divinit\u00e0 Rebis, mentre l'Architettura, posta in una posizione troneggiante di assoluto predominio, che alluderebbe alla Massoneria stessa.\nLa pregevole galleria venne affrescata da Gian Domenico Ferretti (nella volta) con storie di \"Ercole e il suo trionfo\" tra il 1744 e il 1746. Tra le figure si riconoscono alcuni personaggi e mostri delle dodici fatiche: il Leone di Nemea, l'Idra di Lerna, il Centauro Nesso, Atlante, ecc. Al centro della volta si vedono Giunone e Giove che, dopo le fatiche, accolgono Ercole nell'Olimpo. Le figure sulle pareti, di fattura pi\u00f9 sommaria, dovrebbero risalire a circa un secolo dopo.\nLa \"Sala dell'Apoteosi\" \u00e8 decorata da Vincenzo Meucci, con un'allegoria della \"Virt\u00f9 che sale al cielo\" (1745), inquadrata da fastosi stucchi di Giovanni Ridolfo Frullani.\nSono presenti altre sale minori, spesso con dei quadretti mitologici o allegorici inquadrati da stucchi sopra le porte di Bartolomeo Portogalli. Sono documentati anche interventi dell'artista contemporaneo Alfio Rapisardi."}
{"id": "1062971", "revid": "36426", "url": "https://it.wikipedia.org/wiki?curid=1062971", "title": "Gian Domenico Ferretti", "text": ""}
{"id": "1062972", "revid": "30297", "url": "https://it.wikipedia.org/wiki?curid=1062972", "title": "Cus Palermo", "text": ""}
{"id": "1062973", "revid": "226458", "url": "https://it.wikipedia.org/wiki?curid=1062973", "title": "F3 inglese 2007", "text": "La stagione di F3 inglese 2007 \u00e8 stata la 44\u00b0 nella storia del campionato di F3 britannica e ha visto la vittoria dell'estone Marko Asmer. Iniziata il 9 aprile si \u00e8 conclusa il 30 settembre dopo ventidue gare."}
{"id": "1062989", "revid": "1632387", "url": "https://it.wikipedia.org/wiki?curid=1062989", "title": "Garlands", "text": "Garlands \u00e8 il primo album in studio dei Cocteau Twins, pubblicato nel settembre 1982 con la 4AD.\n\u00c8 l'unico album con Will Heggie al basso, che d\u00e0 all'intero album un sound molto particolare.\nAl principio degli anni ottanta l'influenza del goth rock dei Siouxsie and the Banshees \u00e8 notevole; la stessa Elizabeth Fraser in un'intervista ha rivelato di essere una grande fan del gruppo di Siouxsie Sioux.\nCuriosit\u00e0.\nLa canzone \"Wax and Wane\" \u00e8 stata riarrangiata e cantata sotto forma di cover dalla band nu metal Deftones, nell'album B-Sides &amp; Rarities."}
{"id": "1062990", "revid": "1305772", "url": "https://it.wikipedia.org/wiki?curid=1062990", "title": "Brocton", "text": ""}
{"id": "1063017", "revid": "22414", "url": "https://it.wikipedia.org/wiki?curid=1063017", "title": "Khubilai Khan", "text": ""}
{"id": "1063019", "revid": "125056813", "url": "https://it.wikipedia.org/wiki?curid=1063019", "title": "Bellflower (California)", "text": "Bellflower \u00e8 una \"city\" degli Stati Uniti d'America, situata nella Contea di Los Angeles dello stato della California. \u00c8 stata costituita il 3 settembre 1957. Al censimento del 2000 la popolazione della citt\u00e0 era di abitanti, passati a nel 2010.\nOrigini del nome.\nIl nome deriva dalla \"Yellow Bellflower\", una variet\u00e0 di melo originaria del New Jersey coltivata nei frutteti locali agli inizi del XX secolo."}
{"id": "1063024", "revid": "73169", "url": "https://it.wikipedia.org/wiki?curid=1063024", "title": "Paromola cuvieri", "text": "La capra di fondale o paromola (Paromola cuvieri Risso, 1816) \u00e8 un crostaceo decapode della famiglia Homolidae.\nDescrizione.\nCarapace colore rosso, arancio o bruno chiaro, ricco di spine di colore bianco, con diametro fino a oltre 20 centimetri, pi\u00f9 largo che lungo. Zampe sottili e lunghe, adatte al movimento sul fondale sabbioso. Chele anteriori piccole, punta nera o molto scura, lunghe, al termine di braccia snodate in due differenti punti, leggermente pi\u00f9 spesse delle zampe.\nDistribuzione.\nMar Mediterraneo orientale, Mar Ionio, Sicilia, Sudafrica, Azzorre, Isole Canarie, Isole di Capo Verde. Fondali sabbiosi o fangosi tra gli 80 e i 300 metri."}
{"id": "1063026", "revid": "767487", "url": "https://it.wikipedia.org/wiki?curid=1063026", "title": "Da Sangallo", "text": "La famiglia Giamberti, soprannominata poi da Sangallo, fu una famiglia di architetti, scultori, intagliatori e pittori fiorentina.\nEbbe origine con i due fratelli Giuliano e Antonio Giamberti. Secondo Giorgio Vasari, Lorenzo il Magnifico soprannomin\u00f2 Giuliano \"da Sangallo\" dopo che ebbe realizzato il monastero di San Gallo appena fuori Firenze, distrutto nel 1529.\nComponenti.\n Francesco Giamberti, intagliatore, capostipite della famiglia (1405-1480)\n \u251c\u2500Giuliano da Sangallo, architetto (1445-1516)\n \u2502 \u2514\u2500Francesco da Sangallo, scultore (1494-1576)\n \u251c\u2500Antonio da Sangallo il Vecchio, architetto (Firenze ca. 1455-Firenze 1534)\n \u251c\u2500Smeralda Giamberti\n \u2502 \u251c\u2500Antonio da Sangallo il Giovane, architetto (Firenze 1483-Terni 1546)\n \u2502 \u2514\u2500Giovanni Battista da Sangallo\n \u2514\u2500Una femmina\n \u251c\u2500Bastiano/Aristotile da Sangallo, pittore, architetto e scenografo (1481-1551)\n \u2514\u2500Giovanni Antonio da Sangallo"}
{"id": "1063030", "revid": "36426", "url": "https://it.wikipedia.org/wiki?curid=1063030", "title": "Sangallo", "text": ""}
{"id": "1063031", "revid": "29244", "url": "https://it.wikipedia.org/wiki?curid=1063031", "title": "Capra di fondale", "text": ""}
{"id": "1063053", "revid": "224230", "url": "https://it.wikipedia.org/wiki?curid=1063053", "title": "Pietas (divinit\u00e0)", "text": "Pietas era, nel complesso della Religione romana, la personificazione del sentimento romano della \"pietas\", perci\u00f2 divinit\u00e0 preposta al compimento del proprio dovere nei confronti dello Stato, delle divinit\u00e0 e della famiglia, i cui attributi erano dei bambini o una cicogna. \nStoria.\nPietas era uno dei di indigetes, e le fu dedicato un tempio, nel II secolo a.C., nel Foro Olitorio, poi distrutto per la costruzione del contiguo teatro di Marcello.\nRappresentata spesso sulle monete come una figura femminile offerente incenso su un altare oppure recante un bambino al seno, nell'iconografia imperiale, \"Pietas\" veniva spesso associata alle donne legate all'imperatore, in quanto la \"pietas\" era una virt\u00f9 che ben si confaceva loro."}
{"id": "1063086", "revid": "287204", "url": "https://it.wikipedia.org/wiki?curid=1063086", "title": "Diavoli Vicenza", "text": "I Diavoli Vicenza \u00e8 una squadra di hockey in line di Vicenza, che milita nella massima categoria del campionato di hockey in line italiano fin dal 2004.\nLa squadra nasce nel 1997 direttamente da una societ\u00e0 sportiva vicentina fondata nel 1949 da Giuseppa Zampieri, chiamata i Diavoli Biancorossi Vicenza , che riguardava discipline rotellistiche.\nI Diavoli Biancorossi Vicenza furono la seconda societ\u00e0 veneta ad essere affiliata alla Federazione Italiana Hockey e Pattinaggio, la prima in assoluto per la sezione del pattinaggio artistico su rotelle.\nStoria.\nGli inizi: i Diavoli Biancorossi Vicenza.\nLa storia di questa consolidata realt\u00e0 sportiva vicentina ha inizio nel lontano 1949 per merito di un gruppo di persone, guidato da Giuseppe Zampieri, unite dalla passione per lo sport ed in particolare per le discipline rotellistiche.\nDopo alcuni anni di attivit\u00e0 preparatoria, questo manipolo di sportivi decise di fare le cose sul serio e di acquistare un'identit\u00e0 ufficiale. Nel maggio del 1952, infatti, fu eletto il primo consiglio direttivo con Zampieri in veste di Presidente e i vari Gianni Squizzero, Francesco Arduin, Gianni Bevilaqua, Mario Polo, Piero Sofia e Girolamo Breganze al suo fianco in questa avventura che, col passare degli anni, \u00e8 invece diventata un punto fermo dello sport della provincia.\nI Diavoli Biancorossi Vicenza furono la seconda societ\u00e0 veneta ad essere affiliata alla Federazione Italiana Hockey e Pattinaggio, la prima in assoluto per la sezione del pattinaggio artistico su rotelle.\nIn questa disciplina il sodalizio berico ha raccolto prestigiosi traguardi e tante soddisfazioni:\nNumeri che sono il miglior biglietto da visita per questa realt\u00e0 che, qualche anno fa, ha festeggiato con una settimana di eventi sportivi, presso lo storico impianto di Viale Ferrarin, i suoi primi 50 anni di vita. Cinquant'anni di vita, sport, amicizia che sono stati possibili grazie alla passione, ai sacrifici e all'impegno profuso dai soci fondatori e da tutti quelli che hanno contribuito a scrivere le pagine della storia dei Diavoli Biancorossi.\nAttualmente il sodalizio, diretto dalla famiglia Dori, \u00e8 impegnato su due fronti: il pattinaggio artistico (circa 60 atleti) e l'emergente e spettacolare hockey in line (circa 70 atleti).\nI Diavoli Vicenza.\nL'hockey in line \u00e8 l'ultimo arrivato nella casa dei Diavoli, ma si sta progressivamente ritagliando spazio e notoriet\u00e0. Prima dell'avvento del fenomeno in line, il Pattinodromo di viale Ferrarin era stato teatro di centinaia di incontri della formazione berica nei campionati di serie B, serie C e prima divisione. Dalla stagione 1998-1999, invece, il sodalizio vicentino ha accolto sotto la propria egida un piccolo, ma affiatato, gruppo di appassionati, di varie et\u00e0, dell'hockey su ghiaccio e di riflesso dell'hockey in line.\nI Diavoli nella stagione 1998-1999, quasi per gioco, hanno preso parte alla Coppa Italia di serie B, raccogliendo risultati pi\u00f9 che lusinghieri e, senza dubbio, non prevedibili per una compagine al suo battesimo del fuoco in una competizione. Nella prima fase, a livello interregionale, i ragazzi allenati da Maurizio Gianello hanno chiuso al secondo posto in classifica, guadagnandosi la qualificazione alla fase successiva terminata con onore alle spalle delle pi\u00f9 quotate formazioni di A1.\nConclusa la prima avventura ufficiale, i biancorossi hanno onorato al meglio i festeggiamenti per il 50\u00ba anno del sodalizio, alzando al cielo il \"1\u00b0 Trofeo Citt\u00e0 del Palladio\" di hockey in line.\nPassata l'estate il Vicenza ha ripreso l'attivit\u00e0 in concomitanza con la partecipazione alla \"Marathon Cup\" di Padova.\nLa stagione 1999-2000 per i Diavoli \u00e8 proseguita poi con la prima positiva partecipazione alla Campionato Italiano di serie B, sfiorando di un soffio la qualificazione alla fase finale.\nLa stagione 2000-2001 \u00e8 partita sotto i migliori auspici. Il sodalizio ha dovuto spostare a Sandrigo l'attivit\u00e0 visto l'indisponibilit\u00e0 del Pattinodromo di Vicenza.\nLa squadra ha iniziato l'attivit\u00e0 con nuovo spirito e nuova linfa. Molti i volti nuovi a cominciare dall'allenatore Martino Dell'Osbel, tecnico di grande qualit\u00e0 e dalle varie esperienze maturate sia nell'hockey su ghiaccio che nell'in line. Anche la dirigenza del sodalizio berico ha visto l'ingresso di volti nuovi, coordinati dal team leader Mario Bellinaso. Nel roster dei Diavoli venivano inseriti molti giovani di belle speranze, come il portiere Francesco Volpe, riconfermando il blocco di giocatori vicentini capitananti da Andrea Bellinaso. Vincendo tutte le partite della fase di qualificazione, i Diavoli sono riusciti poi ad imporsi nella fase finale svoltasi a Riccione e hanno conquistato cos\u00ec la promozione nella serie A2.\nLa stagione 2001-2002 ha visto la compagine vicentina al suo esordio nell'impegnativo campionato di A2. Riconfermato quasi totalmente il roster della stagione precedente con i vari Bellinaso, Scaggiari, De Lorenzi, Toniolo, Giacomello, per rinforzare la rosa sono arrivati i fratelli Tomas e Mauro Ferro, dai \"cugini\" Asiago Vipers, mentre Teofoli e Corbellari dal Boscochiesanuova venivano a dare esperienza e sicurezza al reparto arretrato.\nDopo un avvio difficile nella nuova categoria, la squadra berica ha avuto un ottimo girone di ritorno, classificandosi al 3\u00ba posto, sfiorando la qualificazione ai play-off, dietro squadre blasonate del calibro di Asiago Vipers e Fiamma Gorizia.\nLa stagione 2002-2003 ha visto i Diavoli \"ritornare a casa\" dopo due anni di lontananza, vista l'ottima ristrutturazione del Pattinodromo di viale Ferrarin. La Societ\u00e0 punta ad un traguardo ambizioso: la promozione alla serie A1, con una squadra rinforzata. Il campionato di A2 \u00e8 dominato dai Diavoli che chiudono la regular season al primo posto, con una sola sconfitta, e anche ai play-off le cose non cambiano, il 2 maggio arriva la tanto attesa promozione in A1.\nNel campionato 2004-2005 Caoduro Diavoli Vicenza \u00e8 stata l'unica formazione maschile della citt\u00e0 a partecipare al massimo campionato Nazionale della propria specialit\u00e0.\nLa matricola biancorossa a sorpresa, \u00e8 arrivata fino alle Semifinali Scudetto aggiudicandosi il terzo posto assoluto.\nLa stagione 2005-2006 \u00e8 un'altra annata positiva nella massima serie per la societ\u00e0 berica che si aggiudica l'accesso ai play off.\nMolto bene anche il campionato 2006-2007, con l'accesso ai play off e la sconfitta in semifinale a gara 3 contro i campioni d'Italia Vipers Asiago. Viene mantenuta l'imbattibilit\u00e0 sulla pista di casa e i biancorossi sono gli unici a riuscire a battere l'Asiago.\nNella stagione successiva, 2007-2008, i Diavoli conquistano per la terza volta in quattro anni la semifinale scudetto, ma vengono battuti dall'Edera Trieste. Stagione in ogni caso positiva, con grandi successi, ma un po' rammarico per essere arrivati vicino ancora una volta ad un risultato storico.\nPer la nuova stagione, 2008-2009, aria di cambiamenti in casa Diavoli Vicenza: nuovo allenatore, dopo tre anni con Alessandro Corso \u00e8 arrivato Angelo Roffo, e nuovo presidente, dopo anni con Roberto Dori il testimone \u00e8 passato a Stefano Costa.\nStadio.\nFin dall'inizio della societ\u00e0, nel 1997, i Diavoli Vicenza hanno disputato le partite al Pattinodromo Comunale di Viale A. Ferrarin, pista storica che vedeva allenarsi gi\u00e0 precedentemente il settore del pattinaggio artistico dei Diavoli Biancorossi Vicenza. Il pattinodromo non prevedeva tribune a sedere per il pubblico.\nNel 2000, a causa della ristrutturazione dell'ormai datata struttura, i Diavoli si sono trasferiti nella vicina pista di Sandrigo, dove ha giocato l'ultimo campionato di Serie B,vinto nella stagione 2000-01, e il primo campionato di serie A2.\nDopo 2 anni di lavori, nella stagione 2002-03 i Diavoli hanno potuto far ritorno al \"Comunale\". Il nuovo impianto prevede una pista di 42x21 metri, con una superficie di parquet e una capienza di 250 posti. Si \u00e8 dimostrato subito uno dei migliori impianti nel panorama italiano dell'hockey in-line, ospitando alcuni dei pi\u00f9 importanti eventi tra cui: finali di Coppa Italia, una Supercoppa Italiana, un girone di qualificazione della Continental Cup.\nDalla promozione in serie A1, il pubblico ha iniziato a riempire gli spalti partita dopo partita.\nDopo il primo stralcio di lavori di sistemazione della scorsa estate, l\u2019Amministrazione comunale ha portato avanti l\u2019impegno di dotare il pattinodromo di un nuovo fondo, adeguato all\u2019attivit\u00e0 di hockey in line, con un materiale che gi\u00e0 un anno fa doveva diventare obbligatorio per la partecipazione al campionato. La nuova pista, in stilmat di colore bianco \u00e8 stata installata nel Novembre 2020 durante il periodo di sospensione della stagione hockeystica.\nGiocatori celebri.\nI capitani.\nDi seguito l'elenco dei capitani dei Diavoli Vicenza con il periodo in cui hanno portato la fascia\nAllenatori e presidenti.\nDi seguito l'elenco di allenatori e dei presidenti della societ\u00e0"}
{"id": "1063088", "revid": "804", "url": "https://it.wikipedia.org/wiki?curid=1063088", "title": "Palazzo Agostini Fantini Venerosi della Seta", "text": ""}
{"id": "1063090", "revid": "1818647", "url": "https://it.wikipedia.org/wiki?curid=1063090", "title": "Angelo de Mojana di Cologna", "text": "Gran magistero.\nDurante il suo Gran magistero, durato oltre un quarto di secolo (1962-1988), il Sovrano militare ordine di Malta ha continuato ad incrementare la propria presenza nel mondo al servizio dei sofferenti e dei poveri. A fr\u00e0 Angelo de Mojana si deve in particolare il rafforzamento dell'Ordine al suo interno e l'intensificazione dei suoi rapporti diplomatici. Unico tra i sovrani contemporanei, venne insignito nel 1987 da papa Giovanni Paolo II dell'Ordine Supremo del Cristo, la massima onorificenza della Santa Sede. \u00c8 stato anche l'ultimo cittadino milanese in ordine di tempo a ricevere il Toson d'oro, onorificenza assegnatagli da Ottone d'Asburgo il 30 novembre 1972."}
{"id": "1063091", "revid": "1534511", "url": "https://it.wikipedia.org/wiki?curid=1063091", "title": "Serie di Laurent", "text": "In analisi complessa, la serie di Laurent di una funzione complessa \u00e8 una rappresentazione di tale funzione in serie di potenze che include termini di grado negativo. Questa rappresentazione pu\u00f2 essere utilizzata per esprimere una funzione complessa qualora lo sviluppo in serie di Taylor non possa essere applicato. \nLa serie prende il nome dal matematico francese Pierre Alphonse Laurent che la pubblic\u00f2 nel 1843, sebbene fosse stata gi\u00e0 scoperta nel 1841 da Karl Weierstrass, il quale tuttavia non pubblic\u00f2 i suoi risultati.\nDefinizione.\nLa serie di Laurent per una funzione complessa formula_1 in un punto formula_2 \u00e8 data da:\ndove formula_4 sono termini costanti, definiti da un integrale di contorno che \u00e8 una generalizzazione della formula integrale di Cauchy:\nIl percorso di integrazione formula_6 \u00e8 preso in verso antiorario intorno a una curva chiusa semplice (non si interseca con s\u00e9 stessa), che circonda formula_2 e che giace all'interno di una corona circolare formula_8 in cui formula_1 \u00e8 olomorfa. Lo sviluppo di formula_1 \u00e8 valido ovunque all'interno della corona. La corona \u00e8 evidenziata in rosso nella figura a destra, insieme ad un esempio di possibile percorso di integrazione, qui chiamato formula_6. In pratica, questa formula \u00e8 utilizzata molto raramente perch\u00e9 gli integrali presenti sono, in generale, difficili da valutare; tipicamente si costruisce la serie di Laurent a partire da combinazioni di sviluppi di Taylor gi\u00e0 noti. I numeri formula_4 e formula_2 vengono in genere considerati complessi, sebbene esistano altre possibilit\u00e0, come riportato di seguito.\nLa parte negativa della serie di Laurent viene detta parte principale della serie, mentre quella positiva, parte regolare.\nTeorema di Laurent.\nIl teorema di Laurent ci garantisce che la serie vista nella sezione precedente converge uniformemente alla funzione formula_1 nella corona circolare in cui \u00e8 olomorfa, e cio\u00e8:\n\"Sia formula_1 una funzione olomorfa in una corona circolare formula_16 e sia formula_17 una curva chiusa semplice. Allora formula_1 pu\u00f2 essere sviluppata, in tutta la corona formula_19, in una serie di potenze bilatera uniformemente convergente, detta serie di Laurent, nella forma:\"\ncon\nPer dimostrare questo importante risultato, si considerino le frontiere formula_22 e formula_23 della corona circolare formula_24 Per ogni punto formula_25 si ha, quindi, che formula_26 per ogni formula_27 e formula_28 per ogni formula_29 Aprendo ora le due curve formula_30 e formula_31 in un punto e unendole con due curve formula_32 e formula_33 arbitrariamente vicine, si ottiene una nuova curva chiusa formula_34 Sui punti interni dell'insieme che ha formula_35 come frontiera si ha che formula_1 \u00e8 olomorfa, perch\u00e9 formula_37. Si pu\u00f2 quindi usare la rappresentazione integrale di Cauchy, ricordando che i contributi delle curve formula_32 e formula_33 si annullano a vicenda: infatti, essendo formula_1 olomorfa su formula_35, \u00e8 ivi continua, e nei due tratti arbitrariamente vicini assume valori arbitrariamente vicini, che si annullano a vicenda perch\u00e9 le due curve sono percorse in versi opposti:\nPer le propriet\u00e0 sopra enunciate si possono espandere i termini formula_43 e formula_44 in serie convergenti:\nQuindi si pu\u00f2 usare il fatto che deformando le curve formula_30 e formula_31 con continuit\u00e0 possono essere fatte coincidere con formula_6 senza che le condizioni che ottenute in precedenza vengano meno, e quindi senza perdere la convergenza delle serie:\nSerie di Laurent convergente.\nLa serie di Laurent a coefficienti complessi \u00e8 uno strumento importante in analisi complessa, in particolare per comprendere il comportamento di funzioni nei pressi delle loro singolarit\u00e0.\nSi consideri ad esempio la funzione \"f\"(\"x\") = \"e\"\u22121/\"x\"\u00b2 e sia \"f\"(0) = 0. Come funzione reale, questa \u00e8 differenziabile ovunque infinite volte; come funzione complessa essa non \u00e8 differenziabile in \"x\" = 0. Sostituendo \"x\" con \u22121/\"x\"2 nella serie di potenze della funzione esponenziale, si ottiene la sua serie di Laurent che converge ed \u00e8 uguale a \"f\"(\"x\") per tutti i numeri complessi \"x\" eccetto la singolarit\u00e0 \"x\"=0. Il grafico mostra \"e\"\u22121/\"x\"\u00b2 in nero e le sue approssimazioni secondo Laurent \nper \"n\" = 1, 2, 3, 4, 5, 6, 7 e 50. Se \"n\" \u2192 \u221e, l'approssimazione diviene esatta per tutti i numeri (complessi) \"x\" eccetto la singolarit\u00e0 \"x\" = 0.\nIn generale, la serie di Laurent pu\u00f2 essere usata per esprimere funzioni olomorfe definite in una corona circolare, cos\u00ec come la serie di potenze \u00e8 usata per esprimere funzioni olomorfe definite all'interno di un cerchio.\nSi supponga che \nsia una data serie di Laurent a coefficienti complessi \"a\"\"n\" e che \"c\" sia il centro complesso. Allora esiste un unico raggio interno r e un unico raggio esterno \"R\" tale che:\n\u00c8 possibile che \"r\" sia zero o \"R\" sia infinito; d'altra parte non \u00e8 necessariamente vero che \"r\" sia minore di \"R\".\nQuesti raggi possono essere calcolati come segue:\nSi considera \"R\" infinito se l'ultimo limite superiore \u00e8 zero.\nPer contro, se si parte da una corona del tipo \"A\"\u00a0= {\"z\"\u00a0: \"r\"\u00a0&lt; |\"z\"\u00a0\u2212\u00a0\"c\"|\u00a0&lt;\u00a0\"R\"} e da una funzione olomorfa \"f\"(\"z\") definita su \"A\", allora esiste sempre un'unica serie di Laurent centrata in \"c\" che converge (almeno) su \"A\" e rappresenta la funzione \"f\"(\"z\").\nEsempio.\nA titolo di esempio, sia\nQuesta funzione ha singolarit\u00e0 in formula_55 e formula_56 , punti nei quali il denominatore dell'espressione si annulla e la funzione non \u00e8 definita. \nSi potr\u00e0 di conseguenza approssimare la funzione come serie di Taylor, centrata nei punti di singolarit\u00e0, affermando preventivamente che:\nInfine, calcolando la serie in un intorno del punto all'infinito, bisogner\u00e0 riscontrarne l'olomorfia: \u00e8 infatti zero il limite calcolato in un intorno di tale punto.\nLe due espressioni mettono in risalto la parte singolare che conferma la natura di formula_63 e formula_64 di poli semplici. \nCalcolando ora i raggi di convergenza delle due serie secondo la definizione:\ncio\u00e8 la distanza tra le due singolarit\u00e0: \nAbbiamo quindi verificato che: \"Il dominio di convergenza di ciascuna serie risulta il pi\u00f9 grande cerchio non contenente altri punti di singolarit\u00e0 all'infuori del proprio centro\".\nSi nota che l'espressione di formula_1 risulta ora formata solamente da potenze negative formula_69 : ci\u00f2 conferma il fatto che in un intorno del punto all'infinito la funzione sia olomorfa.\nEsempio.\nTrovare la serie di Laurent in potenze di formula_70 di \nSiccome\nsi pu\u00f2 riscrivere la frazione:\nLa frazione risultante pu\u00f2 essere sviluppata in serie geometrica per formula_74 vicino a formula_75:\nSostituendo questo sviluppo nell'espressione di formula_77 e dividendo per formula_70 entrambi i membri, si ottiene infine\nSerie di Laurent e residui.\nIl caso formula_80, cio\u00e8 una funzione olomorfa formula_1 che non \u00e8 definita in un singolo punto formula_2, \u00e8 particolarmente importante.\nIl coefficiente formula_83 dello sviluppo secondo Laurent di tale funzione \u00e8 chiamato residuo di formula_1 nella singolarit\u00e0 formula_2; questo riveste grande importanza nel teorema dei residui.\nEsempio.\nCome esempio, si consideri\nQuesta funzione \u00e8 olomorfa ovunque tranne in formula_87. Per determinare lo sviluppo secondo Laurent in formula_88, si usi la nota serie di Taylor della funzione esponenziale:\nsi osserva che il residuo \u00e8 formula_90.\nConsiderazioni.\nLa serie di Laurent ha importanti propriet\u00e0 nell'analisi complessa. Consideriamo la serie di Laurent di una funzione formula_1 nel dominio anulare formula_92, dove formula_93 sono i due raggi del dominio anulare di convergenza di centro formula_94:\ncon\ndove ancora formula_97 \u00e8 una curva regolare che appartiene al dominio anulare e che circonda formula_94. \nRicordiamo che i coefficienti formula_4 non sono in generale la rappresentazione di Cauchy delle derivate formula_100-esime della funzione come nel caso di Taylor, a meno che formula_94 non sia un punto regolare allora la serie di Laurent coinciderebbe con la serie di Taylor.\nSerie di Laurent e singolarit\u00e0.\ne quindi \nche \u00e8 la definizione di polo di ordine formula_110."}
{"id": "1063092", "revid": "289247", "url": "https://it.wikipedia.org/wiki?curid=1063092", "title": "San Mercurio", "text": ""}
{"id": "1063094", "revid": "804", "url": "https://it.wikipedia.org/wiki?curid=1063094", "title": "Caff\u00e8 dell'Ussero (Pisa)", "text": ""}
{"id": "1063095", "revid": "804", "url": "https://it.wikipedia.org/wiki?curid=1063095", "title": "Cinema Lumi\u00e8re (Pisa)", "text": ""}
{"id": "1063096", "revid": "583847", "url": "https://it.wikipedia.org/wiki?curid=1063096", "title": "The Crown (gruppo musicale)", "text": "The Crown \u00e8 una band thrash death metal nata nel 1990 a Trollh\u00e4ttan, Svezia.\nBiografia.\nNati con il nome di Crown of Thorns, furono costretti a cambiarlo in seguito ad un'azione legale nei loro confronti da parte della band christian glam rock statunitense Crown of Thorns.\nNel 2001 entra a far parte della band Tomas Lindberg, storico cantante degli At the Gates. Egli registra l'album \"Crowned in Terror\", da molti considerato il capolavoro della band. In precedenza aveva gi\u00e0 collaborato con la band come cantante ospite nella canzone \"Devil Gate Ride\" tratta dall'album \"Deathrace King\" (da notare anche la partecipazione come guest di Mika Luttinen, cantante degli Impaled Nazarene, nella canzone \"Total Satan\"). Dopo l'uscita dal gruppo di Tomas Lindberg avvenuta nel 2002, l'ex cantante Johan Lindstrand ritorna nella band registrando nuovamente \"Crowned in Terror\". L'album esce insieme ad una raccolta con il nome di \"Crowned Unholy\".\nUltimo capitolo, prima dello scioglimento avvenuto nel 2004, \u00e8 l'album \"Possessed 13\".\nLindstrand former\u00e0 in seguito la band One Man Army and the Undead Quartet; Marko Tervonen e Janne Saarenp\u00e4\u00e4, rispettivamente chitarrista e batterista, formeranno la band Angel Blake.\nSi sono esibiti in Italia nel febbraio del 2003 a Pavia e a Vicenza, e nel novembre del 2003 a Milano e a Roma.\nReunion.\nDopo l'annuncio della nascita della band Dobermann, che prevedeva l'intera formazione dei The Crown con Andreas \"Whiplasher Bernadotte\" Bergh dei Deathstars al posto di Johan Lindstrand, il 1\u00ba dicembre 2009 viene annunciata la riunione dei The Crown con il cantante Jonas St\u00e5lhammar, gi\u00e0 cantante degli Utumno e chitarrista in molte band tra cui i God Macabre.\nIl nuovo album, uscito il 27 settembre 2010, si intitola \"Doomsday King\".\nStile musicale.\nI loro testi, riguardanti temi come la morte e la ribellione, spesso si rivelano antireligiosi, in particolar modo contro il Cristianesimo."}
{"id": "1063102", "revid": "984922", "url": "https://it.wikipedia.org/wiki?curid=1063102", "title": "Locavaz", "text": "Il Locavaz (o \"Locovaz\") (\"Lokovec\" in sloveno) \u00e8 un piccolo canale situato nei pressi di San Giovanni di Duino (Trieste), poco oltre la cartiera verso la citt\u00e0 di Monfalcone.\nAttualmente segna il confine fra la provincia di Trieste e quella di Gorizia. Dopo il trattato di pace del 1947 e fino al 1954 ha segnato il confine di Stato fra Italia e Territorio Libero di Trieste.\nIl nome deriva dalla voce slovena \"lokev\", che significa \"stagno\"."}
{"id": "1063103", "revid": "118342", "url": "https://it.wikipedia.org/wiki?curid=1063103", "title": "4AD", "text": "La 4AD Records \u00e8 un'etichetta indipendente britannica fondata nel 1979 da Ivo Watts-Russell e Peter Kent.\nStoria.\nInizialmente nata come Axis Records, cambi\u00f2 nome a causa di un'omonimia con un'altra casa discografica. L'idea del nome attuale proviene da un bollettino pubblicitario.\nPoco tempo dopo Peter Kent lasci\u00f2 la 4AD per fondare un'altra casa discografica, la Situation Two Records. A quell'epoca Ivo chiese al disegnatore Vaughan Oliver, di disegnare l'attuale marchio della casa discografica.\nLa 4AD fa parte del gruppo Beggars Banquet Records assieme a Matador Records, Rough Trade Records e XL Recordings.\nSotto la 4AD hanno pubblicato i propri album gruppi come i Cocteau Twins o i Dead Can Dance, entrambi protagonisti di rilievo della musica new wave degli anni '80. La 4AD \u00e8 stata inoltre una delle prime etichette di musica post punk."}
{"id": "1063104", "revid": "188116", "url": "https://it.wikipedia.org/wiki?curid=1063104", "title": "Ernesto Patern\u00f2 Castello di C\u00e0raci", "text": ""}
{"id": "1063119", "revid": "181699", "url": "https://it.wikipedia.org/wiki?curid=1063119", "title": "Palazzo Ximenes da Sangallo", "text": "Il palazzo Ximenes-da Sangallo o Panciatichi-Ximenes si trova in Borgo Pinti 68, all'angolo con via Giusti, a Firenze.\nStoria.\nI Da Sangallo.\nI celebri fratelli Giuliano e Antonio Giamberti, detti poi \"da Sangallo\", acquistarono un primo pezzo di terra su questa via nel 1490, altri nel 1491 e nel 1497, dai monaci cistercensi dell'attuale Santa Maria Maddalena de' Pazzi, per costruire la loro abitazione, che progettarono essi stessi. Nel catasto del 1498 gi\u00e0 figura una casa appartenente a Giuliano. Giorgio Vasari racconta di come in questo palazzo, edificato dal 1498, i due fratelli \"condussero in Fiorenza nelle lor case una infinit\u00e0 di cose antiche di marmo bellissime...\", facendo del palazzo una sorta di museo personale, pari a quelli dei potenti signori che servirono nella loro vita; vi figuravano statue antiche e moderne e dipinti di celebri artisti quali Sandro Botticelli e Antonio del Pollaiolo. L'edificio originario aveva una base pressoch\u00e9 quadrata, con un ampio orto annesso, lungo circa il doppio di quello attuale.\nLa zona dopotutto era nel Cinquecento abitata da molti artisti, per la sua vicinanza con l'Accademia delle arti del disegno, che allora si riuniva nella basilica della Santissima Annunziata presso la cappella di San Luca. Vi vissero Pontormo (in via della Colonna), Perugino (in Borgo Pinti), Andrea del Sarto (in via Giusti), il Cellini (ina via della Pergola), Federico Zuccari (Palazzo Zuccari), il Giambologna (a palazzo Bellini delle Stelle), ecc.\nTuttavia della prima costruzione dei Sangallo nulla sembra restare oggi.\nGli Ximenes d'Aragona.\nI loro discendenti continuarono ad abitare il palazzo ma la collezione venne via via dispersa per incuria, fino alla cessione del palazzo nel 1603 al portoghese Sebastiano Ximenes d'Aragona, la cui famiglia di origine ebraica aveva accumulato una cospicua fortuna con i commerci con le Americhe e si era trasferita a Firenze dalla seconda met\u00e0 del Cinquecento. Sebastiano avvi\u00f2 ingenti investimenti nel Granducato di Toscana e ricevette in dono da Ferdinando I de' Medici il feudo di Saturnia con il titolo di marchese, oltre a diverse cariche pubbliche, come quella di senatore nel 1625. Sua moglie fu Caterina , figlia di Raffaello de' Medici, il marchese di Castellina appartenente a un ramo secondario della prestigiosa famiglia fiorentina.\nIn quel periodo vennero approntate modifiche al palazzo ad opera dell'architetto Gherardo Silvani, che ampli\u00f2 l'edificio verso sud, con una nuova facciata, e la sistemazione del giardino all'italiana. Nel 1702 vennero ristrutturati alcuni ambienti interni, come l'atrio o il salone da ballo.\nPoco dopo la met\u00e0 del Settecento Ferdinando Ximenes ampli\u00f2 l'edificio verso il giardino, con un nuovo corpo di fabbrica articolato attorno a un cortile rettangolare, con una loggetta con doppia serliana che mette in comunicazione col giardino. Probabilmente risale a quell'epoca anche una risistemazione del giardino, con aiuole rettangolari di forma allungata che culminavano, sul muro di cinta in asse con la fuga prospettica dell'ingresso, in una grande fontana a muro, secondo lo schema tradizionale dei giardini nobiliari fiorentini dell'epoca.\nNel 1775, con la prima ondata delle soppressioni leopoldine, gli Ximenes poterono acquistare il contiguo noviziato di San Salvatore, fondato nel 1632 dai Gesuiti di San Giovannino grazie al lascito del cavaliere Benedetto Biffoli, e che si sviluppava contiguo alla fabbrica dal lato nord (verso le mura).\nI Francesi.\nFerdinando Ximenes, che era affetto da squilibri metali fin dalla nascita, durante uno dei suoi viaggi all'estero gli fu data in sposa per procura la sedicenne Charlotte de Lesteyre, figlia del gentiluomo di Camera Gian Carlo marchese di Saillant. La giovane era nipote da parte di madre del conte di Mirabeau, che gravato dai debiti di gioco, riusc\u00ec ad entrare con i Lesteyre nell'amministrazione dei beni del marchese Ximenes, grazie all'intermediazione di Giovanni Utis, medico personale di Ferdinando che era riuscito a far nominare suo fratello Antonio amministratore per conto dei francesi dell'intero patrimonio familiare degli Ximenes d'Aragona.\nI legami tra i Lesteyre e i rivoluzionari permisero dal 1796 l'uso del palazzo come ambasciata francese. Il 30 giugno e 1\u00ba luglio 1796 l'ambasciatore Miot ospit\u00f2 per due notti anche il generale Napoleone Bonaparte, che si trovava in Toscana per ricercare le parentele sanminiatesi con le quali voleva fondare le sue pretese di nobilt\u00e0. Con l'occupazione francese e la fuga del granduca, nel palazzo si insedi\u00f2 il Ministro Residente della Repubblica Francese, il cittadino Reinard.\nI Panciatichi.\nCon la morte di Ferdinando nel 1816 senza eredi, il palazzo e il giardino passarono a Bandino e Pietro Leopoldo Panciatichi, figli di sua sorella Vittoria e di Niccol\u00f2 Panciatichi. I nuovi proprietari, che presero il cognome Panciatichi-Ximenes, arricchirono il palazzo facendolo ristrutturatre da Niccol\u00f2 Matas tra il 1839 e il 1840, in particolare ingrandendolo e integrandolo verso il gi\u00e0 acquistato noviziato di San Salvatore. Il giardino venne conservato nella forma all'italiana.\nTra il 1865 e il 1870, con la costruzione del quartiere della Mattonaia, il palazzo e il giardino vennero tagliati in due per l'apertura prolungare via del Mandorlo (via Giusti), distruggendo l'antico orto dei Gesuiti che si era fino ad allora conservato. Fu Marianna Panciatichi Ximenes, ultima discendente familiare e moglie di Alessandro Anafesto Paulucci delle Roncole, a far restaurare il palazzo, con un nuovo fronte a sud, e il giardino, secondo il gusto allora dominate del parco all'inglese, con un disegno che \u00e8 sostanzialmente quello ancora oggi esistente.\nUltimi proprietari.\nCon la morte di Marianna si estinse la famiglia e il palazzo pass\u00f2, sempre per via femminile, ai Rabitti-San Giorgio, poi alla famiglia padovana Arrigoni Degli Oddi, con Oddina, ultima discendente, andata in sposa a Francesco Ruffo di Calabria, principe di Scilla. La loro figlia, Isabella Fabrizia, spos\u00f2 l'imprenditore industriale e cavaliere del Lavoro Raffaele Becherucci.\nNel 1934 la propriet\u00e0 conobbe un momento non particolarmente felice, quando una parte degli spazi verdi dal lato di via Giusti (gi\u00e0 venduti dal conte di San Giorgio come area fabbricabile) furono sacrificati per la costruzione di un edificio con pi\u00f9 appartamenti.\nL'alluvione del 1966 caus\u00f2 gravi danni, con la distruzione di tutti gli arredi laccati veneziani che si trovavano al pian terreno. Dopo i primi importanti restauri nuovamente si \u00e8 intervenuti negli anni novanta del Novecento e, con complessi lavori al piano nobile a allo scalone d'onore, nei periodi 2001-2002 e 2005-2007, ad opera dell'ingegnere Raffaele Becherucci, anche con l'obiettivo di adattare parte delle sale di rappresentanza ad ospitare manifestazioni di vario genere. Tali recenti attenzioni hanno consentito alla fabbrica di riacquistare magnificenza e decoro.\nLa propriet\u00e0 appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nDescrizione.\nLa facciata, con due piani di grandiose proporzioni interrotti da altrettanti mezzanini per cinque assi complessivi, risale all'intervento seicentesco del Silvani. Un portale incorniciato dal bugnato in pietra serena \u00e8 affiancato ai lati da due coppie di finestre inginocchiate con timpani spezzati, sopra le quali si trovano le semplici aperture a riquadro del mezzanino; al piano nobile si apre una terrazza (non poggiante sul portale, come in altri palazzi progettati dal Silvani), e quattro finestre con architrave sporgente, sottolineate da una cornice marcapiano all'altezza dei davanzali. Campeggia sopra la porta-finestra della terrazza un grande stemma degli Ximenes (di rosso, a due spade basse decussate d'argento guarnite d'oro, poste in mezzo a due colonne d'oro, ciascuna cimata da un giglio dello stesso). Peculiari sono le due grandi lanterne che pendono accanto al portale centrale.\nAl piano terra dopo l'androne si trova un cortile decorato al centro un \"Ercole che lotta contro il leone\", forse di Giovanni Baratta; ai lati si trovano un \"Apollo\" e una \"Diana\". Sul lato est una loggia molto ampia separa il palazzo dal giardino. Sul giardino il palazzo presenta una sfarzosa apertura a serliana.\nL'atrio fu decorato da due scale simmetriche nel 1702, dal complesso disegno curvilineo spezzato, e da un soffitto a cornici tipicamente rococ\u00f2. Dai due portali laterali si accede agli scaloni per i piani superiori.\nAl piano nobile si trovano alcuni ambienti di grande suggestione, come il vasto Salone da Ballo, decorato da stucchi e da grandi quadrature con affreschi di rovine. Vicina si trova una sala che da sul cortile, con un soffitto affrescato con scene mitologiche. Per la presenza degli stemmi dei Panciatichi e Ximenes la decorazione di questa sala dovrebbe risalire alla prima met\u00e0 dell'Ottocento, quando due componenti delle due famiglie si unirono in matrimonio. Vi si trovano alcune riproduzioni di dipinti come il famoso \"ritratto di Lucrezia Panciatichi\" di Agnolo Bronzino.\nIl giardino.\nIl giardino ha tratti ottocenteschi \"all'inglese\", con una grande aiuola centrale attorno alla quale girano vialetti in ghiaia asimmetrici, che aprono vari scorci sul palazzo. In un'aiuola si trova una piccola meridiana solare."}
{"id": "1063124", "revid": "1543377", "url": "https://it.wikipedia.org/wiki?curid=1063124", "title": "Capability Maturity Model", "text": "Capability Maturity Model Integration (CMMI) \u00e8 un approccio al miglioramento dei processi il cui obiettivo \u00e8 di aiutare un'organizzazione a migliorare le sue prestazioni. Il CMMI pu\u00f2 essere usato per guidare il miglioramento dei processi all'interno di un progetto, una divisione o un'intera organizzazione. La versione supportata \u00e8 la 1.3.\nNel software engineering e in generale in tutti i casi in cui si vogliono rivedere i processi organizzativi, il CMMI \u00e8 un approccio al miglioramento dei processi che fornisce alle organizzazioni gli elementi essenziali per un efficace miglioramento dei processi. CMMI \u00e8 un marchio registrato negli USA dalla Carnegie Mellon University.\nSecondo il Software Engineering Institute (SEI, 2008), il CMMI aiuta a \"integrare funzioni organizzative che tradizionalmente erano separate, definire obiettivi e priorit\u00e0 per il miglioramento dei processi, fornire una guida per la qualit\u00e0 dei processi e fornire un punto di riferimento per la valutazione dei processi attuali.\"\nIl Capability Maturity Model Integration \u00e8 l'erede del CMM, sviluppato dal 1987 al 1997. Nel 2002 fu resa disponibile la versione 1.1, seguita dalla 1.2 nell'agosto 2006 e dalla 1.3 nel novembre 2010. Il CMMI \u00e8 un framework metodologico integrato di modelli CMM; si propone di integrare i molteplici modelli CMM sviluppati per settore e comparto industriale, al prezzo di una maggiore generalit\u00e0.\nIl CMMI fu promosso dall'Ufficio del Segretario della Difesa USA (OSD), dal SEI, dall'Associazione Industriale per la Difesa Nazionale (NDIA). \nIl CMMI \u00e8 un modello che indica ventidue Aree di processi aziendali (\"Process area\") strutturate su cinque livelli, ognuna con i propri obiettivi generici (\"Generic Goal\") e specifici (\"Specific Goal\"). Gli obiettivi generici e specifici sono implementati da una sequenza temporale di attivit\u00e0 generiche (\"Generic practice\") e specifiche (\"specific practice\"), che hanno determinate tipologie di output (\"tipical work product\").\nA loro volta, le attivit\u00e0 vengono in alcuni casi dettagliate in una sequenza di secondo livello di sub-attivit\u00e0 generiche (\"generic sub-practice\") e specifiche (\"specific sub-practice\").\nLa generica azienda deve classificare i suoi processi secondo le Process Area indicate nel CMMI per condurre un'analisi dei divari fra la situazione attuale e il \"to-be\" indicato.\nIl SEI ha concesso la certificazione CMMI ai processi di varie di aziende in tutto il mondo, il cui elenco \u00e8 consultabile sul sito https://sas.cmmiinstitute.com/pars/pars.aspx . Si tratta di aziende informatiche delle quali sono stati certificati i processi di ingegneria del software. Fra queste, una decina di aziende indiane; in Italia, per prima la IBM.\nLa certificazione CMMI ha una durata di 3 anni, dopodich\u00e9 l'azienda deve chiederne il rinnovo, per il quale deve ovviamente sottoporsi a nuovo esame da parte del CMMI Institute. \nNel 2013 la Carnegie Mellon University ha istituito il CMMI Institute, che si occupa di fornire le certificazioni CMMI. \nLe aziende certificate spesso forniscono consulenza e formazione per raggiungere tale obiettivo.\nNon esiste ancora una traduzione in italiano del Capability Maturity Model.\nValutazioni del modello.\nValutazioni del SEI su 60 aziende.\nIl SEI ha constatato che 60 societ\u00e0 hanno misurato miglioramenti delle loro prestazioni in termini di costi, qualit\u00e0, produttivit\u00e0 e soddisfazione del cliente con miglioramenti compresi fra il 14% della soddisfazione del cliente al 62% di incremento della produttivit\u00e0. Il CMMI in molti casi si limita a dichiarare quali miglioramenti dei processi devono essere raggiunti, ma non in quale modo. In particolare, non indica gli attori, le applicazioni e le strutture informatiche protagoniste del cambiamento.\nI benefici dell'implementazione di un framework CMMI sono limitati per piccole organizzazioni. \u00c8 significativo che il 70.5% delle societ\u00e0 del campione con meno di 25 dipendenti si collochi al livello 2, mentre il 52.8% di quelle che hanno fra i 1000 e i 2000 dipendenti, si collochi al livello pi\u00f9 alto (livello 5: ottimizzato).\nAnalisi comparative in letteratura.\nTurner &amp; Jain (2002) hanno svolto un'analisi comparativa della metodologia CMMI e dei metodi Agile di sviluppo del software, concludendo che non esiste un approccio ottimale per l'intero progetto, ma che entrambi i metodi hanno molti aspetti in comune e uno dei due risulta il migliore a seconda delle fasi del progetto.\nQuesto suggerisce una metodologia ibrida che combina i due approcci. Una combinazione di Earned Value Management e CMMI \u00e8 stata descritta da Salomon nel 2002. Nawrocki e altri, sempre nel 2002, hanno concluso che un'altra metodologia di sviluppo del software, l'Extreme Programming (XP), \u00e8 incompatibile col CMMI.\nAgile Jeff Dalton (editore Auerbach Publication (2007).\nLe \"Process Area\".\nL'elenco completo delle Process Area \u00e8 il seguente:\nCAR - Causal Analysis and Resolution&lt;br&gt;\nCM - Configuration Management&lt;br&gt;\nDAR - Decision Analysis and Resolution&lt;br&gt;\nIPM - Integrated Project Management +IPPD&lt;br&gt;\nMA - Measurement and Analysis&lt;br&gt;\nOID - Organizational Innovation and Deployment&lt;br&gt;\nOPD - Organizational Process Definition +IPPD&lt;br&gt;\nOPF - Organizational Process Focus&lt;br&gt;\nOPP - Organizational Process Performance&lt;br&gt;\nOT - Organizational Training&lt;br&gt;\nPI - Product Integration&lt;br&gt;\nPMC - Project Monitoring and Control&lt;br&gt;\nPP - Project Planning&lt;br&gt;\nPPQA - Process and Product Quality Assurance&lt;br&gt;\nQPM - Quantitative Project Management&lt;br&gt;\nRD - Requirements Development&lt;br&gt;\nREQM - Requirements Management&lt;br&gt;\nRSKM - Risk Management&lt;br&gt;\nSAM - Supplier Agreement Management&lt;br&gt;\nTS - Technical Solution&lt;br&gt;\nVAL - Validation&lt;br&gt;\nVER - Verification"}
{"id": "1063126", "revid": "1543377", "url": "https://it.wikipedia.org/wiki?curid=1063126", "title": "Val d'Arda", "text": "La val d'Arda \u00e8 una valle che prende il nome dal torrente Arda, affluente destro del fiume Po.\nQuesta valle \u00e8 compresa nel territorio della provincia di Piacenza.\n\u00c8 delimitata dalla val Ceno a nord, dalle valli dello Stirone e dell'Ongina a est, dalla val Chiavenna a ovest.\nStoria.\nTestimonianze degli insediamenti neolitici si trovano a Caorso, Castelnuovo Fogliani e Besenzone. Per l'et\u00e0 del ferro a Velleia, sede dei Liguri e poi dei Romani, dove sono visitabili gli scavi del foro.\nA ricordare l'importanza strategica che ebbe la val d'Arda nei secoli, rimangono numerosi castelli:\nSulla parte pianeggiante transitava l'antico cammino altomedievale della \"Via dei Monasteri Regi\" che collegava Piacenza a Bardi, passando per il monastero di Fiorenzuola, Castell'Arquato, la pieve di San Colombano di Vernasca, l'abbazia di Val Tolla di Morfasso ed il monastero di Gravago. Esso poi si innestava nell'antica Via degli Abati, o \"Via Francigena di montagna\", un cammino altomedievale che metteva in comunicazione la citt\u00e0 di Bobbio con Pavia, capitale del Regno longobardo, e, passando per Bardi, per la val Noveglia e per Borgo Val di Taro, e attraverso il passo del Brattello con Pontremoli, verso Lucca e Roma.\nVi passa anche la via Francigena, strada di pellegrinaggio del medioevo, che aveva un'importante tappa nell'abbazia di Chiaravalle della Colomba.\nFossili.\nRicca di depositi fossiliferi del pliocene, (Piacenziano) comprende la Riserva naturale geologica del Piacenziano; i reperti sono raccolti nel museo Geologico G. Cortesi a Castell'Arquato.\nLa Val d'Arda \u00e8 arricchita dal fascino enogastronomico, vi sono molti prodotti enogastronomici che rendono la zona interessante da questo punto di vista.\nLa val d'Arda \u00e8 nel comprensorio dei Colli piacentini e parte della DOC dei vini dei colli piacentini.\nAmministrativamente \u00e8 divisa tra i comuni di: Alseno, Castell'Arquato, Cortemaggiore, Fiorenzuola d'Arda, Lugagnano Val d'Arda, Morfasso, San Pietro in Cerro, Vernasca, Villanova sull'Arda.\nComunit\u00e0 montane.\nFa parte della Comunit\u00e0 Montana valli del Nure e dell'Arda."}
{"id": "1063130", "revid": "29863", "url": "https://it.wikipedia.org/wiki?curid=1063130", "title": "Songs from Tsongas - Yes 35th anniversary concert", "text": ""}
{"id": "1063143", "revid": "729019", "url": "https://it.wikipedia.org/wiki?curid=1063143", "title": "Distretto di Feldkirch", "text": "Il distretto di Feldkirch (in tedesco Bezirk Feldkirch) \u00e8 un distretto amministrativo austriaco dello stato del Vorarlberg."}
{"id": "1063150", "revid": "287204", "url": "https://it.wikipedia.org/wiki?curid=1063150", "title": "Piacentino", "text": "Piacentino \u2013 di pertinenza della provincia di Piacenza"}
{"id": "1063151", "revid": "13734", "url": "https://it.wikipedia.org/wiki?curid=1063151", "title": "Bi-fuel", "text": ""}
{"id": "1063154", "revid": "13734", "url": "https://it.wikipedia.org/wiki?curid=1063154", "title": "Bifuel", "text": ""}
{"id": "1063160", "revid": "36426", "url": "https://it.wikipedia.org/wiki?curid=1063160", "title": "Palazzo Panciatichi-Ximenes", "text": ""}
{"id": "1063173", "revid": "880789", "url": "https://it.wikipedia.org/wiki?curid=1063173", "title": "Anti-arte", "text": "Anti-arte \u00e8 qualsiasi opera che pu\u00f2 essere esposta in un contesto \"tradizionale\" ma che di fatto denigra l'arte stessa o ne stravolge la natura. Il termine \u00e8 da attribuirsi all'artista franco-americano Marcel Duchamp, il cui lavoro \"Fountain\" - un urinale - fu il primo esempio del genere. \nCon la sua opera, Duchamp metteva in discussione la funzione stessa dell'arte e dell'artista in un momento storico in cui restava poco spazio di azione per l'artista nella societ\u00e0. Si trattava, quindi, di un intervento provocatorio, che mirava a far riflettere sulla capacit\u00e0 del gesto artistico di nobilitare anche la realt\u00e0 comune pi\u00f9 bassa e volgare. L'artista, per il fatto stesso di essere tale, propone agli spettatori oggetti banali, come una ruota di bicicletta o un urinale, e li fa diventare opera d'arte.\nQueste riflessioni hanno poi portato ad una reinterpretazione globale della figura dell'artista, che \u00e8 sfociata in una valorizzazione del gesto artistico pi\u00f9 che dell'oggetto artistico in s\u00e9.\nL'opera di Duchamp ha a che fare col movimento Dada; si noti per\u00f2 che mentre quest'ultimo fu di per s\u00e9 limitato all'Europa occidentale del primo '900, l'anti-arte ebbe maggiore diffusione.\nEsempi di anti-arte si hanno, infatti, fino ai giorni nostri: da Duchamp in poi, diversi movimenti artistici sperimentano l'anti-arte."}
{"id": "1063177", "revid": "1602064", "url": "https://it.wikipedia.org/wiki?curid=1063177", "title": "Ugo da Carpi", "text": "Fu il primo artista in Italia a utilizzare la tecnica della xilografia a colori, sperimentata in Germania agli inizi del Cinquecento.\nIn particolare la sua tecnica monocroma, definita chiaroscuro, presume l'utilizzo di pi\u00f9 legni, cos\u00ec da formare effetti eguali al disegno con pennini o chine.\nBiografia.\nUgo Conti da Panico nasce a Carpi nel 1468-1470, figlio di secondo matrimonio del notaio Astolfo. Quando il padre muore nel 1491, egli riceve in eredit\u00e0 coi suoi fratelli i beni di famiglia, nella cui gestione vi \u00e8 impegnato fino al 1501.\nSi trasferisce a Venezia dopo il 1506 ed entra in relazione con gli editori e con il seguito di Tiziano, col quale realizza i primi due fogli sciolti xilografici e a chiaroscuro. \nIndividua poi a Roma e nella pittura classica di Raffaello nuove potenzialit\u00e0 per la sua tecnica e vi rimane fino al 1527. Fuggito poi da Roma dopo il Sacco del 1527, si rifugia a Venezia. Da allora fino alla sua morte (1532) non si hanno pi\u00f9 notizie.\nRecenti valutazioni (2015) di alcuni studiosi ipotizzerebbero la mano dell'artista in un interessante ciclo di affreschi ritrovato pochi anni fa in un vecchio appartamento di Civitavecchia (piazza Leandra)(\u00b0)\nTali affreschi sono una replica od un'anticipazione di notissimi dipinti di Raffaello in Vaticano.\nAttivit\u00e0 artistica.\nUgo dedica gran parte della sua vita alla sua attivit\u00e0 artistica mediante la tecnica della xilografia: realizza splendide opere che si rifanno a schizzi di altri artisti quali il Tiziano, Parmigianino e Raffaello.\nL'opera di certo pi\u00f9 importante \u00e8 quella del Diogene attraverso l'utilizzo di pi\u00f9 legni per ricreare tonalit\u00e0 di grigi."}
{"id": "1063179", "revid": "1201880", "url": "https://it.wikipedia.org/wiki?curid=1063179", "title": "Jason Biggs", "text": "Biografia.\nBiggs \u00e8 nato a Pompton Plains, un sobborgo di Pequannock (nel New Jersey), il 12 maggio del 1978, figlio di Gary Louis Biggs, un manager d'origini inglesi per parte di padre e italiane per parte di madre, e di Angela Zocco, un'infermiera di origini siciliane. \u00c8 cresciuto a Hasbrouck Heights (nel New Jersey), dove ha frequentato la locale \"Hasbrouck Heights High School\".\nHa interpretato spesso personaggi di origine ebraica, bench\u00e9 non sia ebreo e, per di pi\u00f9, la sua famiglia sia di religione cattolica.\nIl 23 aprile del 2008 ha sposato Jenny Mollen, che ha conosciuto sul set de \"La ragazza del mio migliore amico\"; la coppia ha due figli, uno nato il 15 febbraio del 2014 e uno nell'ottobre del 2017.\nCarriera.\nJason ha cominciato a recitare all'et\u00e0 di cinque anni. Nel 1992 ha fatto il suo esordio televisivo nella serie \"Drexell's Class\". Nello stesso anno, ha recitato nel film \"Conversation with my father\", che gli ha spianato la strada verso il successo: infatti, ha iniziato a interpretare il personaggio di Peter nella soap-opera \"Cos\u00ec gira il mondo\". Per questo ruolo, \u00e8 stato addirittura nominato per il premio di Migliore Attore agli Emmy Awards. Jason ha frequentato per un breve periodo l'Universit\u00e0 di New York, ma l'ha presto abbandonata per dedicarsi completamente alla recitazione. Recita nella breve serie \"Camp Stories\", prima di girare il film che lo consacrer\u00e0 definitivamente: \"American Pie\", infatti, \u00e8 un successo planetario, tanto che ne verranno immediatamente prodotti due sequel, ai quali Jason prender\u00e0 ancora parte.\nDal 2000 in poi Jason recita in \"American School\" e in altri film, ed \u00e8 il protagonista del videoclip musicale dei Wheatus, Teenage dirtbag, e, nella stagione 2004/2005, interpreta il ruolo di un ebreo ortodosso nella commedia \"Modern Othodox\", messa in scena al Dodge Stages Theater di New York. Nel 2006, l'attore ha preso parte al reality show di MTV \"Blowin' Up, con Jamie Kennedy e Stu Stone. Nel 2010 accetta di partecipare al nuovo episodio della saga che lo ha reso famoso, American Pie. Il film, intitolato ' (titolo originale \"American Reunion\") esce negli Stati Uniti il 6 aprile 2012, in Italia il 4 maggio dello stesso anno.\nViene successivamente licenziato dalla serie a causa di una serie di suoi \"tweet\" scurrili e offensivi indirizzati ad alcuni esponenti politici. Nei mesi successivi poi scatena un'altra polemica per via di tre post da lui pubblicati su Facebook in cui si prendeva gioco della \"Malaysian Airlines\", reduce proprio in quei giorni da un gravissimo incidente aereo in cui erano state date per disperse se non addirittura morte pi\u00f9 di 239 persone, e perci\u00f2 ritenuti inopportuni in merito alla gravit\u00e0 della faccenda oltrech\u00e9 parecchio offensivi nei riguardi dei famigliari delle vittime. La polemica, alimentata anche dall'atteggiamento assunto dall'attore per difendersi dalle critiche rivoltegli, hanno alfine indotto la Nickelodeon a licenziarlo definitivamente."}
{"id": "1063195", "revid": "113892859", "url": "https://it.wikipedia.org/wiki?curid=1063195", "title": "Benjamin Wildman-Tobriner", "text": "Il suo pi\u00f9 grande successo \u00e8 la medaglia d'oro nei 50 stile libero ottenuta ai Campionati mondiali di nuoto 2007 di Melbourne."}
{"id": "1063200", "revid": "13302", "url": "https://it.wikipedia.org/wiki?curid=1063200", "title": "Pizzul", "text": ""}
{"id": "1063202", "revid": "110157", "url": "https://it.wikipedia.org/wiki?curid=1063202", "title": "Kaidu", "text": "Fu amministratore di una parte della Cina occidentale durante il XIII secolo sotto la dinastia Yuan, la dinastia imperiale mongola fondata da suo cugino Kublai Khan di cui Kaidu fu in seguito oppositore.\nMarco Polo.\nNel 1260, Marco Polo visit\u00f2 la provincia di Yarkand, parte della regione sotto l'amministrazione di Kaidu, e la descrisse ne \"Il Milione\" in questo modo: \nKaidu controllava il Turkestan orientale e, per un certo periodo, anche gran parte della Mongolia propriamente detta compresa Karakorum, la precedente capitale dell'Impero mongolo. A partire dal 1263, quando Kublai Khan aveva sedato la ribellione guidata dal fratello Ariq-Boka, Kaidu ingaggi\u00f2 una guerra, contro Kublai e i suoi successori, che sarebbe durata pi\u00f9 di trent'anni, ma senza alcun effettivo risultato. Nel 1269 venne riconosciuto come Khan da alcune trib\u00f9 mongole e i loro capi, ma le sue aspirazioni furono stroncate nel 1301, quando venne sconfitto nelle vicinanze di Karakorum e ucciso durante la fuga.\nLe cronache medioevali spesso confondono due personaggi diversi riportando il nome \"\u00abKadan\u00bb\" al posto di \"\u00abKaidu\u00bb\" e citando erroneamente la partecipazione di Kaidu alla battaglia di Legnica combattuta dai mongoli in Slesia nel 1241 contro l'esercito polacco-tedesco del duca Enrico II il Pio. Kadan era, invece, il fratello di G\u00fcy\u00fck, lo zio di Kaidu.\nAscendenza.\nFu figlio di Kashin Khan e Sanga Khatun, nipote di \u00d6gedei Khan e T\u00f6regene Khatun, e pronipote di Gengis Khan e B\u00f6rte Ujin.\nDiscendenza.\nEbbe quattordici figli, fra cui il figlio Tchapar Khan, ma fece affidamento soprattutto alla figlia Khutulun per avere consigli ed aiuto militare."}
{"id": "1063203", "revid": "1573940", "url": "https://it.wikipedia.org/wiki?curid=1063203", "title": "Maja squinado", "text": "La granceola o grancevola (Maja squinado ), comunemente chiamata granseola, \u00e8 un crostaceo decapode della famiglia dei Majidae.\nDescrizione.\nCarapace colore bruno-arancio, talvolta rosso-arancio, ricco di spine ai bordi di colore bruno. Zampe sottili e lunghe, adatte al movimento sul fondale sabbioso. Chele anteriori piccole, punta pi\u00f9 chiara, al termine di braccia snodate, dello stesso spessore delle zampe.\nIl nome \"Granseola\" deriva dall'unione dei termini di lingua veneta \"granso\" (granchio) e \"seola\" (cipolla).\nBiologia.\nQuesto crostaceo vive sui substrati rocciosi marini. La sua essenziale arma di difesa \u00e8 l'eccezionale mimetismo, che le consente di nascondersi perfettamente tra le alghe e le rocce colorate del fondale marino. A periodi costanti la grancevola cambia il proprio carapace, attraverso una muta. Durante questo periodo l'animale \u00e8 indifeso e vulnerabile a qualsiasi attacco. Perci\u00f2 quando il vecchio carapace si rompe l'animale \u00e8 coperto da un involucro molto tenero e, quindi, in breve tempo deve trovarsi un luogo sicuro ove rifugiarsi. Si nutre principalmente di alghe, bivalvi, larve di insetti, vermi e di piccoli pesci intrappolati nelle reti e in concave. Pu\u00f2 riprodursi fino a quattro volte l'anno. \nDistribuzione.\nOceano Atlantico orientale, dall'Irlanda alla Guinea, Mar Mediterraneo.\nNei mari italiani questo granchio del peso di circa 500\u00a0g vive alla profondit\u00e0 di circa 100\u00a0m ma pu\u00f2 raggiungere profondit\u00e0 di migliaia di metri soprattutto nei mari della Sardegna, ma \u00e8 possibile incontrarlo anche a basse profondit\u00e0 nell'alto Adriatico. In genere \u00e8 ricoperto da lattuga di mare per meglio mimetizzarsi nei fondali. Viene pescato con delle nasse."}
{"id": "1063204", "revid": "1543377", "url": "https://it.wikipedia.org/wiki?curid=1063204", "title": "Stephen Wolfram", "text": "Giovinezza.\nSuo padre, Hugo Wolfram, era uno scrittore, mentre sua madre, Sybil Wolfram, era una professoressa di filosofia all'Universit\u00e0 di Oxford. Wolfram frequent\u00f2 prima la Dragon School di Oxford, quindi l'Eton College. Spesso descritto come ragazzo prodigio, egli pubblic\u00f2 un articolo sulla fisica delle particelle quando aveva appena 16 anni e fu ammesso al St John's College dell'Universit\u00e0 di Oxford all'et\u00e0 di 17 anni. A 20 anni consegu\u00ec il dottorato di ricerca in fisica delle particelle, presso il Caltech, dove entr\u00f2 a far parte del corpo docente.\nIl suo lavoro con Geoffrey Fox sulla teoria dell'interazione forte \u00e8 tuttora usato nella fisica sperimentale delle particelle.\nCarriera.\nHa condotto lo sviluppo del sistema di algebra computazionale SMP (\"Symbolic Manipulation Program\": essenzialmente, SMP fu la versione Zero di Mathematica) nel dipartimento di fisica al Caltech tra il 1979 e il 1981, ma una disputa sui diritti sulle propriet\u00e0 intellettuali dell'SMP (brevetti/diritti d'autore, e coinvolgimento della facolt\u00e0 in iniziative commerciali) causarono infine le sue dimissioni dal Caltech. SMP fu ulteriormente sviluppato e commercializzato dalla Inference Corp. di Los Angeles tra il 1983 e il 1988. Nel 1981 fu conferita a Wolfram la MacArthur Fellowship. Nel 1983 egli abbandon\u00f2 per la Scuola delle Scienze Naturali dell'Istituto di Studi Avanzati, dove studi\u00f2 gli automi cellulari, principalmente tramite simulazione a computer.\nMathematica.\nNel 1986 Wolfram lasci\u00f2 l'Istituto di Studi Avanzati per l'Universit\u00e0 dell'Illinois all'Urbana-Champaign dove fond\u00f2 il suo Centro per Sistemi di Ricerca Complessi e cominci\u00f2 a sviluppare il sistema di algebra computazionale Mathematica, che venne pubblicato nel 1988, quando lasci\u00f2 l'accademia. Nel 1987, insieme a Theodore Gray, fond\u00f2 la societ\u00e0 Wolfram Research, che continu\u00f2 a migliorare il programma e a venderlo con successo. Stephen Wolfram ne \u00e8 rimasto il maggior azionista.\n\"A New Kind of Science\".\nDal 1992 al 2002, Wolfram lavor\u00f2 al controverso libro \"A New Kind of Science\" (NKS), che mostra uno studio empirico di sistemi computazionali molto semplici. Vi si sostiene, inoltre, che questo tipo di sistemi, piuttosto che la matematica tradizionale, risulta estremamente efficace per capire la complessit\u00e0 della natura e definirne dei modelli.\nSin dalla realizzazione di NKS nel 2002, Wolfram ha suddiviso il suo tempo tra lo sviluppo di Mathematica e la divulgazione di NKS, tenendo discorsi, partecipando a conferenze e promuovendo una scuola estiva a tema.\nNel 2009 annuncia la nascita di un grande progetto, da lui definito rivoluzionario, il motore di ricerca Wolfram Alpha.\nNel 2015 lancia il progetto di riconoscimento delle immagini Imageidentify."}
{"id": "1063205", "revid": "228587", "url": "https://it.wikipedia.org/wiki?curid=1063205", "title": "Boston (disambigua)", "text": ""}
{"id": "1063206", "revid": "29244", "url": "https://it.wikipedia.org/wiki?curid=1063206", "title": "Maja brachydactyla", "text": ""}
{"id": "1063207", "revid": "29244", "url": "https://it.wikipedia.org/wiki?curid=1063207", "title": "Grancevola", "text": ""}
{"id": "1063208", "revid": "29244", "url": "https://it.wikipedia.org/wiki?curid=1063208", "title": "Granceola", "text": ""}
{"id": "1063209", "revid": "289247", "url": "https://it.wikipedia.org/wiki?curid=1063209", "title": "Askenazi", "text": ""}
{"id": "1063210", "revid": "22414", "url": "https://it.wikipedia.org/wiki?curid=1063210", "title": "Qaidu", "text": ""}
{"id": "1063215", "revid": "1573940", "url": "https://it.wikipedia.org/wiki?curid=1063215", "title": "Palazzo Caccini", "text": "Palazzo Caccini (detto anche Palazzo del Corona) si trova a Firenze in Borgo Pinti 31-33, all'angolo con via Nuova dei Caccini.\nStoria e descrizione.\nNel Quattrocento era questa la dimora dei Ferrantini, nota per essere stata scelta - evidentemente per la nobilt\u00e0 e ampiezza degli ambienti - per ospitare il patriarca di Costantinopoli Giuseppe II e i ventitr\u00e9 vescovi ortodossi durante il Concilio di Firenze del 1439.\nPassata per via ereditaria ai Caccini fu da questi ingrandita progressivamente (negli anni del priore Francesco Domenico), fino a giungere ad un intervento di riammodernamento unitario che la letteratura colloca tra il 1561 e il 1564 circa e riferisce a Giovanni Caccini, intimo della famiglia Medici (ma da non confondere con l'architetto Giovanni Battista Caccini di Montopoli in Val d'Arno), comunque assistito da Giorgio Vasari. Del Caccini restano le iniziali G. C. A.[rchitetto] F.[iorentino o fecit] scolpite su alcune architravi poste al piano terreno.\nIl portale (successivamente trasformato) \u00e8 attribuito a Bartolomeo Ammannati, ma non ha relazione con il rilievo settecentesco di Ferdinando Ruggieri che \u00e8 riferito al Palazzo del Cavalier Vernaccia, al tempo proprietario e unito ai Caccini da legame matrimoniale.\nLa facciata, dalle linee leggermente spezzate, organizzata su tre piani pi\u00f9 un mezzanino per ben tredici assi, \u00e8 frutto di un intervento di restauro dovuto all'architetto Leopoldo Pasqui attorno al 1843, come attestato da Federico Fantozzi.\nAlle spalle del palazzo, per merito di Matteo Caccini, si svilupp\u00f2 all'inizio del Seicento un grande giardino nel tempo noto per le piante rare ed esotiche coltivate (tra cui le prime cipolle, i tuberi della patata), e in modo particolare per le piante da fiore con specie provenienti da tutto il mondo allora conosciuto, che a lungo ha reso celebre la residenza molto pi\u00f9 di quanto non abbia fatto la sua pur nobile architettura. Attualmente del giardino non resta che un'area verde, che lambisce il retro del teatro della Pergola. Dopo i Caccini il palazzo pass\u00f2 ai del Vernaccia, ai Riccardi e, nell'Ottocento, ai Del Corona, ai Pasqui Cartoni e quindi ai Geddes da Filicaia. Qui risiedette per un certo periodo anche Arthur Schopenhauer. L'attuale propriet\u00e0 del palazzo, frazionato in appartamenti, \u00e8 suddivisa tra molti soggetti.\n\u00abLa serie ininterrotta delle finestre nei due ordini superiori della facciata contribuisce all'armonia del prospetto e favorisce, insieme alla posizione leggermente in curva e al contrasto con la strettezza dell'antico borgo, a donare un aspetto semplice ma anche grandioso all'insieme. Varcato il portone centrale si accede alla\ngraziosa loggia terrena a cinque luci che, prospiciente il giardino, presenta quattro finestre di foggia singolare con ampie volute sui lati superiori e interessanti affreschi con grottesche e figure allegoriche che ruotano attorno al tema della arti liberali, mentre al centro delicati putti reggono lo stemma dei Da Filicaia\u00bb.\nSu via Nuova de' Caccini (numeri civici 7-21) il palazzo ha un'addizione moderna, dovuta all'architetto Rolando Pagnini e realizzata nei primi anni settanta del Novecento, nonostante i tentativi di opporsi al progetto da parte di \"Italia Nostra\" con la momentanea chiusura del cantiere a partire dal luglio 1971."}
{"id": "1063218", "revid": "729019", "url": "https://it.wikipedia.org/wiki?curid=1063218", "title": "Distretto di Bruck an der Mur", "text": "Bruck an der Mur \u00e8 stato un distretto amministrativo dello stato di Stiria, in Austria. Il 1\u00ba gennaio 2013 il distretto si \u00e8 fuso con quello di M\u00fcrzzuschlag per formare il nuovo Distretto di Bruck-M\u00fcrzzuschlag.\nSuddivisione amministrativa.\nIl distretto si suddivideva in 21 comuni, di cui 3 con status di citt\u00e0 e 7 con diritto di mercato. Ogni comune ha scritto sotto i propri comuni catastali (\"Katastralgemeinden\"), corrispettivi grossomodo alle frazioni."}
{"id": "1063225", "revid": "1718925", "url": "https://it.wikipedia.org/wiki?curid=1063225", "title": "Grotta Gigante", "text": "La Grotta Gigante (\"Bri\u0161ka jama\" [br\u00ecsc'ca i\u00e0ma] o \"jama pri Bri\u0161\u010dikih\" [i\u00e0ma pri br\u00ecsc'cichih] in sloveno) \u00e8 una grotta carsica, esplorata nel 1840 e aperta al turismo dal Club Touristi Triestini gi\u00e0 nel 1908. In seguito alla perdita delle Grotte di Postumia, che sono passate alla Jugoslavia nel 1947, ha ricevuto un forte impulso turistico nel secondo dopoguerra.\nLa grotta \u00e8 situata sull'altipiano del Carso, a pochi chilometri dalla citt\u00e0 di Trieste e dal confine con la Slovenia (valico di Monrupino).\nLa sua principale caratteristica \u00e8 quella di essere una grande grotta turistica contenente la sala naturale pi\u00f9 grande al mondo: un singolo vano alto circa 114 metri, lungo 280 metri e largo 76,3 metri, inserita nel Guinness dei primati dal 1995. La gestione turistica della Grotta Gigante \u00e8 affidata alla Commissione Grotte \"E. Boegan\", il gruppo speleologico della Societ\u00e0 Alpina delle Giulie (la Sezione di Trieste del Club Alpino Italiano). La Grotta Gigante \u00e8 visitabile tutto l'anno, svolgendosi in essa, oltre alle attivit\u00e0 di ricerca scientifica, anche attivit\u00e0 didattiche e turistiche.\nDescrizione.\nLa Grotta Gigante, la cui origine viene fatta risalire ad almeno una decina di milioni di anni fa, \u00e8 una vasta cavit\u00e0 presente nel sottosuolo del Carso triestino, costituito da rocce carbonatiche prevalentemente calcaree e in minor misura dolomitiche.\nFormazione delle rocce calcaree del Carso.\nTali rocce si sono formate tra i 100 e i 30 milioni di anni fa (tra il Cretacico inferiore e l'Eocene superiore) per il lento accumulo di sedimenti carbonatici sui fondali di antichi mari caldi e poco profondi. Questi sedimenti erano rappresentati soprattutto da parti dure (conchiglie) di organismi morti, tra i quali microscopici foraminiferi, coralli, echinodermi, crostacei e molluschi gasteropodi e bivalvi, strutture algali, misti a fanghi anch'essi carbonatici. I naturali processi di diagenesi hanno in seguito trasformato tali sedimenti sciolti in strati di roccia compatta.\nFormazione delle gallerie carsiche sotterranee.\nGli strati dei sedimenti rocciosi, generatisi sotto i fondali marini, sono quindi emersi circa 20-30 milioni di anni fa a causa dell'orogenesi, provocata dai lenti movimenti della crosta terrestre. Una volta emerse dal mare,\nle rocce calcaree del Carso rimasero esposte all'azione dissolutiva delle acque piovane e dei fiumi, che diede inizio al processo di incarsimento. Il carbonato di calcio, che costituisce la roccia calcarea, a contatto con l'acido carbonico che si forma nell'acqua a causa della reazione chimica tra l'acqua stessa e l'anidride carbonica contenuta nell'aria o nel suolo, si trasforma infatti in bicarbonato di calcio, che, essendo solubile, viene asportato dall'acqua. \nCon questo processo di dissoluzione, in realt\u00e0 alquanto complesso, l'acqua che penetra nelle strette fratture delle rocce carbonatiche porta via lentamente il calcare attorno alle fratture stesse, allargandole. I fiumi, che scorrevano inizialmente sulla superficie del territorio carsico, cominciarono quindi a scavare progressivamente, per dissoluzione ed erosione, ampie gallerie sotterranee. Il paesaggio venne dunque privato dell'idrografia superficiale e tutte le acque deviarono il loro corso nel sottosuolo. In tale lento e inesorabile processo i corsi d'acqua sotterranei continuarono in seguito ad allargare nuove fratture sprofondando ulteriormente. Vennero perci\u00f2 create nuove gallerie ancora pi\u00f9 profonde mentre quelle superiori, generate precedentemente, furono gradualmente abbandonate dai corsi d'acqua.\nRiempimento e concrezionamento delle cavit\u00e0 carsiche.\nTali cavit\u00e0 ormai vuote cominciarono a subire processi, tuttora in atto, di riempimento per l'apporto di sostanze trasportate dall'acqua di gocciolamento proveniente dagli strati di roccia superiori. L'apporto di calcare costituisce la base per la formazione di concrezioni come stalattiti, stalagmiti e colate calcitiche, mentre altri minerali contribuiscono a dare a tali concrezioni differenti colorazioni. L'ingresso di abbondanti quantit\u00e0 di materiali argillosi e terrigeni, per esempio in fasi climatiche particolarmente piovose, pu\u00f2 inoltre portare al riempimento anche completo delle cavit\u00e0. Altre modifiche alla morfologia delle gallerie ormai abbandonate dai corsi d'acqua che le generarono sono dovute ai crolli che comunemente si verificano per l'indebolimento delle pareti e della volta.\nLa Grotta Gigante.\nTutti questi processi sono osservabili anche all'interno della Grotta Gigante, che rappresenta un tratto ancora visibile di un'antica galleria fluviale di un complesso sistema ipogeo. Essa \u00e8 impostata in rocce generatesi nel corso del Cretacico superiore, contenenti abbondanti fossili di rudiste, molluschi lamellibranchi estinti 65 milioni di anni fa nel corso della grande estinzione che port\u00f2 anche alla scomparsa dei dinosauri. I corsi d'acqua hanno abbandonato la cavit\u00e0 ormai da moltissimo tempo, in un'epoca risalente ad almeno cinque milioni di anni fa. La morfologia attuale \u00e8 frutto di profonde modifiche strutturali: la spettacolare Grande Caverna deve infatti la sua origine e la sua ampiezza al crollo di un diaframma di roccia che inizialmente separava due distinte gallerie sovrapposte. \nTale colossale frana, databile a circa 500.000 anni fa, ha causato l'occlusione del proseguimento della grande galleria inferiore ma ha permesso la fusione di ci\u00f2 che resta di questa con la pi\u00f9 piccola galleria superiore, creando il vastissimo ambiente oggi visitabile. Un altro antico crollo ha permesso l'unione della Grotta Gigante con un profondo pozzo verticale attiguo, generato dall'acqua piovana in epoca pi\u00f9 recente rispetto all'origine del resto della grotta. Da quando la cavit\u00e0 \u00e8 stata abbandonata dai corsi d'acqua, al suo interno \u00e8 cominciata anche la crescita di concrezioni calcitiche. Numerosissime infatti sono le stalattiti e stalagmiti che impreziosiscono la grotta. Tra le stalagmiti, che crescono attualmente ad una velocit\u00e0 media di 1mm ogni 15-20 anni, spicca l'imponente \"Colonna Ruggero\", alta 12 metri e formatasi in circa 200.000 anni. Molte di queste concrezioni presentano una colorazione rossastra, dovuta alla presenza di ossidi di ferro.\nMorfologia.\nLa Grotta Gigante presenta tre accessi naturali, di cui due costituiscono oggi, rispettivamente l'ingresso e l'uscita del percorso turistico. Tutti e tre confluiscono in un'enorme caverna sotterranea che misura 98,5 metri in altezza, 167,6 metri di lunghezza e 76,3 metri in larghezza, per un volume di circa 365.000 metri cubi. L'ingresso si trova a 274 metri sul livello del mare, mentre la quota del fondo della caverna misura 160,5 metri sul livello del mare. Dalla caverna principale (denominata \"Grande Caverna\") si diparte inoltre un profondo ramo laterale costituito da una serie di pozzi carsici verticali comunicanti, il cui fondo si trova alla profondit\u00e0 di 250 metri sotto la superficie e alla quota di circa 20 metri sul livello del mare. Completano lo sviluppo finora noto della Grotta Gigante alcune gallerie laterali a fondo cieco, ostruite da depositi naturali di argilla e da concrezioni calcitiche; le due gallerie laterali principali misurano in lunghezza rispettivamente 80 metri e 60 metri. Il rilievo pi\u00f9 preciso della Grotta Gigante \u00e8 stato eseguito nel 2011 dall'Istituto nazionale di oceanografia e di geofisica sperimentale con l'utilizzo di tecnologia \"laser scanner\".\nStoria, esplorazioni e sviluppo turistico.\nLa galleria che costituisce l'attuale uscita del percorso turistico della Grotta Gigante, facilmente accessibile dall'esterno e meno ripida della galleria d'ingresso, ha restituito nel corso di scavi archeologici numerosi reperti risalenti a varie epoche. I pi\u00f9 antichi (punte di freccia e raschietti in selce, ma anche i resti umani di due persone) sono datati al tardo Neolitico, ma non mancano testimonianze dell'Et\u00e0 del bronzo (un pugnale e vasellame), di epoca romana (tre monete del primo secolo d.C.) e medievale (cocci di terracotta). Fino al 1840 separata dal fondo della Grande Caverna (la parte pi\u00f9 imponente della grotta) da un salto verticale di quasi cento metri. Il primo a calarsi da questo profondo dirupo avvolto nella totale oscurit\u00e0 fu, nel 1840, l'ingegnere montanistico Anton Friedrich Lindner, che stava esplorando le cavit\u00e0 pi\u00f9 profonde del Carso alla ricerca di riserve idriche sotterranee da sfruttare per l'approvvigionamento idrico della citt\u00e0 di Trieste, che era infatti diventata in quegli anni il principale porto dell'Impero austroungarico e si stava espandendo grazie al boom economico. \nAlla popolazione in crescita non bastavano pi\u00f9 le riserve d'acqua tradizionali e in superficie era impossibile trovarne altre perch\u00e9, a causa del carsismo, in questo territorio i corsi d'acqua, come anche la pioggia, vengono inghiottiti dalla fitta rete di pozzi naturali, gallerie e fratture che interessano le rocce dell'intero altipiano. Non restava dunque che cercare l'acqua l\u00ec dov'era abbondante e cio\u00e8 proprio nel sottosuolo. Fu questa la ragione che diede il via alla metodica esplorazione delle profonde cavit\u00e0 carsiche della zona, tra cui la stessa Grotta Gigante. Non avendo trovato l'acqua agognata (la Grotta Gigante \u00e8 stata abbandonata ormai da milioni di anni dai corsi d'acqua che l'hanno scavata), l'esplorazione della grotta non fu completata. Una nuova spedizione port\u00f2 alla scoperta di due nuovi ingressi nel 1890. Uno di questi ingressi si prestava alla costruzione di scalinate per le visite turistiche e fu cos\u00ec che tra il 1905 ed il 1908 si costru\u00ec il primo percorso, ancora oggi in parte utilizzato. Fino al 1957 per l'illuminazione si utilizzavano lampade ad acetilene, sostituite poi dall'impianto elettrico. Nel 1997 fu costruito il nuovo percorso di risalita, dedicato a Carlo Finocchiaro, a lungo presidente della Commissione Grotte E. Boegan e figura di spicco nel mondo della speleologia internazionale. \nNel 2007 si concluse l'esplorazione dell'ultimo ramo laterale della Grotta Gigante, oggi dedicato allo speleologo Giorgio Coloni, che consente di raggiungere con l'ausilio di una vera e propria via ferrata la profondit\u00e0 di 250 metri, termina quindi a solo 20 metri sul livello del mare. Nel 2005 \u00e8 stato inaugurato il nuovo \"Centro accoglienza visitatori\", che ospita anche il Museo scientifico speleologico, mentre nel 2009 \u00e8 stato rinnovato integralmente l'impianto d'illuminazione della grotta.\nAttivit\u00e0 didattiche.\nLa Grotta Gigante pone particolare cura alle attivit\u00e0 didattiche proposte alle scolaresche in visita d'istruzione. Presso il Museo scientifico speleologico della Grotta Gigante infatti sono allestiti appositi spazi dove approfondire con\nalunni e studenti di ogni ordine e grado interessanti gli aspetti geologici e biologici dell'ambiente carsico sotterraneo e sulle numerose ricerche scientifiche svolte all'interno della Grotta; vengono\nproposte allo scopo attivit\u00e0 sia teoriche che pratiche. Viene dato spazio anche all'aspetto sportivo, grazie alla parete artificiale di arrampicata dove i ragazzi possono mettere alla prova, in totale sicurezza, le proprie capacit\u00e0 di\nscalatori.\nPercorso turistico.\nIl percorso attrezzato per le visite turistiche \u00e8 lungo 850 metri e consente di raggiungere la profondit\u00e0 di 101 metri sotto la superficie e le visite guidate durano circa un'ora. L'accesso si trova all'interno della moderna struttura del centro accoglienza visitatori, inaugurata nel 2005, che ospita anche il Museo scientifico speleologico, spazi per le attivit\u00e0 didattiche rivolte alle scuole, la sala d'aspetto, dove i visitatori possono attendere comodamente l'inizio delle visite guidate alla grotta, e la biglietteria.\nDa qui imponenti e comode scalinate conducono il visitatore attraverso un'impressionante galleria naturale fino alla profondit\u00e0 di 101 metri sotto la superficie, alla scoperta di un'enorme caverna (tra le pi\u00f9 grandi al mondo aperte al pubblico) alta 98,50 m, lunga 167,60 m e larga 76,30 m. Il percorso \u00e8 reso ancora pi\u00f9 affascinante dalle magnifiche concrezioni (delle quali la pi\u00f9 celebre \u00e8 la \"Colonna Ruggero\", cos\u00ec intitolata in memoria di Ruggero Konviczka) e dai suggestivi colori (toni bianchi e grigi dovuti alla calcite e ampie sfumature rossastre dovute alla presenza di\nossidi di ferro).\nDopo aver attraversato la Grande Caverna si prosegue verso la Sala dell'Altare, dove si scorge l'ingresso del profondo ramo laterale Coloni, che conduce a 250 metri di profondit\u00e0. S'intraprende quindi il panoramico \"Sentiero Finocchiaro\" per arrivare, attraverso la Galleria Artificiale, fino al Belvedere. Da qui, dove si pu\u00f2 toccare la volta della Grande Caverna e ammirarne il fondo 100 metri pi\u00f9 sotto, si salgono ancora pochi gradini per guadagnare l'uscita.\nNegli ultimi anni sono stati fatti grandi sforzi per portare l'offerta a livelli di eccellenza: nel 1997 \u00e8 stato\ncostruito un nuovo percorso che consente di sfruttare come uscita l'ingresso naturale da cui scesero i primi esploratori nel 1840, nel 2005 furono ultimati i lavori per l'edificazione del \"Centro Accoglienza Visitatori\", mentre a fine 2009 \u00e8 stato inaugurato il nuovissimo impianto d'illuminazione, realizzato seguendo rigorosi principi ecologici di risparmio energetico.\nIl rilievo a \"laser scanner\", realizzato nel 2011, ha permesso di ottenere con altissima precisione le reali misure della grotta e di ricavare un filmato virtuale interattivo, fruibile da postazione computerizzata, dedicato a chi fosse fisicamente impossibilitato a compiere i numerosi gradini del percorso turistico. Il filmato viene utilizzato anche nel corso delle attivit\u00e0 didattiche.\nLa temperatura nella grotta \u00e8 costante tutto l'anno (11\u00a0\u00b0C).\nRicerca scientifica.\nLa Grotta Gigante \u00e8 pure sito d'importanti ricerche scientifiche. Sono infatti ospitati al suo interno i Pendoli Geodetici pi\u00f9 lunghi del mondo, usati dal Dipartimento di Matematica e Geoscienze dell'Universit\u00e0 degli Studi di Trieste per monitorare innumerevoli movimenti della crosta del nostro pianeta, dalle maree terrestri ai movimenti tettonici delle placche, a impercettibili vibrazioni generate da terremoti che avvengono anche all'altro capo del mondo. Completano la stazione geofisica una coppia di clinometri, che informano sui movimenti di rotazione della grotta sul piano orizzontale, ed i sismometri del Centro per le ricerche sismologiche (CRS) dell' Istituto Nazionale di Oceanografia e di Geofisica Sperimentale - OGS.\nL'Universit\u00e0 di Trieste compie inoltre nella cavit\u00e0 importanti studi sull'idrologia sotterranea del Carso Triestino e sullo sviluppo della Lampenflora, mentre il Museo civico di storia naturale di Trieste s'interessa al monitoraggio della fauna. L'ARPA del Friuli Venezia Giulia conduce continue ricerche sulle fluttuazioni della concentrazione di gas radon nell'aria della caverna, mentre il CNR segue le registrazioni della stazione meteorologica, composta da strumentazioni installate sia all'interno che all'esterno della grotta."}
{"id": "1063234", "revid": "120803797", "url": "https://it.wikipedia.org/wiki?curid=1063234", "title": "Dallas (disambigua)", "text": ""}
{"id": "1063238", "revid": "78273", "url": "https://it.wikipedia.org/wiki?curid=1063238", "title": "Isabella Clara Eugenia", "text": ""}
{"id": "1063240", "revid": "767487", "url": "https://it.wikipedia.org/wiki?curid=1063240", "title": "Juliette and the Licks", "text": "Juliette and The Licks \u00e8 stato un gruppo musicale alternative rock statunitense con alla voce l'attrice Juliette Lewis. Gli altri membri del gruppo sono Todd Morse (degli H2O e The Operation M.D.) e Kemble Walters (chitarra), Paul Ill (basso), e Jason Morris (batteria). Tra i loro pezzi pi\u00f9 popolari ci sono \"You're Speaking My Language\" e \"Got Love to Kill\".\nJuliette and the Licks pubblicano il loro primo EP, \"...Like a Bolt of Lighting\", nel 2004, seguito a breve dal loro album di debutto \"You're Speaking My Language\".\nMorris lascia il gruppo prima di cominciare le sessioni per il secondo album. I Licks allora chiamano il frontman dei Foo Fighters, Dave Grohl, per sostituire il tassello mancante. Grohl successivamente chiese ai Licks di partecipare come ospiti al loro concerto di Hyde Park il 17 giugno del 2006 davanti a circa 85.000 persone (altri ospiti erano Angels &amp; Airwaves, Queens of the Stone Age e Mot\u00f6rhead). Nello stesso concerto, Lewis e Moa Holmsten dei Meldrum si presentarono sul palco per i cori durante un pezzo dei Mot\u00f6rhead.\nDopo la loro performance all'Hyde Park il loro secondo album \"Four on the Floor\" fu pubblicato nel tardo 2006. \"Hot Kiss\", che \u00e8 uno dei singoli pi\u00f9 noti dei Licks, fu il primo singolo dall'album, ed il seguente \"Sticky Honey\" ebbe lo stesso successo.\nCon la pubblicazione del loro secondo album, Juliette and the Licks fecero un tour nel tardo 2006 negli Stati Uniti e in molte parti d'Europa.\nNel 2009 Juliette Lewis abbandona la band causandone cos\u00ec la fine, da l\u00ec a breve la stessa legher\u00e0 il suo nome ad una nuova band: Juliette and the New Romantiques."}
{"id": "1063262", "revid": "125985846", "url": "https://it.wikipedia.org/wiki?curid=1063262", "title": "Zaire", "text": "Zaire (: ) o Repubblica dello Zaire \u00e8 stato il nome dell'attuale Repubblica Democratica del Congo. La denominazione Zaire fu istituita per volere di Mobutu Sese Seko e dur\u00f2 dal 27 ottobre 1971 al 17 maggio 1997 la causa della sua fine \u00e8 la caduta del paese in guerra civile vedi guerra civile congolese.\nStoria.\nIl colpo di Stato di Mobutu.\nMobutu divenne presidente della Repubblica Democratica del Congo nel 1965 tramite un colpo di Stato. Nel 1971, in nome del concetto di autenticit\u00e0 africana, decise di cambiare nome a se stesso (da \"Joseph-D\u00e9sir\u00e9 Mobutu\" a \"Mobutu Sese Seko Koko Ngbendu Wa Zabanga\") e al paese, che fu ribattezzato Repubblica dello Zaire dal nuovo nome - Zaire per l'appunto - dato al fiume Congo, derivante dalla parola \"Nzeri\", che viene a sua volta da una voce dialettale locale \"Nzadi\" che significa \"fiume\". Mobutu elimin\u00f2 inoltre tutti i nomi stranieri (L\u00e9opoldville divenne Kinshasa, Stanleyville divenne Kisangani, \u00c9lisabethville divenne Lubumbashi) e impose gli abiti tradizionali negli uffici pubblici.\nLa politica.\nLo Zaire era una repubblica a partito unico (il Movimento Popolare della Rivoluzione, che seguiva l'ideologia del Mobutismo). Sebbene fosse diventato un monopartitismo \"de jure\" il 23 dicembre 1970, lo fu \"de facto\" a partire dal 20 maggio 1967, data nella quale il MRP venne istituito. Lo stato abbandon\u00f2 il sistema monopartitico \"de jure\" il 5 luglio 1990 con la legge n\u00b0 90-002. Lo Zaire viene spesso indicato come esempio paradigmatico di cleptocrazia.\nL'economia del paese era in ginocchio, e tra il 1970 e il 1989 lo Zaire ricevette numerosi aiuti internazionali (1 miliardo e 100 milioni di dollari dagli Stati Uniti d'America, 7 miliardi dall'Europa, 35 milioni dall'OPEC, 263 milioni dai paesi del blocco comunista). Nonostante questi aiuti e gli immensi giacimenti di materie prime, le condizioni della popolazione restarono critiche, con un tasso di inflazione prossimo al 500% e un livello di disoccupazione intorno al 45%.\nNel frattempo Mobutu accumulava un patrimonio personale stimato tra i 5 e i 9 miliardi di dollari, secondo \"The Economist\", ostentando questa ricchezza sulla scena internazionale (acquistando tra l'altro yacht, auto di lusso e ville in Svizzera, Belgio, Francia e Italia). Nel 1986 la situazione di crisi economica dello Zaire divenne insostenibile, al punto che neppure le violente forme di repressione messe in atto dalle autorit\u00e0 riuscirono a contenere il dilagare delle espressioni di malcontento popolare.\nLe rivolte degli anni '90.\nDopo una lunga serie di proteste popolari, nell'aprile del 1990 Mobutu si rassegn\u00f2 ad accettare la presenza di un Parlamento multipartitico al proprio fianco e a condividere il potere con il presidente del Parlamento stesso. Queste azioni non furono sufficienti a placare l'insofferenza del popolo verso il regime.\nNel 1991 gli stessi militari iniziarono a protestare per i ritardi nel pagamento dei loro salari. La protesta sfoci\u00f2 ben presto in una rivolta. Mentre Mobutu si rifugiava sullo yacht presidenziale (il Kamanyola), ancorato al largo della capitale, la rivolta fu sedata in un bagno di sangue dai pretoriani del presidente, che misero Kinshasa a ferro e fuoco.\nNell'ottobre del 1996 Laurent-D\u00e9sir\u00e9 Kabila torn\u00f2 alla guida dei tutsi del Kivu Sud in lotta contro gli hutu, dando inizio alla prima guerra del Congo, con l'appoggio dei governi del Burundi, dell'Uganda e del Ruanda. Kabila inizi\u00f2 una ribellione su larga scala contro il governo di Mobutu.\nLa caduta.\nIl 17 maggio 1997 Kabila si nomin\u00f2 capo di Stato, creando un governo di salvezza pubblica e rinominando il paese Repubblica Democratica del Congo. Il 20 maggio 1997 Kabila entr\u00f2 a Kinshasa. Le sue truppe regolarono a colpi di machete i conti con esponenti e funzionari del regime di Mobutu, che nel frattempo aveva gi\u00e0 lasciato il paese.\nSuddivisioni amministrative.\nLo Zaire era amministrativamente suddiviso in 11 regioni, praticamente le stesse dell'attuale Repubblica Democratica del Congo, con le stesse estensioni territoriali e gli stessi capoluoghi ma con alcuni nomi diversi: Bandundu (cap. Bandundu), Basso Zaire (Matadi), Equatore (Mbandaka), Kasai Occidentale (Kananga), Kasai Orientale (Mbuji-Mayi), Shaba-Katanga (Lubumbashi), Kinshasa, Maniema (Kindu), Kivu Settentrionale (Goma), Alto Zaire (Kisangani) e Kivu Meridionale (Bukavu).\nInfrastrutture e trasporti.\nPur essendo uno Stato molto esteso, conta solo 1500\u00a0km di strade asfaltate.\nEconomia.\nLa principale attivit\u00e0 economica del paese era lo sfruttamento degli enormi giacimenti di materie prime: cobalto, diamanti, uranio, manganese, zinco e altre. Nelle regioni dello Shaba (ex Katanga) e del Kasai, in particolare, ci sono giacimenti di smeraldi, oro, argento, malachite, stagno, cadmio, tungsteno, radio e germanio.\nSport.\nIl 30 ottobre 1974 sotto il patrocinio di Mobutu Sese Seko (che utilizz\u00f2 l'evento a fini propagandistici) si svolse a Kinshasa il match \"The Rumble in the Jungle\", il pi\u00f9 celebre incontro della storia del pugilato, nel corso del quale Muhammad Ali sconfisse George Foreman e riconquist\u00f2 la corona dei pesi massimi. Nello stesso anno la nazionale di calcio ottenne lo storico traguardo della qualificazione alla fase finale del Campionato del Mondo, che si tenne in Germania. La nazionale africana fu eliminata al primo turno dopo tre chiare sconfitte, senza mai andare a segno (Scozia-Zaire 2-0, Jugoslavia-Zaire 9-0 e Brasile-Zaire 3-0).\nInfluenze culturali.\nLo Zaire \u00e8 soggetto del singolo di genere disco music del 1975 cantato da Johnny Wakelin, \"In Zaire\", che accenna alle condizioni del paese sotto la dittatura, all'evento sportivo The Rumble in the Jungle e all'attivista afroamericano Elijah Muhammad."}
{"id": "1063271", "revid": "1982", "url": "https://it.wikipedia.org/wiki?curid=1063271", "title": "Roswell, Dakota del Sud", "text": ""}
{"id": "1063272", "revid": "125020646", "url": "https://it.wikipedia.org/wiki?curid=1063272", "title": "Colonscopia", "text": "La colonscopia (o colonoscopia, o ancora coloscopia) \u00e8 un esame diagnostico volto a esplorare le pareti interne del colon, per scoprire eventuali lesioni, ulcerazioni, occlusioni, masse tumorali. \u00c8 un importante strumento di prevenzione, che permette di individuare e, se necessario, rimuovere all'istante, dei tumori anche molto piccoli e in fase iniziale, impedendone lo sviluppo e la degenerazione. La colonscopia \u00e8 consigliata come corretta attivit\u00e0 di screening per tutti i soggetti a rischio: ad esempio per coloro che hanno familiarit\u00e0 con i tumori del colon; o comunque dopo i 50 anni, quando dall'esame delle feci si rileva la presenza di sangue, anche in tracce minime.\nPreparazione.\nUna corretta preparazione del paziente alla colonscopia ha lo scopo di svuotare completamente il colon, in modo da lasciarne le pareti lisce e prive di escrementi, cos\u00ec da permettere una corretta visione dell'interno; a questo scopo:\nIl colon deve essere privo di materia solida affinch\u00e9 il test possa essere eseguito correttamente. Per uno o tre giorni il paziente \u00e8 tenuto a seguire una dieta a bassa fibra o limpida-liquida. Esempi di fluidi chiari sono succo di mela, brodo di pollo o di manzo o bouillon, limone-lime soda, limonata, bevanda sportiva e acqua. \u00c8 molto importante che il paziente rimanga idratato. Le bevande per lo sport contengono elettroliti che sono esauriti durante lo spurgo dell'intestino. Le bevande contenenti fibre come prugna e succo d'arancia non devono essere consumate, n\u00e9 i liquidi contenenti coloranti rosso, viola, arancione o talvolta marrone; tuttavia, la cola \u00e8 consentita. Nella maggior parte dei casi, sono consentiti t\u00e8 o caff\u00e8 senza latte.\nIl giorno prima della colonscopia al paziente viene data una preparazione lassativa (come bisacodilico, fosfoside, sodio picosolfato o fosfato di sodio e / o magnesio citrato) e grandi quantit\u00e0 di fluido viene assunta utilizzando una soluzione di polietilenglicole ed elettroliti. La procedura pu\u00f2 comportare sia un lassativo in forma di pillola sia un preparato per l'irrigazione intestinale con la polvere di glicole polietilenico sciolta in qualsiasi liquido trasparente, come una bevanda sportiva che contiene elettroliti.\nL'obiettivo della preparazione \u00e8 quello di eliminare dal colon le sostanze solide; al paziente pu\u00f2 essere consigliato di trascorrere la giornata a casa con un accesso immediato ai servizi igienici.\nSi pu\u00f2 chiedere al paziente di non assumere aspirina o prodotti simili come salicilato, ibuprofene, ecc. fino a dieci giorni prima della procedura per evitare il rischio di sanguinamento se si esegue una polipectomia durante la procedura. Un esame del sangue pu\u00f2 essere eseguito prima della procedura.\nAlcuni ospedali e cliniche hanno iniziato a utilizzare una tecnica utilizzata nell'idroterapia del colon come alternativa ai metodi di preparazione standard sopra descritti. In questo caso, viene utilizzata un'attrezzatura speciale per irrigare delicatamente il colon del paziente con acqua calda, appena prima della procedura di colonscopia, al fine di rimuovere qualsiasi solido eventualmente presente all'interno dell'intestino. Questo allevia il paziente dal dover ingerire grandi quantit\u00e0 di liquidi, o rischiare nausea, vomito o irritazione anale. Il tempo richiesto per la preparazione complessiva \u00e8 significativamente ridotto, il che spesso facilita la programmazione pi\u00f9 semplice della procedura.\nIl lavaggio a cui \u00e8 sottoposto il colon prima di effettuare una colonscopia \u00e8 causa poco nota di alterazione della flora intestinale (disbiosi), come dimostrato anche da uno studio italiano che ha evidenziato come il lavaggio preparatorio alteri la flora intestinale determinando un aumento di enterobatteri \"cattivi\" e, parallelamente, una consistente riduzione di lattobacilli \"buoni\", soprattutto L. delbrueckii. In tale studio si evidenzia, inoltre, che lo squilibrio permane anche a un mese dalla colonscopia e che questa alterazione favorisce l\u2019insorgere di ceppi dannosi e resistenti, come i Proteobatteri, le Enterobacteriacee e le Streptococcacee che sono responsabili di sindromi diarroiche antibiotico-resistenti. Nel 2018 uno studio americano ha inoltre evidenziato un alto tasso di infezioni non solo a carico del sistema gastro-intestinale ma anche a livello polmonare nei giorni successivi fino a un mese dalla procedura endoscopica\nPer contrastare il determinarsi della disbiosi \u00e8 necessario ripristinare il livello dei lattobacilli, attraverso l\u2019assunzione di probiotici microincapsulati in grado di ricolonizzare il colon con i lattobacilli deficitari, inibire la crescita dei ceppi \"cattivi\" e attivare o potenziare il sistema immunitario dell'ospite.\nEsame strumentale.\nL'esame viene effettuato attraverso l'introduzione per via anale di una sonda, detta colonscopio, che ha un diametro da circa 11 mm a 13\u00a0mm. La sonda, munita di microcamera, mostra in tempo reale l'interno del colon. Per facilitare la penetrazione della sonda, il colon stesso viene dilatato insufflando aria all'interno, procedimento che pu\u00f2 risultare in alcuni casi fastidioso e anche doloroso. A seconda del tratto esplorato, possiamo distinguere:\nQualora venissero trovate delle masse tumorali esse potranno essere direttamente rimosse, per poi procedere alla sezione istologica e all'esame anatomopatologico.\nStoria.\nNegli anni 1960, il dott. Niwa e il dott. Yamagata dell'Universit\u00e0 di Tokyo hanno sviluppato il dispositivo. Dopo il 1968, il dottor William Wolff e il dottor Hiromi Shinya furono i pionieri dello sviluppo del colonscopio. La loro invenzione, nel 1969 in Giappone, fu un progresso rispetto al clistere di bario e al sigmoidoscopio flessibile perch\u00e9 consentiva la visualizzazione e la rimozione dei polipi dall'intero intestino crasso. Wolff e Shinya hanno sostenuto la loro invenzione e hanno pubblicato molte delle prime prove necessarie per superare lo scetticismo sulla sicurezza e l'efficacia del dispositivo.\nLa colonscopia con invenzione e mercato del CCD \u00e8 guidata da Fuji film, Olympus e Hoya in Giappone. Nel 1982, il dottor Lawrence Kaplan dell'Aspen Medical Group di St. Paul, MN ha riportato una serie di 100 colonscopie consecutive ed endoscopie superiori eseguite in una clinica indipendente a miglia dall'ospedale pi\u00f9 vicino, dimostrando la sicurezza e l'efficacia in termini di costi di queste procedure ambulatoriali. (Comunicazione personale alla Joint Commission on Ambulatory Care, maggio 1983)"}
{"id": "1063274", "revid": "1982", "url": "https://it.wikipedia.org/wiki?curid=1063274", "title": "Roswell, Nuovo Messico", "text": ""}
{"id": "1063275", "revid": "1924342", "url": "https://it.wikipedia.org/wiki?curid=1063275", "title": "Brushfire Fairytales", "text": "Brushfire Fairytales \u00e8 l'album di debutto del musicista pop rock Jack Johnson.\nIl disco.\nL'album ha avuto un discreto apprezzamento da parte del pubblico ma, avendo gi\u00e0 una laurea in studi cinematografici, decise che mai avrebbe avuto una carriera musicale. In realt\u00e0 continua a produrre canzoni, tutte contraddistinte da ritmiche che vanno dal pop al rock-acustico fino al folk, soprattutto negli USA dove ha un buon successo.\nI musicisti principali dell'album sono: Jack Johnson (voce, chitarre e piano), Adam Topol (batteria) e Merlo (basso). Brushfire Fairytales \u00e8 stato prodotto da J.P. Plunier, arrangiato da Todd Burke con l'assistenza di Andrew Alekel e di Chad Essig ed \u00e8 stato registrato negli studi della Grandmasters Recorders, King Sound da Dave Collins.\nIn quest'album di debutto Jack Johnson collabora con Ben Harper, che suona la chitarra nel brano \"Flake\", e con Tommy Jordan che suona la batteria nello stesso brano."}
{"id": "1063276", "revid": "254401", "url": "https://it.wikipedia.org/wiki?curid=1063276", "title": "Guido Fassi", "text": "Biografia.\nFu artista della scagliola, un particolare procedimento che crea effetti decorativi di altissimo livello artistico (crea effetto marmo partendo da materiali poveri quali gesso e pigmenti utilizzando una tecnica a intarsio). Inoltre a lui si deve la progettazione e costruzione della torre dell'orologio che si trova nel castello di Carpi (palazzo dei Pio di Savoia). Alcune sue opere peculiari sono conservate presso la cattedrale di Carpi e la chiesa di S.Nicol\u00f2."}
{"id": "1063282", "revid": "1982", "url": "https://it.wikipedia.org/wiki?curid=1063282", "title": "Medford, Massachusetts", "text": ""}
{"id": "1063286", "revid": "1982", "url": "https://it.wikipedia.org/wiki?curid=1063286", "title": "Salem, Oregon", "text": ""}
{"id": "1063296", "revid": "6923", "url": "https://it.wikipedia.org/wiki?curid=1063296", "title": "Audio Engineering Society", "text": "La Audio Engineering Society (AES) \u00e8 un'associazione fondata nel 1948.\nCaratteristiche.\nLa AES \u00e8 composta da tecnici, scienziati, ingegneri, fabbricanti e da altre organizzazioni e individui facenti parte dell'industria dell'audio professionale, inclusi cinema, televisione e ogni mezzo di comunicazione che comprenda la produzione audio come sua parte.\n Il numero dei suoi membri \u00e8 notevolmente aumentato a livello mondiale dall'epoca sua fondazione, rendendo sia la societ\u00e0 che i suoi membri via via pi\u00f9 importanti a livello di immagine.\nL'organizzazione sviluppa, revisiona e pubblica standard tecnici per l'industria dell'audio e dei media collegati, e produce le conferenze AES, in programma due volte l'anno in alternanza tra Europa e USA.\nLa AES pubblica una rivista, il \"Journal of the Audio Engineering Society\" (JAES)."}
{"id": "1063301", "revid": "1982", "url": "https://it.wikipedia.org/wiki?curid=1063301", "title": "Portland, Maine", "text": ""}
{"id": "1063303", "revid": "116489", "url": "https://it.wikipedia.org/wiki?curid=1063303", "title": "Windows xp mce", "text": ""}
{"id": "1063306", "revid": "90369", "url": "https://it.wikipedia.org/wiki?curid=1063306", "title": "Giardino del Borgo", "text": "Il giardino del Borgo si trova in Borgo Pinti a Firenze ed \u00e8 l'unico nella strada, un tempo ricca di spazi verdi, ad essere rimasto aperto al pubblico.\nStoria e descrizione.\nAttiguo al Casino Salviati faceva parte dei possedimenti dei Salviati. Le prime notizie risalgono al Cinquecento, ben prima che fosse costruito il \"casino\", quando ser Alamanno Salviati, che viveva in via Ghibellina nel palazzo Salviati, compr\u00f2 l'appezzamento di terreno in Borgo Pinti per destinarlo a giardino per piante esotiche e rare. Qui venne coltivato il primo gelsomino in Toscana, un \"jasminun grandiflorum\" di Catalogna, lodato dai contemporanei per il suo profumo: i fiorentini amavano mischiare i fiori del \"cartalogno\" col tabacco da naso per dargli una speciale fragranza. Il Salviati si dedic\u00f2 anche alla coltivazione di un \"moscatello grosso\" venuta dalla Grecia, che produceva uve per vini dolci e che prese il nome da lui di \"uva salamanna\". Inoltre vi era un giardino \"dei semplici\", cio\u00e8 con piante medicinali e aromatiche, e numerosi fiori che sbocciavano nell'arco dell'intero anno.\nEsisteva gi\u00e0 allora un immobile, ma fu solo nel Seicento che, tramite un progetto dell'architetto Gherardo Silvani, fu trasformato in una degna dimora \"da signore\", mentre il giardino si arricch\u00ec di un sistema idraulico per irrigare le numerose aiuole, che sfociava in una graziosa fontana, ed altri edifici come la limonaia per mettere a dimora gli agrumi nel periodo invernale.\nNel 1794 il cardinale Gregorio, ultimo discendente della casata pass\u00f2 al principe Camillo Borghese, figlio di sua sorella Marianna la propriet\u00e0. Risale a quell'epoca la ristrutturazione del cosiddetto \"Casino Salviati\" o \"Borghese\" ad opera dell'architetto Gaetano Baccani e la riconversione del giardino secondo la moda allora dominante, da giardino all'italiana a parco romantico. Per creare un effetto di campagna naturale vennero create due montagnole, vialetti sinuosi, boschetti con alberi ad alto fusto e, sul retro del casino, una grande aiuola ovale. Vi si continuarono a coltivare piante rare, come l'esotica ananas.\nCon la divisione del giardino in tre parti si perse gran parte dell'antico splendore. Una parte and\u00f2 al Comune di Firenze che vi realizz\u00f2 una scuola nei locali delle scuderie che ancora oggi esiste. Per realizzare un campo sportivo venne sacrificata una delle montagnole. Una seconda parte rimase al palazzo e una terza, con il casino ottagonale, venne aperta come giardino pubblico, che \u00e8 ancora oggi visitabile."}
{"id": "1063317", "revid": "297059", "url": "https://it.wikipedia.org/wiki?curid=1063317", "title": "Theot\u00f3kos", "text": "Theot\u00f3kos (; in latino \"Deipara\" o \"Dei genetrix\" o \"Deifera\"), adattato in italiano come Teotoco o, pi\u00f9 raramente, Teotoca, \u00e8 un titolo cristiano attribuito a Maria di Nazareth il 22 giugno 431, durante il Concilio di Efeso. Letteralmente significa \"Genitrice di Dio\", e spesso viene reso in italiano con Madre di Dio.\nDefinizione del dogma.\nNel IV secolo il titolo \u00abMadre di Dio\u00bb era ampiamente usato ad Alessandria d'Egitto (uno dei principali centri di elaborazione teologica del cristianesimo antico) ed era conosciuto in tutto l'Impero romano. Fu proclamato dogma dopo la controversia teologica causata dai nestoriani. Nestorio (381-451), Patriarca di Costantinopoli, aveva affermato infatti che Maria non aveva titolo per essere definita \u00abmadre di Dio\u00bb, ma solo \u00abmadre di Ges\u00f9\u00bb. La controversia tra Alessandria ed Antiochia fu risolta in un concilio ecumenico.\nL'assise si tenne ad Efeso, in Asia Minore, nel 431. Il Concilio di Efeso ribad\u00ec il 22 giugno di quell'anno che Maria \u00e8 Madre di Dio. Secondo il concilio, infatti, Ges\u00f9 Cristo, pur essendo contemporaneamente Dio e uomo - come gi\u00e0 aveva affermato in precedenza il concilio di Nicea - , \u00e8 un'unica persona: le due nature, divina e umana, sono inseparabili, e perci\u00f2 Maria pu\u00f2 essere legittimamente chiamata \"Madre \"di Dio\"\".\nLa dottrina cristologica del patriarca Nestorio venne rifiutata dal concilio di Efeso perch\u00e9 separava troppo la natura umana di Cristo da quella divina, rischiando - in definitiva - di pensare a Ges\u00f9 Cristo semplicemente come un uomo \"ispirato\", \"inabitato\" dal Verbo di Dio. Il titolo di \"Theotokos\" venne quindi confermato dal concilio in opposizione a Nestorio, che gli preferiva il titolo di \"Christotokos\".\nUso del titolo.\nNell'Ave Maria, la pi\u00f9 tipica preghiera mariana del cattolicesimo, Maria viene invocata col titolo \"Madre di Dio\".\nFesta liturgica.\nNella tradizione liturgica della Chiesa cattolica il primo giorno dell'anno solare (1\u00ba gennaio) \u00e8 tradizionalmente dedicato alla festa di \"Maria Santissima Madre di Dio\", che coincide anche con l'ottavo giorno (la circoncisione) dalla nascita di Ges\u00f9. Secondo il rito ambrosiano, la festa viene celebrata nella sesta e ultima domenica di Avvento. La Divina Maternit\u00e0 di Maria, nella Messa tridentina, si ricorda invece il giorno 11 ottobre, a memoria del Concilio di Efeso (e nello stesso giorno papa Giovanni XXIII volle aprire il Concilio Vaticano II nel 1962)."}
{"id": "1063318", "revid": "339392", "url": "https://it.wikipedia.org/wiki?curid=1063318", "title": "Boston, Massachusetts", "text": ""}
{"id": "1063323", "revid": "599013", "url": "https://it.wikipedia.org/wiki?curid=1063323", "title": "Wayne Bridge", "text": "Carriera.\nClub.\nHa cominciato la carriera professionistica nella squadra della sua citt\u00e0, il , nel 1997. Gi\u00e0 dal 1999 giocava da titolare, e dopo la stagione 2000-2001 fu nominato \"Southampton Player of the Year\". In cinque anni ha totalizzato 173 presenze (di cui 151 in campionato) e due gol coi \"Saints\".\nNel 2003 \u00e8 stato ceduto al Chelsea in cambio di 7 milioni di sterline e di Graeme Le Saux. Coi \"Blues\" \u00e8 stato fin dall'inizio titolare: uno dei migliori momenti della sua carriera \u00e8 stato il gol (88' minuto) contro l' nel quarto di finale di Champions League del 2004, che ha spedito il Chelsea in semifinale e ha interrotto una serie di 18 match consecutivi senza vittorie dei \"Blues\" contro i \"Gunners\".\nNella stagione 2005-2006 Bridge ha perso il posto di terzino sinistro titolare, a favore dello spagnolo Asier del Horno: nel gennaio 2006 \u00e8 andato in prestito al , guadagnandosi anche un posto per i Mondiali. Tornato al Chelsea, deve affrontare la concorrenza di Khalid Boulahrouz e di Ashley Cole. Il 3 gennaio 2009 il ufficializza sul proprio sito il suo acquisto in cambio di una cifra stimata attorno ai 10 milioni di sterline. L'arrivo del terzino Ga\u00ebl Clichy gli preclude lo spazio da titolare e lo costringe ad andare in prestito al nella sessione invernale del mercato 2011.\nTornato in estate al City dopo 15 presenze con i londinesi, gioca solo la partita di Carling Cup vinta per 2-1 contro il Birmingham City il 21 settembre. Il 31 gennaio 2012 viene nuovamente ceduto in prestito, questa volta al . Il 6 luglio 2012 firma con il . Dopo aver vestito anche la maglia del , il 6 maggio 2014 si ritira dal calcio giocato.\nNazionale.\nNel 2002 \u00e8 stato convocato per i Mondiali 2002, dopo che in quell'anno era arrivata per lui la prima convocazione. Due anni dopo ha partecipato a Euro 2004 in Portogallo. Nel 2006 ha preso parte ai Mondiali in Germania, ma si \u00e8 infortunato, tornando solo 3 mesi dopo, in un'amichevole con l'. Raramente titolare in nazionale, Bridge conta comunque 36 presenze e 1 gol coi \"Three Lions\". Il 25 febbraio 2010 ha deciso di lasciare la nazionale inglese in seguito allo scandalo che lo ha visto coinvolto insieme a John Terry e alla sua ex compagna Vanessa Perroncel."}
{"id": "1063326", "revid": "181699", "url": "https://it.wikipedia.org/wiki?curid=1063326", "title": "Comunit\u00e0 montana dei Monti Azzurri", "text": ""}
{"id": "1063331", "revid": "123536913", "url": "https://it.wikipedia.org/wiki?curid=1063331", "title": "Casino Salviati", "text": "Il Casino Salviati o Borghese si trova in Borgo Pinti 80-82 a Firenze.\nStoria e descrizione.\nIl terreno fu acquistato dai Salviati fin dal Cinquecento, ma era destinato prevalentemente a giardino. Solo nel Seicento venne realizzata una \"casa da signore\" su progetto dell'architetto Gherardo Silvani, su committenza di Vincenzo Salviati, con un cantiere aperto attorno al 1653. In questo periodo vennero aggiunti anche nuovi edifici, tra cui quello per il gioco della pallacorda e il pallottolaio.\nNel 1794 il cardinale Gregorio Salviati, ultimo discendente della casata, ne pass\u00f2 la propriet\u00e0 al principe Camillo Borghese, figlio di sua sorella Marianna.\nRisale all'epoca del matrimonio tra Camillo e Paolina Bonaparte la ristrutturazione del \"casino\" ad opera dell'architetto Gaetano Baccani (1834) e la riconversione del giardino secondo la moda allora dominante, da giardino all'italiana a parco romantico. Del giardino, gi\u00e0 noto per le piante rare, i gelsomini di Catalogna e l'uva zibibbo, si mantenne l'antica tradizione botanica, in particolare per la produzione di ananassi. Dai Borghese il possesso torn\u00f2 successivamente a un altro ramo dei Salviati.\nAlla fine degli anni sessanta una porzione del giardino fu acquisita dal Comune e tuttora, con la denominazione di Giardino del Borgo, \u00e8 aperta al pubblico (ingresso al n. 76), gestita per conto del Comune dalla cooperativa sociale Gaetano Barbieri.\nPer quanto riguarda il palazzo - che attualmente si propone sulla strada con un'ampia facciata di nove assi per quattro piani, l'ultimo frutto di una tarda soprelevazione - spicca l'inconsueto ingresso di forme neoclassiche (riconducibile agli interventi di Gaetano Baccani), con un pronao a quattro colonne d'ordine ionico che sorreggono un terrazzino di ben pi\u00f9 modeste pretese, comunque arricchito da un'ancor pi\u00f9 inconsueta ringhiera raggiata; al centro \u00e8 un piccolo scudo con l'arme dei Salviati (bandato doppiomerlato d'argento e di rosso)."}
{"id": "1063332", "revid": "1629429", "url": "https://it.wikipedia.org/wiki?curid=1063332", "title": "Argileonide", "text": "Biografia.\nQuando Brasida mor\u00ec, alcuni Anfipolitani vennero a Sparta e lei domand\u00f2 loro se suo figlio fosse morto in modo glorioso e degno di Sparta; quando questi lo lodarono molto e affermarono che Sparta non aveva un altro uomo come lui, Argileonide rispose: \"O stranieri, anche se mio figlio era bello e coraggioso, Sparta ha molti uomini pi\u00f9 forti di lui\". Per questa risposta, che anteponeva il buon nome della patria alla fama del figlio, Argileonide fu premiata pubblicamente dagli efori."}
{"id": "1063336", "revid": "1442080", "url": "https://it.wikipedia.org/wiki?curid=1063336", "title": "Pleasure and Pain", "text": "Pleasure and Pain \u00e8 un Lp di Ben Harper e Tom Freund, pubblicato in vinile nel 1992."}
{"id": "1063338", "revid": "1305772", "url": "https://it.wikipedia.org/wiki?curid=1063338", "title": "Adda (disambigua)", "text": ""}
{"id": "1063345", "revid": "1318658", "url": "https://it.wikipedia.org/wiki?curid=1063345", "title": "Karakorum (citt\u00e0)", "text": "Karakorum (in mongolo moderno \u0425\u0430\u0440 \u0425\u043e\u0440\u0443\u043c, letto Kharkhorin; in mongolo classico \u182c\u1820\u1837\u1820\u182c\u1823\u1837\u1823\u182e, traslitterato in cirillico \u041a\u0430\u0440\u0430\u043a\u043e\u0440\u0443\u043c, Qaraqorum) o Qara Qorum, letteralmente \"Montagne nere\" (tradizionalmente in cinese \"Ka la kun lun\", oggi \u54c8\u62c9\u548c\u6797, \"H\u0101 l\u0101 h\u00e9 l\u00edn\", seguendo la pronuncia mongola moderna) \u00e8 un'antica citt\u00e0 della Mongolia situata nella parte pi\u00f9 occidentale della provincia dell'\u00d6v\u00f6rkhangai. \nFondata nel 1235 da \u00d6g\u00f6dei Khan, Karakorum rivest\u00ec il ruolo di capitale dell'impero mongolo per trent'anni fino al 1264 quando Kublai Khan trasfer\u00ec la sede dell'impero a Pechino. Con la caduta della dinastia Yuan divenne di nuovo una capitale mongola nel 1368, ma venne distrutta dai Ming vent'anni dopo.\nNel luglio del 1246 fu visitata dal francescano Giovanni da Pian del Carpine, che consegn\u00f2 in qualit\u00e0 di legato del papa una bolla al Gran Can Guyuk. Pochi anni dopo, nel 1254, il frate minore fiammingo Guglielmo di Rubruck vide Karakorum e descrisse il palazzo imperiale, eretto al centro di una corte circondata da mura e articolato in cinque navate in legno.\nLe sue rovine sono situate nelle vicinanze della citt\u00e0 mongola di Harhorin e del monastero di Erdene Zuu, e sono incluse nel paesaggio culturale della Valle dell'Orkhon, un'area di rilevanza geografica e archeologica facente parte, dal 2004, dei patrimoni dell'umanit\u00e0 dell'UNESCO."}
{"id": "1063351", "revid": "40311911", "url": "https://it.wikipedia.org/wiki?curid=1063351", "title": "Ponte vecchio", "text": ""}
{"id": "1063361", "revid": "1543377", "url": "https://it.wikipedia.org/wiki?curid=1063361", "title": "Francesco Gnerre", "text": "Dagli anni sessanta vive a Roma dove si \u00e8 laureato prima in Lettere e poi, negli anni settanta, in Sociologia.\nCarriera.\nInsegnante di liceo, prevalentemente a Roma, dal 1970, si occupa di didattica e di sociologia della letteratura con la partecipazione a ricerche e con la pubblicazione di libri scolastici (tra essi un commento alla Divina Commedia). Ha tenuto il corso di \"Sociologia della comunicazione\" in un Istituto parauniversitario e da alcuni anni un corso di studi di genere all'Universit\u00e0 degli studi di Roma \"Tor Vergata\".\nLa sua tesi di laurea in sociologia della letteratura sul personaggio omosessuale nella narrativa del dopoguerra \u00e8 stata pubblicata nel 1981 col titolo \"L'eroe negato - Il personaggio omosessuale nella narrativa italiana contemporanea\".\nCon lo stesso titolo ha pubblicato nel 2000 con Baldini e Castoldi, un nuovo saggio di critica alla narrativa italiana del novecento, \"L'eroe negato. Omosessualit\u00e0 e letteratura nel Novecento italiano\".\nGnerre ha inoltre curato una raccolta di racconti gay: \"Avventure dell'eros\" e collaborato al \"Dictionnaire des cultures gays et lesbiennes\", diretto da Didier Eribon. Ha scritto articoli, contributi e brevi saggi per numerosi periodici italiani e stranieri (tra essi si citano \"Gai Pied\", \"Paese Sera\", \"Libertaria\", \"il manifesto\", \"Sodoma\", \"The Advocate\", \"Liberazione\").\nDal 1998 al 2004 ha curato la rubrica dei libri sulla rivista \"Babilonia\", attivit\u00e0 che attualmente svolge anche per la rivista \"Pride\" diretta da Gianni Rossi Barilli.\nNel 2015, per i tipi di Rogas Edizioni pubblica il saggio \"La biblioteca ritrovata. Percorsi di lettura gay nel mondo contemporaneo\", un viaggio nella tradizione culturale e letteraria omosessuale."}
{"id": "1063362", "revid": "36426", "url": "https://it.wikipedia.org/wiki?curid=1063362", "title": "Chiesa di Santa Maria a Candeli", "text": ""}
{"id": "1063363", "revid": "110157", "url": "https://it.wikipedia.org/wiki?curid=1063363", "title": "The Will to Live", "text": "The Will to Live \u00e8 un album di Ben Harper pubblicato nel 1997."}
{"id": "1063367", "revid": "6066", "url": "https://it.wikipedia.org/wiki?curid=1063367", "title": "Gametofite", "text": ""}
{"id": "1063372", "revid": "110157", "url": "https://it.wikipedia.org/wiki?curid=1063372", "title": "A Poet's Life", "text": "A Poet's Life \u00e8 un album solista del cantante e chitarrista Tim Armstrong (Rancid) in collaborazione con gli The Aggrolites, il disco \u00e8 uscito il 22 maggio 2007.\nIl disco.\nA Poet's Life \u00e8 il primo album da solista di Tim Armstrong frontman dei Rancid e membro dei Transplants ed ex Operation Ivy. La sonorita di questo disco si discosta dallo ska punk tipico dei Rancid avvicinadosi invece al reggae, grazie alla collaborazione degli The Aggrolites, una band reggae sotto etichetta della Hellcat Records, da sempre fonte di ispirazione per Armstrong. Il disco \u00e8 reperibile su internet per il download gratuito come era stato promesso dall'autore Tim Armstrong ai suoi fan, altrimenti \u00e8 possibile acquistare il CD con il DVD comprendente momenti della registrazione e il video di ciascuna traccia."}
{"id": "1063375", "revid": "599013", "url": "https://it.wikipedia.org/wiki?curid=1063375", "title": "Ahmed Dokhi", "text": "Carriera.\nClub.\nDokhi ha cominciato a giocare nell'Al-Hilal, squadra saudita con cui ha vinto l'AFC Champions League e la Supercoppa AFC nel 2000. Tra la stagione 2004 e quella 2005 \u00e8 stato acquistato dai rivali di Gedda dell'Al-Ittihad, con cui ha vinto nuovamente l'AFC Champions League, nel 2005.\nNazionale.\nHa esordito in nazionale nel 1993 e conta pi\u00f9 di 70 presenze; inoltre ha partecipato ai Mondiali 1998 in Francia, a quelli del 2002 in Corea e Giappone, e a quelli del 2006 in terra tedesca (tutte e tre le campagne chiuse al primo turno)."}
{"id": "1063378", "revid": "599013", "url": "https://it.wikipedia.org/wiki?curid=1063378", "title": "Reda Tukar", "text": "Carriera.\nReda Tukar ha cominciato la propria carriera nell'Ohod, club di seconda divisione saudita, ma nel 2001, a gi\u00e0 26 anni, si \u00e8 trasferito al forte Al-Shabab, in prima divisione. Con lo Shabab il miglior risultato raggiunto \u00e8 stato la vittoria della Coppa delle Coppe AFC proprio nel 2001. Nel 2004 Tukar \u00e8 stato comprato dall'Al-Ittihad: coi giallo-neri ha vinto l'AFC Champions League per due anni di fila 2004 e 2005. Ha debuttato in nazionale nel 2002: in maglia saudita ha partecipato ai Mondiali del 2002 in Corea e Giappone e a quelli del 2006 in Germania."}
{"id": "1063380", "revid": "767487", "url": "https://it.wikipedia.org/wiki?curid=1063380", "title": "Naif Al-Qadi", "text": "Carriera.\nHa debuttato in nazionale saudita nel 2003, e conta una trentina di presenze; inoltre con l'Arabia Saudita ha partecipato al campionato del mondo 2006 in Germania. Ha cominciato nell'Al-Ahli, squadra saudita, ma nel 2006, dopo i Mondiali, \u00e8 andato in Qatar, al Rayyan. Dopo una sola stagione si \u00e8 trasferito all'Al-Shabab."}
{"id": "1063382", "revid": "8110269", "url": "https://it.wikipedia.org/wiki?curid=1063382", "title": "Cappella degli scrovegni", "text": ""}
{"id": "1063387", "revid": "838137", "url": "https://it.wikipedia.org/wiki?curid=1063387", "title": "Omar Al-Ghamdi", "text": "Carriera.\nClub.\nHa cominciato da professionista nel 2000, nell'Al-Hilal, dopo aver giocato nelle giovanili dei rivali dell'Al Ittihad. Con l'Al-Hilal ha vinto l'AFC Champions League e la Supercoppa AFC nel 2000, e due campionati sauditi nel 2002 e nel 2005.\nNazionale.\nHa esordito in Nazionale nel 2000 e ha partecipato ai Mondiali del 2002 in Corea e Giappone, e a quelli del 2006 in Germania."}
{"id": "1063399", "revid": "1233442", "url": "https://it.wikipedia.org/wiki?curid=1063399", "title": "Caff\u00e8 dell'Ussero", "text": ""}
{"id": "1063401", "revid": "110157", "url": "https://it.wikipedia.org/wiki?curid=1063401", "title": "Burn to Shine", "text": "Burn to Shine \u00e8 un album di Ben Harper pubblicato nel 1999."}
{"id": "1063402", "revid": "941725", "url": "https://it.wikipedia.org/wiki?curid=1063402", "title": "Presidi e Arca del Gusto di Slow Food", "text": "Il progetto Pres\u00ecdi di Slow Food nasce nel 1999 come naturale evoluzione dell'Arca del Gusto per il recupero e la salvaguardia di piccole produzioni di eccellenza gastronomica minacciate dall'agricoltura industriale, dal degrado ambientale, dall'omologazione.\nDescrizione.\nCertificazione.\nAnche se questa sorta di certificazione non \u00e8 ufficiale (\u00e8 assegnata da un comitato scientifico di Slow Food), i criteri di definizione sono simili a quelli di certificazioni come IGP e DOP, ma con un disciplinare di produzione molto pi\u00f9 rigido. Il tentativo \u00e8 di sostituire al criterio di una selezione dei prodotti fatta dagli organi pubblici, un riconoscimento che si basa solo sulla fiducia nella seriet\u00e0 delle scelte fatta da una Associazione internazionale. In molti casi i prodotti coincidono con quelli riconosciuti come prodotti agroalimentari tradizionali italiani su proposta delle regioni dal Ministero, ma Slow Food mira a garantire una uniformit\u00e0 di stile dei disciplinari che manca nello spezzettamento regionale.\nIl risvolto economico del progetto inizialmente si limitava a fornire ai compratori che si rechino in loco un riferimento per acquistare prodotti di qualit\u00e0 con uno standard qualitativo, e rappresentare anche una difesa per il consumatore che risulta meno esposto a truffe alimentari e svolge quindi anche una funzione sociale. Il modello di produzioni \"di nicchia\", originariamente di un mondo povero rurale, ma ora proposto come modello elitario per intenditori ha coinvolto la stessa politica agraria italiana. Lo stesso ministero individua nella valorizzazione di questi prodotti l'asse portante delle scelte economiche e di possibilit\u00e0 di conquistare i mercati mondiali con prodotti di altissima qualit\u00e0. Questo tipo di scelte ha suscitato per\u00f2 delle riserve da parte di alcuni analisti che ritengono la strada non idonea a garantire un futuro al mondo agricolo. Dopo aver ricercato e catalogato i prodotti a rischio di estinzione, Slow Food ha deciso, con questo progetto, di intervenire direttamente per salvarli.\nIl significato del termine.\nIl termine \"Presidio Slow Food\" \u00e8 applicato:\nLo spirito del progetto.\nPer valorizzare un prodotto pu\u00f2 bastare poco:\nA volte invece occorre ricostruire le filiere produttive:\nNel secondo caso il lavoro \u00e8 complesso e spesso ingrato, perch\u00e9 significa convincere istituzioni e produttori a portare avanti interventi lenti e difficili, i cui risultati economici sono a medio e lungo termine: \u00e8 pi\u00f9 facile promettere a un produttore un prezzo di vendita maggiore del 30% che chiedergli di reintrodurre forme di allevamento estensive o coltivazioni pi\u00f9 rispettose dell'ambiente.\nSi tratta di un passo importante e delicato per Slow Food, perch\u00e9 significa non soltanto giudicare il prodotto finale (un piatto, un vino, un formaggio), ma intervenire in prima persona, entrare nei meccanismi produttivi ed economici.\nNascita e sviluppo.\nI primi progetti significativi sono quelli del Piemonte, per il recupero del \"cappone di Morozzo\", e della Toscana, per il \"fagiolo Zolfino\". Al Salone del Gusto di Torino del 2000 sono stati presentati i primi 90 \"Pres\u00ecdi\" e il successo \u00e8 stato immediato, sia come accoglienza presso gli operatori del settore e il pubblico, che, soprattutto come volumi di vendite.\nA partire da quell'evento i \"Pres\u00eddi\" (prodotti e produttori) si sono organizzati, sono usciti dall'ambito territoriale locale, hanno partecipato a fiere e manifestazioni specializzate. I prodotti si sono affermati all'interno dei \"Laboratori del Gusto\" e sono stati introdotti nelle tavole della grande ristorazione italiana.\nIl numero di presidi \u00e8 in costante aumento; sono ormai circa 200, gli ultimi dei quali presentati a Terra Madre 2006. Il progetto si \u00e8 diffuso anche fuori dell'Italia: significativo, data la locale cultura agroalimentare, un progetto negli Stati Uniti, per difendere la lavorazione a \"latte crudo\" dei casari. Oggi vengono attivati presidi nei \"Paesi Poveri\", dove, oltre alla filiera produttiva vengono preso in considerazione il contesto sociale del luogo.\nL'Arca del gusto.\n\"Arca del Gusto\" nasce nel 1996, in occasione del primo Salone del Gusto torinese. Un anno dopo viene stilato il Manifesto del progetto, che ne definisce gli obiettivi. Nel 1999 nasce la Commissione Scientifica dell'Arca Italiana, che individua le categorie dei prodotti e i criteri di selezione, nel 2002 quella internazionale. Sono 3.812 nel mondo i prodotti \"Arca del gusto\", di cui 412 italiani.\nI prodotti italiani \"Presidi\" Slow Food.\nElenco alfabetico dei:\nElenco aggiornato al 9 ottobre 2007:\nI prodotti italiani \"Arca del gusto\" Slow Food.\nElenco alfabetico dei:"}
{"id": "1063405", "revid": "62004", "url": "https://it.wikipedia.org/wiki?curid=1063405", "title": "Ahmed Dukhi Al-Dosari", "text": ""}
{"id": "1063409", "revid": "729019", "url": "https://it.wikipedia.org/wiki?curid=1063409", "title": "Distretto di Bruck an der Leitha", "text": "Il distretto di Bruck an der Leitha \u00e8 uno dei distretti della Bassa Austria, in Austria.\nSuddivisione amministrativa.\nIl distretto si suddivide in 33 comuni, di cui 5 con status di citt\u00e0 e 14 con diritto di mercato. Ogni comune comprende a sua volta i propri comuni catastali (\"Katastralgemeinden\"), corrispondenti grossomodo a delle frazioni."}
{"id": "1063419", "revid": "62004", "url": "https://it.wikipedia.org/wiki?curid=1063419", "title": "Saudi Arabia Football Federation", "text": ""}
{"id": "1063421", "revid": "1543377", "url": "https://it.wikipedia.org/wiki?curid=1063421", "title": "Rino Sudano", "text": "Carriera di un maestro del teatro.\nNato a Catania, Rino Sudano si trasferisce in giovanissima et\u00e0 a Roma con la famiglia. Nel settembre del 1959, conseguita la maturit\u00e0 classica, si iscrive alla facolt\u00e0 di giurisprudenza. \u00c8 un momento di apprendistato poetico: proprio nel 1959, due sue poesie (\"E vinse il caldo\"; \"Non ricordo il tuo nome\") vengono pubblicate nel numero di novembre de \"La Fiera Letteraria\".\nRino Sudano, fra i maestri del teatro contemporaneo italiano, negli anni sessanta era stato uno degli esponenti di rilievo dell\"'Avanguardia Romana\", insieme a Carlo Quartucci e Leo De Bernardinis, contribuendo sensibilmente a rinnovare la scena italiana. Dai primi anni ottanta fu legato strettamente all'ambiente di Cagliari, dove ha fondato il \"Palazzo d'Inverno\" e ha lavorato con varie compagnie teatrali, tra cui la compagnia \"Riverrun\", con la quale ha firmato gli ultimi lavori.\n\u00c8 stato un interprete raffinato dell'opera di Samuel Beckett. Pi\u00f9 volte nel corso della sua lunga carriera ha messo in scena con successo \"Finale di partita\".\nA Roma, assieme al gruppo di Quartucci, fu protagonista del Festival di Prima Porta del 1965. Nel 1972 partecip\u00f2 da protagonista a una storica edizione televisiva del Moby Dick, ancora con la regia di Quartucci.\nNegli anni settanta \u00e8 stato protagonista di vari allestimenti prodotti dagli Stabili italiani, soprattutto quelli di Genova e Torino. Con il suo gruppo \"Quattro Cantoni\" ha guadagnato un grande rilievo presso la critica nazionale con \"I Sette contro Tebe\", \"Il capitale di Carlo Marx\" e \"Turandot\" di Carlo Gozzi.\nSudano impone una svolta artistica nei primi anni ottanta: lascia il teatro 'ufficiale' e ripropone assieme ad Anna D'Offizi il gruppo \"Quattro Cantoni\". La compagnia fa spola fra Roma e Cagliari. \u00c8 il momento di una duratura nuova collaborazione con la scena della Sardegna. Collabora all'Universit\u00e0 di Cagliari con lo storico del teatro Gigi Livio. La fondazione del \"Palazzo d'Inverno\" lo porta a proporre, tra gli altri, \"Antigone\", \"Edipo\", \"Finnegans Wake\", \"Pellicano\", \"Prometeo incatenato\", \"Calder\u00f3n\" di Pier Paolo Pasolini. Nell'isola propone anche \"Le sedie\" di Eug\u00e8ne Ionesco, \"Canti pisani\" di Ezra Pound e \"Giorni felici\" di Samuel Beckett.\nA livello nazionale, Sudano lavora ancora con Carlo Quartucci nel 1986 in \"Pentesilea\" e inizia il suo percorso drammaturgico portando in scena \"Tre recite\" e \"La volpe e l'uva\".\nNel corso degli anni novanta si riconcentra sui classici con una passione rinnovata. A Quartu Sant'Elena porta avanti un'iniziativa su impulso del comune: con un gruppo di giovani attori della compagnia \"I Nuovi\" d\u00e0 vita a La casa della parola: in una casa tradizionale campidanese, ripercorre la storia del teatro (dai tragici greci a Beckett) divulgando per ogni serata un diverso autore e mettendone in scena le opere pi\u00f9 importanti. Partendo dal metodo sperimentato in quell'occasione mette le basi per l'azione successiva, azzerando modi e forme teatrali esplorate fino ad allora.\nNello stesso periodo, sempre con gli attori della compagnia \"I Nuovi\", firma una versione in lingua sarda del \"Woyzeck\" di Georg B\u00fcchner(1995) e ripropone un \"Amleto\" di \"Shakespeare\"(1996). Inoltre \u00e8 protagonista, assieme a cast diversi, di \"Finale di partita\"(1996). Sempre a Quartu propone anche Alcesti e Canto di Natale.\nNegli ultimi anni Rino Sudano collaborava strettamente con la compagnia Riverrun, con cui ha firmato i suoi ultimi lavori: le regie di \"Cavalleria rusticana\" (2001), \"Giorni felici\" (2001), \"Tracce shakespeariane\" (2002), \"Pentesilea\" di Kleist e \"Iliade\" (2003), e i suoi spettacoli \"Adesso non c'\u00e8 pi\u00f9\" (2001) e \"Assenze\" (2003). Tra gli allievi cresciuti artisticamente in questa fase c'\u00e8 l'attore Elio Turno Arthemalle e Monica Zuncheddu."}
{"id": "1063426", "revid": "1305772", "url": "https://it.wikipedia.org/wiki?curid=1063426", "title": "Diamonds on the Inside", "text": "Diamonds on the Inside \u00e8 il quinto album in studio del cantante statunitense Ben Harper, pubblicato l'11 marzo 2003."}
{"id": "1063447", "revid": "974994", "url": "https://it.wikipedia.org/wiki?curid=1063447", "title": "Statua dell'Angelo Tutelare", "text": "La statua dell'Angelo Tutelare (o semplicemente l'\"Angelo Tutelare\") \u00e8 una statua marmorea raffigurante san Michele Arcangelo, situata in piazza San Giorgio a Reggio Calabria, nei pressi della chiesa di San Giorgio al Corso. \u00c8 da considerarsi tra le poche testimonianze a noi pervenute della citt\u00e0 seicentesca.\nIl monumento \u00e8 ritenuto importante non solo per il valore artistico, ma soprattutto per il complesso di significati in esso contenuti. L'opera, dalle sembianze di un guerriero, ha infatti in mano uno scudo che raffigura l'effigie di san Giorgio, simbolo storico della citt\u00e0 di Reggio.\nStoria.\nL'opera fu scolpita nel 1637, ma non si conosce con precisione l'autore. Secondo alcuni pare che essa sia opera di abili scalpellini reggini, secondo altri \u00e8 da attribuire all'ambito messinese, ed in tal caso potrebbe essere opera dell'artista Placido Brandamonte distintosi a Reggio per altre commissioni.\nIl monumento dell'Angelo Tutelare, oggi collocato nella piazza di fronte alla chiesa di San Giorgio al Corso, era originariamente ubicato a poca distanza dalla porta della Dogana, a fianco alla chiesa dei Carmelitani, come chiaro riferimento all'azione di tutela e difesa affidata ad un angelo custode. Qui era posto sulla sommit\u00e0 di una colonna che sorgeva su un basamento, andati distrutti con il terremoto del 1783.\nLa statua \u00e8 stata restaurata nel 1752, dopo il terremoto ha subito vari spostamenti ma dopo quasi cento anni trascorsi nel Museo civico della citt\u00e0 (1862-1960) \u00e8 stata scelta per l'angelo la collocazione che ancora oggi lo accoglie.\nL'ultimo intervento di restauro eseguito nel 1998 ha sottoposto l'opera a pulitura laser, trattamento biotico, imperniatura, consolidamento e protezione finale, riportando qual che resta della scultura al suo antico splendore.\nDescrizione.\nLa statua, realizzata in marmo greco, \u00e8 modellata con l'aspetto di un condottiero, difensore del popolo cristiano; egli stringe nel braccio sinistro uno scudo effigiante lo stemma di Reggio: San Giorgio a cavallo nell'atto di uccidere il drago.\nIl basamento che oggi regge l'opera presenta tre iscrizioni che testimoniano le tappe importanti in cui questa \u00e8 stata coinvolta:\nNel 1999 \u00e8 stato rinvenuto il braccio destro dell'Angelo che avrebbe impugnato la spada, tuttavia non \u00e8 ancora stato ricollocato sulla statua."}
{"id": "1063454", "revid": "121406083", "url": "https://it.wikipedia.org/wiki?curid=1063454", "title": "Adorazione eucaristica", "text": "L'adorazione eucaristica \u00e8 una forma di preghiera della Chiesa cattolica durante la quale il pane consacrato nell'eucaristia viene esposto ai fedeli, solitamente mediante l'uso dell'ostensorio, ed adorato.\nDurante l'adorazione eucaristica si eseguono preghiere e canti opportuni. Tradizionalmente al termine dell'adorazione e prima della benedizione eucaristica si eseguono le ultime strofe dell'inno latino \"Pange lingua\".\nNei luoghi dove l'esposizione dell'eucaristia \u00e8 costante si parla di \"adorazione perpetua\".\nStoria.\nNel II secolo, Giustino martire menziona l'uso fra i cristiani di inviare agli assenti porzioni del pane consacrato, e nel III secolo si menziona che un sacerdote, confinato a letto da una malattia, pot\u00e9 inviare l'eucaristia ad un moriente. Nelle chiese si conservava il sacramento in vari tipi di recipienti: sotto forma di colomba, di torre, di scatola; sospesi sopra l'altare, collocati sotto, in un armadio laterale, una sagrestia... Al tempo della controriforma l'uso del tabernacolo diventa prevalente collocandolo sempre pi\u00f9 centralmente o in vista per sottolineare la presenza reale di Cristo anche dopo la celebrazione eucaristica.\nLa pratica di questo tipo di adorazione cominci\u00f2 formalmente solo in Avignone (Francia) l'11 settembre 1226 per celebrare e ringraziare per la vittoria ottenuta contro i Catari nelle ultime battaglie che seguirono la crociata albigese; in quell'occasione il re Luigi VII di Francia comand\u00f2 che l'eucaristia fosse esposta nella cattedrale della Santa Croce d'Orleans. La grande quantit\u00e0 di fedeli accorsi sugger\u00ec al vescovo, Pierre de Corbie, di continuare l'adorazione eucaristica in modo perpetuo.\nLa devozione ebbe impulso con il miracolo del SS. Sacramento del 6 giugno 1453, a Torino, ufficialmente riconosciuto dalla Chiesa. Accadde che in presenza di due ribaldi davanti alla Chiesa di san Silvestro, si sollev\u00f2 da terra il sacro vaso contenente le ostie consacrate ed una di esse rimase sospesa in aria ed inizi\u00f2 a risplendere di una forte luce, che accorsero a vedere il popolo, il clero locale ed il vescovo Ludovico dei Marchesi di Romagnano. Nel luogo della teofania fu edificata la Basilica del Corpus Domini, l'arcivescovo Luigi Franzoni istitu\u00ec la pia pratica delle \"Quarant'ore perpetue\" in tutte gli edifici di culto della metropoli, e Torino merit\u00f2 il titolo di \"citt\u00e0 del SS. Sacramento\".\nCon Bolla \"Graves et diuturnae\" del 25 novembre 1592, Papa Clemente VIII istituiva le Quarant'Ore perpetue in Roma, a cominciare dall'Ostensione \"solenne entro il palazzo apostolico del Vaticano, nella Cappella Paolina, la prima domenica di Avvento di quell'anno\"\nCon il permesso di papa Onorio III, l'idea si consolid\u00f2 e l'adorazione continu\u00f2 in maniera praticamente ininterrotta fino a che il caos formatosi durante la Rivoluzione francese la ferm\u00f2 nel 1792. Gli sforzi della Confraternita dei Penitenti GRIS la ricominciarono nuovamente nel 1829.\nL'adorazione perpetua.\nMadre Mectilde del Santissimo Sacramento fu pioniera nella adorazione perpetua dell'eucaristia su richiesta di Padre Picotte. Il monastero benedettino, fondato a questo scopo, venne inaugurato in Francia nel 25 marzo 1654.\nDa pi\u00f9 di 128 anni, le Sorelle Francescane dell'Adorazione Perpetua stanno pregando senza interruzione negli Stati Uniti. La pratica cominci\u00f2 il 1\u00ba agosto 1878 alle 11 del mattino e continua da quella data.\nPi\u00f9 recentemente, si sta diffondendo la pratica dell'adorazione eucaristica perpetua anche nelle parrocchie: l'impegno \u00e8 sostenuto dagli stessi fedeli, ognuno dei quali garantisce la copertura di un'ora la settimana.\nLe quarantore.\nUn'altra pratica di adorazione eucaristica \u00e8 quella delle Quarantore. Questo \u00e8 un esercizio devozionale in cui si prega ininterrottamente per quaranta ore prima di celebrare l'eucaristia. Si pensa che questo esercizio cominci\u00f2 a Milano nel maggio del 1537. Si diffuse a Roma ad opera della Arciconfraternita della Santissima Trinit\u00e0 dei pellegrini e dalla Confraternita di Santa Maria dell'Orazione o Morte. Devozione simile fu iniziata nel 1556 a Macerata dai Padri della Compagnia di Ges\u00f9 nel periodo di carnevale, in riparazione delle dissolutezze e delle offese fatte a Dio. Conosciuta tale opera, anche a Venezia alcuni Padri Gesuiti si operarono affinch\u00e9 fosse realizzata nell'isola della Giudecca, da un gruppo di devoti in seguito conosciuti come Compagnia degli Emeronitti, a partire dal 1584. Le Quarantore vengono di solito fatte in ogni parrocchia con cadenza annuale. Tra le prime regioni in cui si organizzarono le Quarantore ci furono l'Emilia (1546 a Bologna); le Marche (1542 a Recanati) e il Lazio (1548 a Roma).\nL'adorazione eucaristica della GMG a Madrid, 20 agosto 2011.\nSabato 20 agosto, papa Benedetto XVI, ha presieduto alla Veglia di preghiera, che ha previsto un'adorazione eucaristica con 2 milioni di giovani, (i partecipanti alla GMG) che hanno adorato il Re dei Re, in silenzio con papa Benedetto, e in ginocchio. Durante l'adorazione il coro ha intonato l'Ave Verum di Mozart; poi il Papa ha consacrato i giovani al Sacro Cuore di Ges\u00f9. Alla fine il Papa ha impartito la benedizione eucaristica sui presenti.\nL'adorazione eucaristica del 2 giugno 2013.\nIl 2 giugno 2013 Papa Francesco ha indetto per la prima volta nella storia, alle ore 17.00 del fuso orario di Roma, un'adorazione eucaristica a cui ha partecipato tutta la Chiesa. Tutti i cattolici del mondo, pertanto, sono stati invitati nello stesso istante a pregare. Il presidente del Pontificio consiglio per la nuova evangelizzazione, Mons. Rino Fisichella, ha definito tale iniziativa di portata storica.\nInnologia utilizzata durante l'adorazione eucaristica.\nA parte i canti pi\u00f9 o meno \"popolari\" risalenti soprattutto alla prima met\u00e0 del XX secolo (\"\"T'adoriam, Ostia divina\", \"Inni e canti sciogliamo, o fedeli\"\", etc.), la tradizione della chiesa latina \u00e8 stata quella di utilizzare gli inni composti per l'ufficiatura del Corpus Domini, tradizionalmente ascritti a Tommaso d'Aquino.\nLungo i secoli, tanto nel rito romano come in quello ambrosiano, \u00e8 invalso l'uso di cantare soltanto le ultime due strofe dei diversi inni (l'ultima strofa portatrice di un contenuto proprio e quella dossologica), in particolare:"}
{"id": "1063460", "revid": "121332139", "url": "https://it.wikipedia.org/wiki?curid=1063460", "title": "Ebisu (Tokyo)", "text": " \u00e8 un quartiere di Shibuya, Tokyo, in Giappone.\n\u00c8 attraversato da un importante viale sotto il quale viaggia la Hibiya Line della metropolitana che a Ebisu incrocia la Yamanote Line e altre tre linee della JR (Stazione di Ebisu).\nGli edifici sono mediamente alti soprattutto nei pressi della Yamanote Line.\nNella zona ci sono pi\u00f9 di dieci edifici scolastici ed un importante ospedale.\nNella cultura di massa.\nIl nome del gruppo musicale \"Shiritsu Ebisu Ch\u016bgaku\" si riferisce a questo quartiere."}
{"id": "1063466", "revid": "547992", "url": "https://it.wikipedia.org/wiki?curid=1063466", "title": "Coppa Intercontinentale (calcio)", "text": "La Coppa Intercontinentale fu una competizione calcistica tenutasi annualmente tra il 1960 e il 2004 tra i club campioni in carica d'Europa e del Sudamerica.\nInizialmente la sua denominazione per esteso era \"Coppa Intercontinentale dei Club Campioni\", come aveva richiesto la FIFA per concedere la propria approvazione, dal 1980 cambi\u00f2 il proprio nome in \"Coppa Europeo-Sudamericana\" (\"European/South American Toyota Cup\"), o pi\u00f9 brevemente come \"Coppa EUSA\" (en. \"EUSA Cup\") divenendo anche nota come \"Coppa Europeo-Sudamericana Toyota\" o \"Toyota Cup\" per motivi commerciali. Era gestita congiuntamente dalle confederazioni europea (UEFA) e sudamericana (CONMEBOL), e riconosciuta anche dalla FIFA come competizione ufficiale nonostante non sia stata da essa organizzata. Nel 2005, infine, essa si fuse con la Coppa del mondo per club FIFA.\nNonostante l'esistenza in passato di diversi tornei che rivendicavano il diritto di assegnare il titolo simbolico di \"campione del mondo\" (il Football World Championship, il Trofeo Sir Thomas Lipton, la Copa Rio e la Peque\u00f1a Copa del Mundo), la FIFA riconosce solo la Coppa Intercontinentale come legittima antecedente della propria Coppa del mondo per club.\nBench\u00e9 non vi sia corrispondenza statistica fra le due competizioni, sussiste tuttavia una coincidenza giuridica: sin dalle origini della manifestazione, infatti, la FIFA considerava l'Intercontinentale una competizione mondiale \"in illo tempore\" poich\u00e9 disputata dai rappresentanti dei due continenti con maggior sviluppo nella disciplina a livello di club, e successo a livello di nazionali, nonch\u00e9 gli unici in cui si disputavano tornei confederali all'epoca della sua inaugurazione. Nel 2017, infine, la FIFA ha equiparato i titoli della Coppa del mondo per club e della Coppa Intercontinentale, riconoscendo a posteriori anche i vincitori dell'Intercontinentale come detentori del titolo ufficiale di \"campione del mondo FIFA\", inizialmente attribuito soltanto ai vincitori della Coppa del mondo per club.\nFormula.\nLa competizione si \u00e8 sempre svolta annualmente. Dall'esordio nel 1960 all'edizione del 1979 le due sfidanti si incontravano in una gara d'andata e in una di ritorno nei rispettivi stadi; il continente in cui si disputava la partita di ritorno era alternato, sempre con cadenza annuale. Fino al 1968 era dichiarata campione la squadra che raccoglieva pi\u00f9 punti, sicch\u00e9 in caso di parit\u00e0 dopo le due gare si disputava uno spareggio in uno stato diverso, comunque nel continente della formazione che aveva disputato in casa la gara di ritorno. Dal 1969 il regolamento fu modificato, introducendo la differenza reti in luogo della somma dei punti e abolendo cos\u00ec gli spareggi.\nLa collocazione nel calendario della manifestazione era instabile, al punto che le edizioni del 1975 e del 1978 non furono disputate per un mancato accordo sulle date in cui giocare. Dal 1980, con il trasferimento in Giappone come sede fissa e la sponsorizzazione da parte della Toyota, l'Intercontinentale si disput\u00f2 in partita unica (dopo un primo esperimento nel 1973) e sempre al termine dell'anno solare.\nStoria.\nGli esordi.\nLa \"Coppa Intercontinentale dei Club Campioni\" fu, nel 1960, la prima manifestazione ufficiale che individuava il miglior club al mondo. In quell'anno il aveva conquistato la sua quinta Coppa dei Campioni consecutiva e, se il dominio delle \"merengues\" nell'allora unica competizione UEFA era indiscutibile, per poter essere dichiarati i migliori al mondo gli spagnoli avrebbero dovuto confrontarsi con la pi\u00f9 forte rappresentante dell'unico altro continente al tempo calcisticamente sviluppato, il Sudamerica.\nPer questa esigenza, la CONMEBOL organizz\u00f2 un torneo per campioni nazionali simile a quello nato cinque anni prima in Europa, che fu chiamato Coppa Libertadores: il vincitore si sarebbe incontrato in una doppia sfida contro i campioni dell'UEFA. Trent'anni dopo la Coppa Jules Rimet per le Nazionali, la Coppa Intercontinentale permise di laureare anche fra i club una squadra campione del mondo.\nDall'iniziale prestigio al progressivo declino.\nIl torneo affascin\u00f2 subito i tifosi europei ma ancor di pi\u00f9 quelli sudamericani, che vi vedevano un obiettivo decisamente superiore alla stessa Libertadores. Il clima surriscaldato rese le trasferte nell'emisfero australe molto impegnative, e le squadre europee a volte subirono ben poco ospitali accoglienze da parte dei paesi sudamericani: su tutte la finale di ritorno del 1969 a Buenos Aires tra l' e i trionfatori del , al termine della quale il rossonero d'origine argentina Nestor Combin fu arrestato per presunta renitenza alla leva, e rilasciato all'alba solo dopo aver mosso le vie della diplomazia. A causa di simili intemperanze e della difficile collocazione nel calendario internazionale, le fortune della \"coppa dei due mondi\" negli anni 1970 scemarono tanto rapidamente quanto erano cresciute nel decennio precedente.\nNel 1971 gli olandesi dell' furono i primi a rinunciare alla competizione, sostituiti dal finalista perdente di Coppa dei Campioni; nel 1973 gli olandesi declinarono nuovamente, sostituiti dalla : la finale si disput\u00f2 a Roma, il solo caso, dal 1960 al 1979, in cui il trofeo non fu assegnato con sfide di andata e ritorno. Nel 1974 il rinunci\u00f2, sostituito dall', che divent\u00f2 l'unico club ad aggiudicarsi la Coppa Intercontinentale come vicecampione del proprio continente.\nNel 1975 la manifestazione non fu disputata: le eventuali finaliste sarebbero state il Bayern e l'. Nel 1977 il rifiut\u00f2 e cedette il suo posto ai vicecampioni del . Nel 1978, per la seconda volta, la competizione non ebbe luogo: le eventuali finaliste sarebbero state il Liverpool e il . Nel 1979, infine, anche il rinunci\u00f2 in favore dei vicecampioni del .\nLa rinascita in Giappone.\nNuovo impulso alla manifestazione arriv\u00f2 nel 1980 per mano della Toyota, che propose a UEFA e CONMEBOL di rilevare i diritti di commercializzazione del torneo, inglobandolo in un appuntamento annuale da disputarsi in gara unica in Giappone; nell'occasione la casa automobilistica affianc\u00f2 al nome canonico della manifestazione quello commerciale di \"Toyota Cup\" (e imponendo di conseguenza, fino al 1998, il divieto agli sponsor di maglia per le squadre partecipanti).\nLa nuova formula ebbe il merito di ridare assoluta regolarit\u00e0 al torneo, anche se tolse ai tifosi il contatto diretto con la manifestazione, ora disputata in campo neutro; nello specifico, per lungo tempo a Tokyo e nelle ultime tre edizioni a Yokohama. Toyota sottoscrisse anche accordi con la UEFA per mettersi al riparo, con pesanti penali, da un eventuale ritiro dei club europei, com'era successo nel recente passato. Le squadre del vecchio continente impiegarono anni per tornare a imporsi, cogliendo il primo successo con la Juventus nel 1985; da qui in avanti, tuttavia, la competitivit\u00e0 del calcio europeo crebbe parallelamente alla sua forza economica, che attraeva nella Coppa dei Campioni i pi\u00f9 forti calciatori del pianeta, grazie anche alla sempre maggiore permeabilit\u00e0 delle frontiere. A cavallo tra secondo e terzo millennio, dal 1995 al 2002, i trofei intercontinentali furono vinti da club europei in sette occasioni su otto.\nNel 2004 il comitato organizzativo UEFA-CONMEBOL, in accordo con la FIFA, decise di abolire la Coppa Intercontinentale, e dall'anno successivo fu inaugurata (dopo un'edizione sperimentale tenutasi nel 2000) la Coppa del mondo per club FIFA, torneo organizzato direttamente dalla federazione internazionale e riservato ai sei club vincitori dei tornei continentali delle sei confederazioni calcistiche che, a differenza della Coppa Intercontinentale, \u00e8 obbligatorio per tutte le squadre qualificatesi attraverso i propri trofei continentali.\nIl trofeo negli anni.\nIl trofeo assegnato nella competizione, nota per esteso come \"Coppa Intercontinentale dei Club Campioni\", non ha subito cambiamenti estetici dalla prima edizione del 1960 a quella del 2004, quando venne assorbita dalla nuova Coppa del mondo per club FIFA.\nDal 1980 in poi, al trofeo della Coppa Intercontinentale venne affiancato quello della Toyota Cup (Coppa Toyota), in coincidenza con la sopravvenuta sponsorizzazione della competizione da parte della Toyota, che la rinomin\u00f2 in \"Coppa Europeo-Sudamericana Toyota\": il cerimoniale di premiazione della squadra vincitrice prevedeva la consegna della Coppa Intercontinentale al capitano, mentre il compito di sollevare la Toyota Cup era affidato al suo vice; inoltre il migliore giocatore del match veniva premiato con una vettura della casa automobilistica.\nStatistiche.\nMiglior giocatore.\nPremio assegnato a partire dal 1980."}
{"id": "1063467", "revid": "767487", "url": "https://it.wikipedia.org/wiki?curid=1063467", "title": "Fosfatemia", "text": "Per fosfatemia o fosforemia si vuole intendere la presenza di fosforo nel sangue, che \u00e8\nUn'iperfosforemia, cio\u00e8 un aumento di fosforo nel sangue, si individua in caso di\nUn'ipofosfatemia, una riduzione del fosforo, si individua in caso di\nLa concentrazione di fosforo \u00e8 influenzata dalla ghiandola paratiroide, dalla vitamina D, dall'assorbimento intestinale, dalla funzionalit\u00e0 renale, dal metabolismo osseo e dallo stato nutrizionale."}
{"id": "1063470", "revid": "1498", "url": "https://it.wikipedia.org/wiki?curid=1063470", "title": "DPMI", "text": ""}
{"id": "1063471", "revid": "184574", "url": "https://it.wikipedia.org/wiki?curid=1063471", "title": "Claudia Salvatori", "text": "Ha scritto romanzi che spaziano dal thriller al giallo al noir, dei quali alcuni sono stati pubblicati da collane specializzate come \"Il Giallo Mondadori\" o \"Segretissimo\" della Arnoldo Mondadori Editore; come sceneggiatrice di fumetti \u00e8 stata collaboratrice di \"Lanciostory\", \"Skorpio,\" \"Intrepido\" e delle testate Disney Italia e di \"Nick Raider\" e \"Julia\" della Sergio Bonelli Editore.\nBiografia.\nSi \u00e8 laureata in lettere con una tesi su Santa Caterina da Siena. Ha esordito come autrice di romanzi nel 1985 con \"Pi\u00f9 tardi da Amelia\" con il quale ha vinto il Premio Tedeschi; ha ottenuto poi altri riconoscimenti, nel 2001 con il romanzo \"Sublime anima di donna\" vincitore del Premio Scerbanenco e, nel 2005, \u00e8 arrivata nelle finali del Premio Italo Calvino con il romanzo \"La donna senza testa\". Il romanzo \"L'assassino nudo\" fu pubblicato a puntate nel 1987 sul quotidiano \"Il Lavoro\". Dal suo libro \"Schiavo e padrona\", la regista Maria Martinelli ha ricavato nel 2001 il film \"Amorestremo\" con il pornodivo Rocco Siffredi. Nel 2007 il suo romanzo \"Il sorriso di Anthony Perkins\" ha inaugurato la collana Mondadori da edicola Il Giallo Mondadori Presenta. Collabora con le riviste \"Donna moderna\", \"Confidenze\", \"Max\", \"Gulliver\", \"Amica\" e \"Gioia\".\nOpere.\nNarrativa.\nRomanzi.\nCiclo \"Walkiria Nera\" - collana Segretissimo\nCollana Il Giallo Mondadori\nCollana Il Giallo Mondadori Presenta\nAltri romanzi\nFumetti.\nArnoldo Mondadori Editore/The Walt Disney Company Italia\nTopolino\nEdiperiodici\nTelefumetto Epierre\nEditoriale Dardo\nSergio Bonelli Editore"}
{"id": "1063472", "revid": "238127", "url": "https://it.wikipedia.org/wiki?curid=1063472", "title": "Problema della brachistocrona", "text": ""}
{"id": "1063473", "revid": "6923", "url": "https://it.wikipedia.org/wiki?curid=1063473", "title": "Tiger 1050", "text": ""}
{"id": "1063476", "revid": "238127", "url": "https://it.wikipedia.org/wiki?curid=1063476", "title": "Problemi di brachistocrona", "text": ""}
{"id": "1063477", "revid": "1934238", "url": "https://it.wikipedia.org/wiki?curid=1063477", "title": "Fosfaturia", "text": "Per fosfaturia si vuole intendere la presenza di fosforo nelle urine, che \u00e8, nel soggetto normale, di 0,4-1,3 g nelle 24h.\nUn'iperfosfaturia, cio\u00e8 un aumento di fosforo nelle urine, si individua in caso di\nUn'ipofosfaturia, una riduzione del fosforo, si individua in caso di\nLa concentrazione di fosforo \u00e8 influenzata dalla ghiandola paratiroide, dalla vitamina D, dall'assorbimento intestinale, dalla funzionalit\u00e0 renale, dal metabolismo osseo e dallo stato nutrizionale."}
{"id": "1063480", "revid": "1310927", "url": "https://it.wikipedia.org/wiki?curid=1063480", "title": "Football Club Utrecht", "text": "Il Football Club Utrecht, meglio noto come FC Utrecht o solamente Utrecht, \u00e8 una societ\u00e0 calcistica olandese con sede nella citt\u00e0 di Utrecht. Milita in Eredivisie, la massima serie del campionato dei Paesi Bassi, dove gioca sin dalla sua fondazione, senza essere mai retrocesso. Ha vinto per tre volte la coppa dei Paesi Bassi (nel 1984-85, nel 2002-03 e nel 2003-04) e per una volta la Johan Cruijff Schaal (nel 2004).\nStoria.\nIl club venne fondato il 1\u00ba luglio 1970 dalla fusione di tre societ\u00e0 calcistiche della citt\u00e0 di Utrecht: DOS, Velox ed Elinkwijk. Dalla sua nascita, il club ha sempre militato in Eredivisie, senza mai retrocedere, ma senza riuscire a vincere il campionato, ottenendo come migliore risultato il terzo posto nella stagione 1980-1981.\nSubito dopo la fusione la squadra venne iscritta in Eredivisie per la stagione 1970-1971, usufruendo del titolo sportivo del DOS che aveva terminato al sedicesimo posto la stagione 1969-1970. Il primo allenatore della squadra fu Bert Jacobs e la prima partita che venne disputata il 19 agosto 1970 a Rotterdam contro il . La partita d'esordio, nonostante il vantaggio iniziale, si concluse con una sconfitta per 4-1 e nella stessa stagione la squadra perse per 7-1 dall', terminando il torneo al nono posto. Nel torneo successivo l'FC Utrecht ottenne un miglior piazzamento, terminando al sesto posto in classifica, mentre nelle annate successive altern\u00f2 posizionamenti a met\u00e0 classifica con posizionamenti a ridosso della zona retrocessione. Il quinto posto conquistato nell'Eredivisie 1979-1980 consent\u00ec all'FC Utrecht di qualificarsi per la prima volta a una competizione UEFA, accedendo alla Coppa UEFA 1980-1981: fece il suo esordio contro la compagine rumena dell', che super\u00f2 grazie alla vittoria casalinga per 2-0, per poi essere eliminato dai tedeschi dell' ai sedicesimi di finale, che ribaltarono gli olandesi che avevano vinto l'andata in Germania. L'FC Utrecht raggiunse il suo miglior piazzamento in campionato nella stagione successiva col terzo posto finale a ridosso dell'Ajax e a pari punti col Feyenoord. Il 20 aprile 1981 l'FC Utrecht gioc\u00f2 contro il l'ultima partita nel vecchio stadio Galgenwaard, che venne demolito e ricostruito per assicurare nuovi standard di sicurezza. Il nuovo stadio Galgenwaard, preso come esempio per la sua innovativit\u00e0, venne inaugurato nell'agosto 1982.\nNegli anni successivi, anche a seguito di problemi economici, le prestazioni della squadra calarono in campionato, mentre ebbe ottimi risultati nella coppa nazionale. Nell'edizione 1981-1982 della KNVB beker l'FC Utrecht raggiunse la finale con una squadra giovane, tra i quali spiccavano Jan Wouters, Gert Kruys e Frans Adelaar: dopo aver vinto la gara di andata per 1-0, nel ritorno l' ribalt\u00f2 il risultato, vincendo per 5-1 e conquistando la coppa. L'FC Utrecht torn\u00f2 in finale di coppa nell'edizione 1984-1985, ma in quest'occasione il risultato fu diverso e i biancorossi, superando l' grazie alla rete realizzata da John van Loen, conquistarono la coppa nazionale per la prima volta nella loro storia, nonch\u00e9 primo trofeo conquistato dal club. Grazie a questo successo, la squadra partecip\u00f2 alla Coppa delle Coppe 1985-1986, dove, per\u00f2, si ferm\u00f2 subito ai sedicesimi di finale, venendo eliminata dai sovietici della , che poi vinsero il torneo. Negli anni successivi la squadra rimase nella parte bassa della classifica di Eredivisie, con un unico acuto nella stagione 1990-1991 quando conquist\u00f2 un quarto posto finale, che le consent\u00ec di accedere alla Coppa UEFA 1991-1992, dove venne eliminato dal ai sedicesimi di finale.\nNonostante i problemi economici che caratterizzarono i primi anni 2000, l'FC Utrecht conquist\u00f2 tre trofei nel biennio 2003-2004: vinse la coppa nazionale sia nella stagione 2002-2003 sia nella stagione 2003-2004 e vinse la supercoppa dei Paesi Bassi nel 2004. Nella finale di coppa del 2003 l'FC Utrecht super\u00f2 il Feyenoord per 4-1 grazie alla doppietta di Igor Glu\u0161\u010devi\u0107 e alle reti di Jean-Paul de Jong e di Dirk Kuijt. Nella finale di coppa del 2004 ad essere sconfitto fu il grazie alla rete realizzata da Dave van den Bergh, che consegn\u00f2 all'Utrecht il terzo trofeo, il secondo consecutivo. Tre mesi pi\u00f9 tardi arriv\u00f2 la conquista della supercoppa nazionale, grazie alla vittoria per 4-2 sull'Ajax, ottenuta in rimonta con tre reti realizzate nei minuti finali della partita. Nella stessa stagione l'Utrecht raggiunse la fase a gironi della Coppa UEFA, ma perse tutte e quattro le gare e, con l'ultimo posto, venne eliminato dalla competizione. La stagione 2005-2006 fu funestata dalla morte per arresto cardiaco a 26 anni del difensore francese David Di Tommaso il 29 novembre 2005. In sua memoria, l'FC Utrecht ha ritirato la maglia numero 4 e ha istituito un trofeo in suo nome che viene assegnato nell'ultima partita casalinga di campionato al giocatore pi\u00f9 popolare della stagione.\nL'FC Utrecht raggiunse la fase a gironi della UEFA Europa League 2010-2011, venendo sorteggiato nel girone K assieme al , al e alla : conquist\u00f2 cinque pareggi e una sola sconfitta dalla Steaua Bucarest, concludendo, per\u00f2, all'ultimo posto e venendo eliminato dalla competizione. Tra il 2016 e il 2020 la squadra consolid\u00f2 la propria posizione in Eredivisie tra il quarto e il sesto posto, prestazioni che non era finora riuscita a confermare per pi\u00f9 annate di fila. Nel 2020 l'FC Utrecht ha raggiunto nuovamente la finale di coppa dei Paesi Bassi, ma sfida all'Ajax \u00e8 stata cancellata e il trofeo non assegnato a causa della pandemia di COVID-19.\nStrutture.\nStadio.\nL'FC Utrecht gioca le sue gare casalinghe allo Stadion Galgenwaard, che ha una capienza di spettatori. La prima struttura dello stadio venne realizzata nel 1936, ma soprattutto negli anni settanta emersero le carenze in termini di sicurezza e di visibilit\u00e0, vista la presenza di una pista ciclabile tra il campo da gioco e le tribune. Il 20 aprile 1981 venne disputata l'ultima partita nel vecchio stadio e subito dopo iniziarono i lavori di demolizione e di ricostruzione dello stadio, lavori che terminarono nell'agosto 1982. La nuova struttura non aveva pi\u00f9 la pista ciclabile n\u00e9 le recinzioni e un fossato divideva il campo da gioco dalle tribune, cos\u00ec che vennero impedite le invasioni di campo; con un congruo numero di ingressi e di uscite di sicurezza, il nuovo stadio risult\u00f2 essere tra i pi\u00f9 sicuri stadi d'Europa, venendo menzionato anche dal rapporto Taylor come esempio. Nel 2002 vennero effettuati nuovi lavori di ammodernamento delle tribune, che portarono la capienza fino a posti a sedere\nSociet\u00e0.\nOltre alla prima squadra, la societ\u00e0 gestisce anche tutte le selezioni giovanili per le diverse classi di et\u00e0 e la squadra riserve, nota come Jong Utrecht. Quest'ultima \u00e8 iscritta alla Eerste Divisie, seconda serie del campionato olandese, sin dalla stagione 2016-2017.\nNel 2007 venne istituita la sezione femminile dell'FC Utrecht e venne iscritta alla prima edizione dell'Eredivisie, il nuovo primo livello del campionato femminile olandese. Alla prima stagione la squadra ottenne un terzo posto finale. La squadra partecip\u00f2 alle prime 5 edizioni del campionato finch\u00e9 nel 2012 le massime serie dei campionati belga e olandese vennero unite nella BeNe League. L'FC Utrecht prese parte alle prime due edizioni della BeNe League, ma si ritir\u00f2 a met\u00e0 del campionato 2013-2014, perch\u00e9 nel gennaio 2014 venne dichiarata la bancarotta della societ\u00e0, che pose fine dopo 7 anni alla sezione femminile dell'FC Utrecht.\nOrganico.\nRosa 2021-2022.\nRosa come da sito ufficiale."}
{"id": "1063494", "revid": "13102", "url": "https://it.wikipedia.org/wiki?curid=1063494", "title": "Giovan Battista Velluti", "text": ""}
{"id": "1063497", "revid": "33751", "url": "https://it.wikipedia.org/wiki?curid=1063497", "title": "Zaire (fiume)", "text": ""}
{"id": "1063498", "revid": "1543377", "url": "https://it.wikipedia.org/wiki?curid=1063498", "title": "DOS Protected Mode Interface", "text": "DPMI (DOS Protected Mode Interface) \u00e8 un'interfaccia che permette ad un programma DOS di funzionare nella modalit\u00e0 protetta e di accedere alla memoria estesa in un sistema operativo multitasking come Microsoft Windows. Quasi tutti gli extender DOS sono basati su DPMI e permettono di accedere a tutta la memoria disponibile nel PC e di funzionare nella modalit\u00e0 protetta.\nIl servizio pu\u00f2 funzionare a 16, 32 bit, o entrambi (\"universal\") ed \u00e8 chiamato \"kernel DPMI\", \"host DPMI\" o \"server DPMI\". Viene fornito direttamente dal sistema operativo (\"host DPMI virtuale\") o da un extender DOS (\"host DPMI reale\"). Il kernel DPMI pu\u00f2 essere parte di un extender DOS come DOS4GW, DOS/32A, o separatamente, come CWSDPMI o HDPMI.\nLa prima specifica DPMI fu pubblicata nel 1989. La versione 0.9 fu pubblicata nel 1990 dal comitato DPMI e fu estesa nel 1991 con la versione 1.0. Le specifiche DPMI sono disponibili dai libri della Intel e online. La versione 1.0 non fu mai implementata in Windows, per questo molti extender DOS si basano sulla 0.9. Attualmente DPMIONE \u00e8 l'unico che rispetta completamente le specifiche DPMI.\nVCPI.\nVCPI (Virtual Control Program Interface) era un metodo pi\u00f9 vecchio e incompatibile per fare le stesse cose di DPMI ed era limitato al modo a 32 bit. VCPI era fornito dai gestori di memoria espansa in DOS: CEMM, QEMM e pi\u00f9 tardi EMM386. Fu eclissato dal DPMI, e non era supportato dai programmi DOS eseguiti nella modalit\u00e0 protetta di Windows 3.0 (\"modalit\u00e0 386 avanzata\"). I programmi VCPI venivano eseguiti nel Ring 0, che rendeva la protezione della memoria inutilizzabile. Non funzionava neanche sotto OS/2 2.0 e successivi. Windows 3.x supportavano VCPI solamente nella modalit\u00e0 Standard e Reale. Windows/386 2.1 e precedenti non erano compatibili con nessun DOS extender."}
{"id": "1063503", "revid": "122752511", "url": "https://it.wikipedia.org/wiki?curid=1063503", "title": "Legame \u03c3", "text": " \nIl legame di tipo \u03c3 (sigma) avviene tra due atomi che mettono in comune un elettrone ciascuno (avendo tali elettroni spin opposti) e si forma con la sovrapposizione di un orbitale di un atomo con un orbitale di un altro atomo.\nLa formazione del legame \u00e8 spiegata sia dalla teoria del legame di valenza sia dalla teoria degli orbitali molecolari.\nNel caso in cui due atomi di una molecola siano legati da un legame semplice, tale legame sar\u00e0 un legame \u03c3. Se invece due atomi sono legati da un doppio legame, tale doppio legame sar\u00e0 costituito da un legame \u03c3 e un legame \u03c0. Infine, se due atomi sono legati da un triplo legame, tale triplo legame sar\u00e0 costituito da un legame \u03c3 e due legami \u03c0.\nCi\u00f2 che differenzia principalmente il legame \u03c3 dal legame \u03c0 \u00e8 il tipo sovrapposizione degli orbitali: nel caso del legame \u03c3 gli orbitali di entrambi gli atomi si sovrappongono frontalmente, cio\u00e8 lungo la congiungente dei due nuclei degli atomi interessati nel legame, con una simmetria assiale. Di conseguenza, il legame \u03c3 \u00e8 pi\u00f9 forte del legame \u03c0. Inoltre la sovrapposizione crea una zona, detta zona di ricopertura, che permette di definire quanto il legame sia forte: maggiore \u00e8 la zona di ricopertura, tanto pi\u00f9 forte sar\u00e0 il legame \u03c3. Questo tipo di legame non presenta piani nodali.\nIl legame \u03c3 permette la libera rotazione attorno all'asse di legame, a differenza del legame \u03c0; a temperatura ambiente nelle molecole che presentano un legame \u03c3 i due frammenti da esso uniti possono ruotare, e sono quindi possibili per tale molecola conformazioni che possono essere diverse a seconda dell'angolo di rotazione di un frammento rispetto all'altro, con la possibilit\u00e0 quindi di generare conformeri."}
{"id": "1063508", "revid": "599013", "url": "https://it.wikipedia.org/wiki?curid=1063508", "title": "Christopher Reinhard", "text": "Carriera.\nClub.\nProtagonista nella stagione 2004-2005 con l'Eintracht Francoforte allenato da Friedhelm Funkel, fece parte della selezione tedesca al Campionato mondiale di calcio Under-20 2005 nei Paesi Bassi.\nLa stagione d'esordio nella squadra di Francoforte fu promettente: form\u00f2 con Patrick Ochs una solida coppia difensiva e totalizz\u00f2 24 presenze e 2 reti. Poi fu relegato nella formazione Under-23 a causa di una serie di infortuni e in due stagioni, dal 2005 al 2007, collezion\u00f2 solo 9 presenze in prima squadra. Nell'estate del 2007 ha firmato un contratto triennale con il Karlsruhe, neopromosso in Bundesliga. Nel 2008 si trasferisce in 2.Bundesliga nell'Ingolstadt.\nL'anno seguente passa all'Eintracht Trier che lascer\u00e0 dopo una stagione per giocare nel TGM SV J\u00fcgesheim.\nNel 2012 viene ingaggiato dal Magdeburgo.\nNazionale.\nHa partecipato ai Mondiali Under-20 del 2005."}
{"id": "1063509", "revid": "110157", "url": "https://it.wikipedia.org/wiki?curid=1063509", "title": "There Will Be a Light", "text": "There Will Be a Light \u00e8 un album di Ben Harper and The Blind Boys of Alabama pubblicato nel 2004."}
{"id": "1063511", "revid": "13102", "url": "https://it.wikipedia.org/wiki?curid=1063511", "title": "Pausula", "text": ""}
{"id": "1063512", "revid": "1543377", "url": "https://it.wikipedia.org/wiki?curid=1063512", "title": "DOS4GW", "text": "DOS/4GW \u00e8 il pi\u00f9 utilizzato DOS extender a 32 bit, progettato per permettere ai programmi DOS di eliminare il limite della memoria convenzionale di 640 KB, potendo indirizzare tutta la memoria estesa sui processori Intel 80386 e successivi nei sistemi operativi MS-DOS, PC-DOS, DR-DOS ed i DOS box di OS/2 e Windows, Windows NT, Windows 95 e altri cloni DOS, emulatori DOS come DOSBox. Fu sviluppato dalla Tenberry Software come un sottoinsieme di DOS/4G e fu distribuito assieme al compilatore Watcom C.\nDOS/4GW \u00e8 una libreria altamente flessibile e riutilizzabile per la gestione della memoria, permetteva ai programmatori di accedere facilmente alla memoria estesa senza codice specializzato. Fu ampiamente utilizzato dai giochi come Doom."}
{"id": "1063516", "revid": "1498", "url": "https://it.wikipedia.org/wiki?curid=1063516", "title": "DOS/4GW", "text": ""}
{"id": "1063517", "revid": "112465197", "url": "https://it.wikipedia.org/wiki?curid=1063517", "title": "Arlecchino - Ritratto di Jacinto Salvado", "text": "Arlecchino (Ritratto di Jacinto Salvado) \u00e8 un dipinto a olio su tela (130x97 cm), realizzato nel 1923 dal pittore spagnolo Pablo Picasso. \u00c8 conservato nel Centre Pompidou di Parigi.\nPicasso fece molteplici ritratti a Jacinto Salvado, pittore catalano suo amico, qui raffigurato con un costume da Arlecchino."}
{"id": "1063518", "revid": "110157", "url": "https://it.wikipedia.org/wiki?curid=1063518", "title": "Arlecchino musicista", "text": "Arlecchino musicista \u00e8 un dipinto a olio su tela (113,8x97,2\u00a0cm) realizzato nel 1924 dal pittore spagnolo Pablo Picasso. \u00c8 conservato nella National Gallery of Art di Washington.\nIl quadro rappresenta un Arlecchino che suona una chitarra."}
{"id": "1063519", "revid": "889336", "url": "https://it.wikipedia.org/wiki?curid=1063519", "title": "Mounir Chaftar", "text": ""}
{"id": "1063520", "revid": "112201038", "url": "https://it.wikipedia.org/wiki?curid=1063520", "title": "Due donne che corrono sulla spiaggia", "text": "Due donne che corrono sulla spiaggia, (noto anche col titolo di La corsa), \u00e8 un dipinto a gouache su compensato (32,5x41,1\u00a0cm) realizzato nel 1922 dal pittore spagnolo Pablo Picasso. \u00c8 conservato nel Mus\u00e9e National Picasso di Parigi.\nNel 1924 una copia (10,4 per 11,7 metri) di questo quadro fu fatta dipingere dal produttore Sergej Djagilev come fondale di scena in occasione del balletto di Darius Milhaud \"Le train bleu\": tale copia \u00e8 adesso parte della collezione del Victoria &amp; Albert Museum di Londra.\nIl piccolo quadro, oggi conservato nel Museo Picasso di Parigi, doveva fungere da schizzo da presentare al regista.\nRaffigura due donne enormi e scomposte che corrono sulla spiaggia; il balletto infatti, celebrava il culto dello sport e del nudismo.\nLe due figure, pi\u00f9 che intente in una corsa a perdifiato, sembra stiano danzando. Il riferimento all'antichit\u00e0 \u00e8 di nuovo d'obbligo: il drappeggio rigido e fermo delle tuniche e i movimenti poco coordinati rimandano alle menadi danzanti dell'arte greca, e non solo; la composizione ricorda quelle usate per le opere mitologiche di Poussin, conservate alla National Gallery di Londra.\nNonostante le forme gonfie e sproporzionate, le due donne mantengono una carica di sensualit\u00e0 simile a quella della \"Grande bagnante\"."}
{"id": "1063521", "revid": "991694", "url": "https://it.wikipedia.org/wiki?curid=1063521", "title": "Ritorno a Dallas", "text": ""}
{"id": "1063524", "revid": "123391553", "url": "https://it.wikipedia.org/wiki?curid=1063524", "title": "Palazzo Bellini delle Stelle", "text": "Palazzo Bellini delle Stelle si trova in Borgo Pinti 26 a Firenze.\nStoria e descrizione.\nQuesta zona nel Cinquecento era abitata da molti artisti, per la sua vicinanza con l'Accademia delle arti del disegno, allora situata nella basilica della Santissima Annunziata presso la cappella di San Luca. Vissero ad esempio da queste Pontormo (casa in via della Colonna), Perugino, Andrea del Sarto (nella casa in via Giusti), Federico Zuccari (a palazzo Zuccari) i fratelli Da Sangallo (a palazzo Ximenes da Sangallo), ecc.\nQuesto edificio (presumibilmente eretto nel tardo Quattrocento e nel Cinquecento di propriet\u00e0 dello Spedale degli Innocenti) \u00e8 noto per essere stato propriet\u00e0 del grande scultore Jean de Boulogne, conosciuto come il Giambologna, che qui ebbe abitazione e, nei vasti locali che occupano il piano terreno e che giungevano fino a via di Mezzo, laboratori, officina e scuola. Cos\u00ec Filippo Baldinucci ricostruiva il clima di quegli anni, che della casa aveva fatto sicuro punto di riferimento per un nutrito gruppo di artisti: \u00abAveva gi\u00e0 il Gian Bologna ottenuto dal granduca la bella casa di Pinti, ricca non solamente di nobili stanze per abitare, ma eziandio di luoghi atti a contenere agiatamente, e marmi, e statue, e modelli, ed ogni cosa necessaria, ed opportuna alla maestranza del fondere, e condurre di getto ogni gran cosa di metallo, oltre al potere dar luogo alla gran copia di giovani scolari di diverse nazioni, di che abbondava sempre quel gran maestro; fra questi era Pietro Francavilla fiammingo, Anzireccelle tedesco, Adriano pure fiammingo, Antonio Susini, Francesco, e Guasparri della Bella fratelli del celebre Stefano della Bella, e Francesco Piccardi figliolo del soprannominato Jacopo, tutti fiorentini, ma quelli che fra s\u00ec gran numero di discepoli del Gian Bologna faceva la prima figura era il Francavilla\u00bb.\nAcquistato dall'artista l'edificio di abitazione nel 1587 per 1800 scudi (la notizia che fosse stato donato dal granduca \u00e8 stata smentita dalle ricerche di Dimitrios Zikos), questo fu oggetto di importanti lavori promossi dallo stesso Giambologna per un ammontare complessivo di 600 scudi. Da qui uscirono le statue equestri di Cosimo I e di Ferdinando I per Firenze, quella al re di Francia Enrico IV, inviata a Parigi e distrutta durante la rivoluzione nel 1793, e quella a Filippo III di Spagna, oggi ancora collocata nella \"plaza Mayor\" di Madrid (1616).\nDopo la morte qui dell'artista (1608) l'edificio fu venduto dal suo bisnipote al granduca Cosimo II e da questi dato in usufrutto, come da volont\u00e0 testamentaria del maestro, a Pietro Tacca, e ancora, nel 1640, per concessione del granduca Ferdinando II de' Medici, al figlio di questi, Ferdinando. Ancora dai suoi laboratori uscirono le fontane dei mostri marini e le statue del \"Monumento dei Quattro mori\" di Livorno.\nPochi anni dopo la morte di Ferdinando fu destinato da Cosimo III a Giovanni Battista Foggini, che comunque lo utilizz\u00f2 esclusivamente come laboratorio (e questo fino alla sua morte nel 1725), avendo scelto come personale abitazione un palazzo di via Maggio. La letteratura situa inoltre qui, nel corso del tempo, momentanee residenze e utilizzo dei laboratori da parte di Matteo Rosselli, Lorenzo Lippi, Jacopo Ligozzi, Stefano della Bella e Francesco Janssens: in effetti, acquistata nel 1661 da Ferdinando II anche la porzione destinata a bottega, il fabbricato si poneva a tutti gli effetti come casa e studio degli scultori di corte, fornito di ampie officine e di fonderia.\nAlienato nel 1785 da Pietro Leopoldo di Lorena a favore dei Petresi, pass\u00f2 ai Quaratesi nel 1816. Nel 1837, passato in propriet\u00e0 ai Bellini delle Stelle e rimodernato in questi stessi anni dall'architetto Luigi Casamorata, l'edificio assunse il caratteri di abitazione signorile che ancora oggi gli \u00e8 propria. Negli anni settanta Bargellini e Guarnieri ne denunciavano le pessime condizioni. Restaurato con sovvenzione della soprintendenza, \u00e8 oggi visitabile una volta al mese su prenotazione.\nDescrizione.\nSul fronte, posto sul portone, \u00e8 un busto di Ferdinando I de' Medici del Giambologna, datato 1603 e, sopra le finestre del primo piano, uno scudo con l'arme concessa dal granduca allo scultore, con una croce, una branca di leone e tre palle medicee. Il recente restauro (a riscattare l'edificio da uno stato di degrado gi\u00e0 lamentato nel repertorio di Bargellini e Guarnieri) consente di leggere al meglio la misurata e elegante architettura del corpo principale (n. 26), organizzato su cinque assi e con finestre originariamente chiuse da archi in pietra.\nL'atrio \u00e8 decorato da una serie di tondi con fiorentini illustri (Michelangelo, Dante, Brunelleschi, e altri) e da un busto in pietra del granduca Cosimo III de' Medici. \nIl corpo di fabbrica contiguo, corrispondente agli antichi laboratori e soprelevato al tempo di Pietro e Ferdinando Tacca, \u00e8 segnato da cinque finestre e da una vasta porta carraia proveniente da Palazzo Vecchio, smontata durante i lavori di fine Cinquecento e qui adattata. Qui ha sede ancora oggi un laboratorio d'artista. L'unitariet\u00e0 del fronte del complesso su borgo Pinti, determinata dalla sovrapposizione delle attuali finestre su quelle pi\u00f9 antiche, \u00e8 attribuita da Emanuela Ferretti a Ferdinando Tacca (in base a puntuali confronti con il palazzo Corsini al Parione).\nAll'interno dell'edificio residenziale e delle ex-botteghe si leggono varie iscrizioni: su un architrave ad esempio\nA questa iscrizione fa eco sul lato opposto un'altra:\nInfine sulla finestra interna a terrazzino affacciata sul giardinetto (oggi illeggibile):\nDa via Fiesolana, oltre una bassa costruzione adibita a rimessa, lo stradario di Bargellini e Guarnieri individuava ci\u00f2 che sembrava restare della loggia e del giardino dell'edificio: in realt\u00e0 la loggia \u00e8 decisamente fuori dall'asse del palazzo e quindi di tutt'altra pertinenza."}
{"id": "1063527", "revid": "1543377", "url": "https://it.wikipedia.org/wiki?curid=1063527", "title": "Grande bagnante", "text": "Grande bagnante \u00e8 un dipinto a olio su tela (180x101,5\u00a0cm) realizzato tra il 1921 ed il 1922 dal pittore spagnolo Pablo Picasso. \u00c8 conservato nel Mus\u00e9e de l'Orangerie di Parigi.\nLa tela riprende il dipinto \"La bagnante seduta in giardino\" di Renoir, quadro acquistato da Picasso nel 1920."}
{"id": "1063529", "revid": "97837597", "url": "https://it.wikipedia.org/wiki?curid=1063529", "title": "Perifrastica passiva", "text": "Perifrastica passiva (o coniugazione perifrastica passiva) \u00e8 il modo con cui le grammatiche scolastiche chiamano un costrutto sintattico della lingua latina e del greco antico.\nLa perifrastica passiva \u00e8 una perifrasi che esprime il significato di dovere o necessit\u00e0 di compiere un'azione: essa \u00e8 composta dal gerundivo (aggettivo verbale, declinabile in tutti i generi, i numeri e i casi) e dal verbo \"sum\" (coniugabile nei modi, tempi, persone richiesti dal contesto). Occorre tenere presente che, mentre in italiano il verbo \"dovere\" \u00e8 un servile di uso assai frequente (e lo stesso vale per i verbi equivalenti in altre lingue neolatine, escluso spagnolo, lombardo e catalano), in latino il verbo \"debeo\" esiste, ma significa soprattutto \"essere debitore\", e non si presta molto all'uso che invece ha assunto nell'italiano.\nEcco perch\u00e9 la cosiddetta perifrastica passiva \u00e8 una costruzione peculiare assai utilizzata in latino. \nSchematicamente:\ngerundivo + \"sum\" (coniugato al modo e tempo opportuno)\nSiccome l'elemento chiave \u00e8 la natura passiva della struttura, bisogner\u00e0 ricordare che i verbi intransitivi compaiono nella perifrastica passiva soltanto in costruzione impersonale. Poich\u00e9, invece, il gerundivo ha valore passivo anche per i verbi deponenti, la perifrastica passiva con verbo deponente viene costruita normalmente in forma personale.\nNella forma personale.\nEsempi:\n\"I soldati devono vincere la battaglia\"\n\"I soldati devono vincere la battaglia\" (lett: \"La battaglia \u00e8 da vincersi ai soldati\")\n\u00bb \"Pugna vincenda est militibus\"\n\"Poich\u00e9 i soldati devono lasciare Roma, salutano i genitori\"\n\"Poich\u00e9 i soldati devono lasciare Roma, salutano i genitori\"\n\u00bb \"Cum Roma relinquenda sit militibus, parentes salutant\"\nNella forma impersonale.\nMancando il complemento oggetto in italiano manca il soggetto in latino e quindi:\nEsempio con verbo transitivo usato intransitivamente:\n\"Noi dobbiamo vincere\"\n\"Noi dobbiamo vincere\" (lett: \u00c8 da vincersi da noi) \u00bb \"Nobis vincendum est\"\nEsempio con verbo intransitivo:\n\"Devo partire subito\" \u00bb \"Mihi statim proficiscendum est\"\nEsempi.\nCome si \u00e8 visto negli esempi, il complemento d'agente (soggetto della frase italiana) si esprime in caso dativo. Tuttavia, se nella frase esiste un altro complemento in dativo (per es. il complemento di termine), per evitare l'ambiguit\u00e0 il complemento d'agente pu\u00f2 essere espresso, come avviene di norma, con \"a/ab\" + ablativo.\nLa perifrastica in greco antico.\nNel greco antico \u00e8 presente un costrutto del tutto corrispondente che utilizza, al posto del gerundivo, l'aggettivo verbale di secondo tipo, che vi corrisponde perfettamente."}
{"id": "1063530", "revid": "536103", "url": "https://it.wikipedia.org/wiki?curid=1063530", "title": "Il flauto di Pan", "text": "Il Flauto di Pan \u00e8 un dipinto a olio su tela (205x174 cm) realizzato nel 1923 dal pittore spagnolo Pablo Picasso. \u00c8 conservato nel Mus\u00e9e National Picasso di Parigi.\nIl soggetto di questo quadro sono due ragazzi rappresentati vicino ad alcune costruzioni squadrate di colore beige, col mare sullo sfondo. Uno dei due sta suonando il flauto di Pan da cui il quadro deriva il suo titolo."}
{"id": "1063531", "revid": "1573940", "url": "https://it.wikipedia.org/wiki?curid=1063531", "title": "Lophura inornata hoogerwerfi", "text": "Il fagiano di Sumatra (Lophura inornata hoogerwerfi ()) \u00e8 una sottospecie del fagiano di Salvadori endemica della regione nord-occidentale di Sumatra, fino a poco tempo fa ritenuto una specie a s\u00e9 stante. Il maschio non \u00e8 stato ancora ufficialmente descritto e la descrizione di seguito riportata si basa unicamente su esemplari osservati sul campo. L'esemplare tipo \u00e8 una delle due femmine raccolte alla fine degli anni '30.\nL'epiteto specifico commemora l'ornitologo olandese Andries Hoogerwerf.\nDescrizione.\nIl fagiano di Sumatra raggiunge una lunghezza compresa tra 46 e 55 cm. Il maschio, privo di ornamenti sul capo e dalla coda corta, presenta una colorazione nero-bluastro profondo con aree di pelle nuda rossa ai lati della testa. Le piume della parte superiore del corpo presentano dei larghi orli blu acciaio. Le zampe e i piedi sono di colore grigio chiaro.\nLa femmina, diversamente da quella di colore bruno-castano del fagiano di Salvadori, \u00e8 caratterizzata da una colorazione marrone-cuoio piuttosto uniforme. Tutto il piumaggio \u00e8 finemente striato di nero, ad eccezione delle copritrici, alari sulle quali le striature risultano pi\u00f9 grossolane; la gola \u00e8 biancastra e le parti inferiori sono di uno sbiadito marrone-giallastro. Contrariamente alla femmina del fagiano di Salvadori, \u00e8 priva delle macchie e striature fulve che ne caratterizzano la livrea. La coda \u00e8 nera, l'iride color ambra e le zampe sono di colore grigio scuro.\nDistribuzione e habitat.\nIl fagiano di Sumatra \u00e8 endemico della regione nord-occidentale dell'isola. La sua descrizione si basa solamente su dati approssimativi e finora \u00e8 stato osservato solo poche volte. Un esemplare di sesso maschile \u00e8 stato avvistato all'interno del parco nazionale del Gunung Leuser, sull'altopiano di Gayo. Nel 1979 furono osservate diverse associazioni familiari e nel 1998 fu avvistata una femmina a nord del monte Leuser, lungo il fiume Jagong nell'area di Beutong. Nel 1998-99, cinque individui di entrambi i sessi, provenienti dal parco nazionale del Gunung Leuser, furono scoperti in un mercato di Medan. Tre coppie prelevate in natura vivono attualmente in cattivit\u00e0 a Giava.\nL'esemplare tipo venne scoperto nella primavera del 1939 da George Vanderbilt (1914-1961) in una foresta primaria con poco sottobosco sul lago Telaga Meluwak tra 1200 e 1400 m di altitudine. Presumibilmente si trattava di una foresta pluviale tropicale di tipo submontano. Il terreno venne descritto come ondulato. Un secondo esemplare venne avvistato ad un'altezza di 600 m. Gli esemplari osservati del parco nazionale del Gunung Leuser furono scorti su terreni forestali scarsamente ricoperti di vegetazione su pendii relativamente asciutti, ad un'altitudine compresa tra 1200 e 2000 m.\nConservazione.\nSi ritiene che la popolazione sia inferiore ai 10.000 individui ed \u00e8 minacciata dalla deforestazione. In passato, quando veniva considerato come specie a s\u00e9, il fagiano di Sumatra veniva classificato come \u00abvulnerabile\u00bb (\"Vulnerable\")."}
{"id": "1063533", "revid": "110157", "url": "https://it.wikipedia.org/wiki?curid=1063533", "title": "Paulo vestito da Arlecchino", "text": "Paulo vestito da Arlecchino \u00e8 un dipinto a olio su tela (130x97,5\u00a0cm) realizzato nel 1924 dal pittore spagnolo Pablo Picasso. \u00c8 conservato nel Mus\u00e9e National Picasso di Parigi.\nIl celebre quadro rappresenta Paulo, il figlio nato dal matrimonio del pittore con Olga Khokhlova.\nCollegamenti esterni.\n "}
{"id": "1063534", "revid": "287204", "url": "https://it.wikipedia.org/wiki?curid=1063534", "title": "Bernardino Ramazzini", "text": "A Ramazzini \u00e8 oggi riconosciuto l'attributo di fondatore e padre della medicina del lavoro.\nBiografia.\nCome risulta dal certificato di battesimo, Ramazzini nasce a Carpi il 4 ottobre 1633. Viene avviato agli studi di medicina all'universit\u00e0 di Parma, dove si laurea nel 1659. Ramazzini inizia l'esercizio della professione medica nel ducato di Castro, a quel tempo trascorso da continui e feroci atti di violenza, a causa del conteso dominio territoriale tra la parmense famiglia dei Farnese e il papato.\nNel 1680, dopo la definitiva annessione del Ducato di Castro al Patrimonio di San Pietro, Ramazzini torna alla nativa Carpi e inizia ad esercitare nella citt\u00e0 di Modena. Ben presto la sua fama di medico capace e di grande esperienza, nonostante la giovane et\u00e0, arriva alla conoscenza del duca Francesco II d'Este che lo vuole nella sua Universit\u00e0, da lui appena rifondata, per ricoprire una delle due cattedre di medicina (l'altra andr\u00e0 a Francesco Torti). La sua fama cresce e varca i confini del Ducato di Modena, fino ad arrivare alla prestigiosa Universit\u00e0 di Padova che, nel 1700, gli offre la seconda cattedra di medicina teorica.\nOgni possibilit\u00e0 di ritorno a Modena di Ramazzini viene impedita dalla situazione d'instabilit\u00e0 causata, dopo la morte di Carlo II, dalla guerra di successione spagnola che coinvolge il ducato estense. Ramazzini decide di restare nella universit\u00e0 patavina, continuando l'ampliamento della sua monumentale opera che, per oltre due secoli, rester\u00e0 il principale punto di riferimento per lo studio epidemiologico delle malattie professionali e verr\u00e0 tradotta in moltissime lingue.\nNel 1708 diviene titolare della prima cattedra di medicina pratica a Padova, ove muore a ottantuno anni senza aver potuto far ritorno nella sua amata Modena.\nI resti di Bernardino Ramazzini riposano nella chiesa della Beata Elena, a Padova.\nIl \"De morbis artificum diatriba\".\nL'opera alla quale Ramazzini deve la propria fama \u00e8 il \"De morbis artificum diatriba\". L\"editio princeps\" dell'opera \u00e8 pubblicata a Modena dalla tipografia Capponi nel 1700. La seconda definitiva edizione, arricchita da un supplemento e stampata per i tipi di Conzatti, compare a Padova nel 1713. Nonostante l'intensa attivit\u00e0 professionale di medico e di docente, Ramazzini si dedica all'osservazione delle condizioni di lavoro e dialoga con i lavoratori pi\u00f9 umili soprattutto agricoltori per chiarire le cause dei loro disturbi. Attraverso l'esame del singolo individuo e l'indagine nella popolazione lavorativa, egli fornisce suggerimenti per prevenire i danni del lavoro in oltre 50 tipi di occupazione.\nMolti sono gli aspetti del pensiero ramazziniano che possono essere valorizzati oggi nell'ambito della professione medica. La comprensione dell'associazione tra ambiente e salute, il sospetto dell'origine ambientale di ogni patologia, la necessit\u00e0 di raccogliere la storia lavorativa di ogni paziente sono insegnamenti universali che oggi costituiscono obiettivi formativi inderogabili per lo studente di medicina. Sono apprezzabili anche i suggerimenti di prudenza nella terapia e i consigli miranti all'adozione di pratiche utili. Moderna \u00e8 anche la lezione per il medico del lavoro. Ramazzini visita gli ambienti di lavoro per identificare i pericoli e osserva i danni per la salute. Utilizzando un approccio che oggi chiameremmo epidemiologico egli valuta il rischio, anticipando alcune misure di prevenzione dei rischi, di protezione della salute, di informazione sui rischi. Il suo precetto, espresso nella tredicesima orazione del 1711 dall'espressione \u00ablonge pr\u00e6stantius est pr\u00e6servare quam curare\u00bb, \u00abprevenire \u00e8 di gran lunga meglio che curare\u00bb, testimonia della sua vocazione preventiva.\nEredit\u00e0.\nAnche se il valore della \"Diatriba\" \u00e8 riconosciuto dagli storici sin dalla fine dell'Ottocento [\u00abOpera di celebrit\u00e0 mondiale e, altrettanto fondamentale per la dottrina dell'igiene che l'opera di Morgagni per l'anatomia patologica\u00bb (Pagel JL, 1891)], sono i medici che assumono una veste da protagonisti nel valorizzare compiutamente l'opera. \u00c8 Maggiora che cos\u00ec si esprime a proposito delle finalit\u00e0 e dei contenuti dell'opera: \u00abantivedendo il vero compito dell'Igiene e convinto che ufficio del medico non \u00e8 solamente curare gli ammalati ma altres\u00ec il prevenire le malattie e il promuovere il miglioramento in genere della salute, [Ramazzini] uniform\u00f2 a questi concetti buona parte della sua sapiente e meravigliosa operosit\u00e0 scientifica [\u2026] l'opera igienica quasi tutta frutto di osservazioni originali accuratissime [\u2026] tutta ancor oggi degna di considerazione\u00bb. Tra chi rivendica la sua figura come nume tutelare, sono soprattutto i medici del lavoro, grazie agli studi di Luigi Devoto (\u00abRamazzini \u00e8 stato il primo trattatista delle malattie professionali [\u2026] ed \u00e8 stato il primo insegnante delle stesse malattie perch\u00e9 ne dette un insegnamento nell'universit\u00e0 di Modena\u00bb) a dedicare maggiore attenzione alla sua figura e alle sue opere. Nello stesso periodo altri contributi esprimono ammirazione per la \"Diatriba\", che \u00e8 riconosciuta come primo trattato di medicina del lavoro e testo fondamentale di medicina preventiva: \u00abIt is a fine book, a real medical classic. It is to the history of occupational diseases what Vesalius' book is to anatomy, Harvey's to physiology, Morgagni's pathology\u00bb (Siegerist HE). \nAl suo nome \u00e8 intitolato il Collegium Ramazzini, un'accademia internazionale indipendente costituita da 180 scienziati di tutto il mondo.A Ramazzini sono a dedicati l'Ospedale di Carpi e l'Istituto Ramazzini ONLUS di Bologna, che si occupa di ricerca sui tumori e sui rischi cancerogeni di origine ambientale e professionale.\nFu, inoltre, appassionato di ebraismo pur non conoscendo la lingua ebraica; nel 1682 ricevette l'incarico da un amico fiorentino di trascrivere le epigrafi pi\u00f9 belle incise sulle lapidi dei cimiteri ebraici dell'area emiliana e mantovana, tra cui quelle di Finale Emilia.\nLa trascrizione venne inviata a Lipsia a Johan Christian Wagenseil, famoso ebraista cristiano che l'aveva commissionata, e questi la deposit\u00f2 presso la biblioteca dell'Universit\u00e0 di Lipsia dove fu ritrovata nel 2003 dallo studioso israeliano David Malkiel. Il testo di una delle epigrafi trascritte consent\u00ec alla storica Maria Pia Balboni di identificare nel 2006 la tomba del mercante Donato Donati nel cimitero di Finale Emilia."}
{"id": "1063535", "revid": "1610933", "url": "https://it.wikipedia.org/wiki?curid=1063535", "title": "Fagiano di Aceh", "text": ""}
{"id": "1063536", "revid": "226458", "url": "https://it.wikipedia.org/wiki?curid=1063536", "title": "Tre donne alla fontana", "text": "Tre donne alla fontana \u00e8 un dipinto a olio su tela (203,9x174 cm) realizzata nel 1921 dal pittore spagnolo Pablo Picasso. \u00c8 conservato nel Museum of Modern Art di New York.\nIl quadro \u00e8 stato realizzato a Fontainebleau.\nNel 1920 Picasso compie un viaggio a Roma e osserva l'opera di Michelangelo, si nota infatti un riferimento nella monumentalit\u00e0 plastica dei corpi solidi e massicci, come fossero sculture.\nRappresenta tre figure femminili cos\u00ec massicce da occupare quasi tutto lo spazio. La donna in piedi sulla sinistra indossa una veste che ricorda le scanalature delle colonne; quella al centro, per la rotondit\u00e0 delle forme e per il fatto che versa dell'acqua allude alla fecondit\u00e0 della natura.\nSi tratta di immagini che trasferiscono il soggetto rappresentato su un piano arcano e misterioso, non quindi figure reali, ma che vogliono trasmettere contenuti particolari e simbolici."}
{"id": "1063538", "revid": "198277", "url": "https://it.wikipedia.org/wiki?curid=1063538", "title": "Saab 600", "text": ""}
{"id": "1063540", "revid": "79227", "url": "https://it.wikipedia.org/wiki?curid=1063540", "title": "Palinodia (Stesicoro)", "text": "La Palinodia \u00e8 un'opera con la quale il poeta della Magna Grecia Stesicoro ritratt\u00f2 quanto contenuto in una precedente elegia, intitolata \"Elena\".\nGenesi dell'opera.\nNell'\"Elena\", opera dedicata all'eroina Elena di Troia, Stesicoro raccontava la vicenda secondo la versione pi\u00f9 nota, ossia quella che la accusava di essere un'adultera, nonch\u00e9 causa della lunga e sanguinosa guerra di Troia.\nSecondo una tradizione biografica che sconfina nel mito, dopo aver scritto quest'opera Stesicoro sarebbe stato colpito da cecit\u00e0. Da qui trae origine la storia delle due palinodie da lui scritte, che pu\u00f2 forse essere ricostruita in questo modo: sospettando che la causa della sua menomazione fosse una punizione dei Dioscuri (fratelli di Elena) per aver accusato la donna di adulterio, Stesicoro scrisse una prima palinodia (\"ritrattazione\"), rifacendosi a una versione del mito risalente a Esiodo, dove raccont\u00f2 che Elena e Paride avrebbero viaggiato insieme fino in Egitto, dove poi la donna sarebbe stata sottratta con l'inganno dal re del posto Proteo e a Troia sarebbe giunta solo un'immagine della fanciulla (\u03b5\u1f34\u03b4\u03c9\u03bb\u03bf\u03bd, \"eidolon\", che ha anche valenza di \"fantasma\"), creata all'uopo da un dio (forse Hermes).\nNonostante questa particolare rivisitazione della ben pi\u00f9 nota tradizione di Elena, Stesicoro non era stato in grado di presentare Elena come una donna fedele, non scagionandola dalla sua principale accusa. Si rese cos\u00ec necessario per il poeta ritornare sul tema scrivendo un'altra palinodia in cui affermava che Elena non era mai partita con Paride dalla Grecia verso Troia (ci era andata la sua immagine) ed era giunta alla corte di Proteo in Egitto grazie ad un aiuto della dea Era. Di conseguenza, Elena veniva per la prima volta dichiarata fedele a Menelao e scagionata da ogni accusa. Di quest'opera si conosce oggi solo il seguente frammento:\nSecondo la leggenda, dopo questa composizione Stesicoro riacquist\u00f2 la vista. Egli divenne famoso per la nuova versione del personaggio di Elena e per l'introduzione dell'\"eidolon\" che si assumeva in pratica tutte le colpe attribuite alla donna. Tale tema sar\u00e0 poi ripreso da Euripide nella tragedia \"Elena\".\nInterpretazione.\nLa cecit\u00e0 di Stesicoro viene generalmente considerata di tipo metaforico, come di colui che \"non pu\u00f2 vedere\" la verit\u00e0 su Elena. Tuttavia, al di l\u00e0 del racconto mitico sulla necessit\u00e0 di Stesicoro di riacquistare la vista, gli studiosi si sono domandati che significato avesse la composizione delle palinodie da parte dell'autore. Essendo Stesicoro un poeta che presumibilmente eseguiva i suoi canti davanti a un pubblico e in parecchie citt\u00e0 diverse, pu\u00f2 darsi che le palinodie servissero per venire incontro ai gusti di un uditorio particolarmente devoto a Elena (per esempio gli abitanti di Sparta). Inoltre il fatto che le palinodie fossero due dimostra il fatto che Stesicoro, come tutti gli aedi, evidentemente cantava la stessa vicenda in versioni diverse, per adeguarsi di volta in volta al proprio pubblico."}
{"id": "1063541", "revid": "339392", "url": "https://it.wikipedia.org/wiki?curid=1063541", "title": "Equini", "text": ""}
{"id": "1063547", "revid": "484362", "url": "https://it.wikipedia.org/wiki?curid=1063547", "title": "Risorsa", "text": ""}
{"id": "1063548", "revid": "2097640", "url": "https://it.wikipedia.org/wiki?curid=1063548", "title": "I tre ballerini", "text": "I tre ballerini \u00e8 un dipinto a olio su tela (215x142 cm) realizzato nel 1925 dal pittore spagnolo Pablo Picasso. \u00c8 conservato nella Tate Gallery di Londra.\nIl dipinto mostra tre ballerini, dei quali il primo sulla destra a mala pena visibile. Si sta svolgendo una macabra danza: il ballerino a sinistra ha la testa piegata secondo un angolo impossibile. Il ballerino a destra \u00e8 solitamente identificato con Ramon Pichot, amico di Picasso morto mentre il pittore stava realizzando questo quadro. Quello sulla sinistra, invece, si ritiene essere la moglie di Pichot, Germaine Gargallo; infine il ballerino centrale \u00e8 identificato con Carlos Casagemas, amico pure lui di Picasso, nonch\u00e9 amante di Germaine. Casagemas si suicid\u00f2 dopo il tentato omicidio di Germaine, 24 anni prima della morte di Pichot, e la perdita di due dei suoi migliori amici spinse Picasso a dipingere questa agghiacciante rappresentazione del triangolo amoroso.\nIl quadro appartiene al \"Periodo surrealista\"."}
{"id": "1063549", "revid": "3082", "url": "https://it.wikipedia.org/wiki?curid=1063549", "title": "Antonio Felice", "text": ""}
{"id": "1063550", "revid": "36461", "url": "https://it.wikipedia.org/wiki?curid=1063550", "title": "Arcoiris", "text": ""}
{"id": "1063552", "revid": "400518", "url": "https://it.wikipedia.org/wiki?curid=1063552", "title": "Fratelli delle Scuole Cristiane", "text": ""}
{"id": "1063554", "revid": "124123", "url": "https://it.wikipedia.org/wiki?curid=1063554", "title": "Teofane il Recluso", "text": "Biografia.\nNato nel villaggio di \u010cernavsk, Oblast' di Or\u00ebl, nella famiglia di un sacerdote locale, fu educato nei seminari di Livny, Or\u00ebl e Kiev, dove ebbe occasione di visitare numerose volte il Pe\u010derska Lavra. Nel 1841, mentre era ancora studente, prese gli ordini monacali e cambi\u00f2 il proprio nome in quello di Teofane. Successivamente divent\u00f2 ieromonaco e inizi\u00f2 la propria carriera di insegnante, inizialmente nella scuola teologica di Kiev, quindi nel seminario di Velikij Novgorod ed infine nella prestigiosa Accademia Teologica di San Pietroburgo. Dopo essersi recato a Gerusalemme e a Costantinopoli, dove svolse il compito di ambasciatore della Chiesa ortodossa russa, nel 1859 fu nominato vescovo di Tambov e, successivamente, di Vladimir, carica che ricopr\u00ec fino al 1866, anno in cui decise di dedicarsi interamente alla stesura di opere letterarie in una cella del monastero di Vj\u0161a. Nel 1872 decise inoltre di isolarsi dal mondo, rimanendo permanentemente nella propria cella, senza seguire neppure le funzioni liturgiche con gli altri monaci. Mor\u00ec nel 1894 dopo una breve malattia.\n\u00c8 conosciuto specialmente come autore di opere letterarie riguardanti la vita spirituale, specialmente aventi ad oggetto il come educare la giovent\u00f9 alla fede. Ebbe anche un ruolo di primo piano nella traduzione della Philokalia dallo Slavo ecclesiastico al Russo. Quest'ultima \u00e8 un'importante opera concernente la spiritualit\u00e0 ortodossa, ed \u00e8 composta da testi scelti di padri della Chiesa russa che scrissero nel XVII e nel XVIII secolo. Un tema persistente \u00e8 l'evoluzione della vita interiore posta in essere attraverso continue preghiere, la cosiddetta \"preghiera incessante\" descritta da San Paolo nella sua Prima lettera ai Tessalonicesi.\nCulto.\nViene ricordato dalla liturgia ortodossa il 10 gennaio."}
{"id": "1063556", "revid": "647919", "url": "https://it.wikipedia.org/wiki?curid=1063556", "title": "Lasalliani", "text": ""}
{"id": "1063561", "revid": "116655703", "url": "https://it.wikipedia.org/wiki?curid=1063561", "title": "Enrico Guicciardi", "text": "Vita e carriera accademica.\nNato a Novara, da una nobile famiglia originaria della Valtellina, crebbe a Venezia, dove si era trasferita la sua famiglia.\nSpos\u00f2 Adele Chiapparini a Venezia nel 1937.\nEra fratello minore di Diego Guicciardi (1906-1989), imprenditore petrolifero e presidente della Shell italiana.\nLaureatosi in giurisprudenza presso l'Universit\u00e0 di Padova con una tesi in diritto costituzionale, sotto la guida del prof. Donato Donati, divenne professore di diritto amministrativo nel corso degli anni '30, sviluppando il pensiero del proprio maestro nel solco della cosiddetta \u201cscuola positiva\u201d del diritto pubblico.\nNegli anni universitari strinse una profonda amicizia con Antonio Amorth, all'epoca suo compagno di corso, ed a sua volta professore ordinario di diritto amministrativo nelle Universit\u00e0 di Modena e Reggio Emilia e nell'Universit\u00e0 Statale di Milano.\nA partire dal 1933 insegn\u00f2 diritto amministrativo presso l'istituto universitario Ca' Foscari di Venezia, vincendo nel 1935 il concorso a cattedra come professore ordinario presso la facolt\u00e0 di giurisprudenza dell'Universit\u00e0 di Cagliari.\nFu immediatamente chiamato a ricoprire la cattedra di diritto amministrativo della Facolt\u00e0 di giurisprudenza dell'Universit\u00e0 di Padova, assumendo formalmente l'incarico nel 1936 e mantenendo la titolarit\u00e0 della cattedra fino alla sua scomparsa nel 1970.\nNegli anni della seconda guerra mondiale, a seguito dell'allontanamento dalla cattedra di diritto costituzionale del prof. Donati in applicazione delle leggi razziali del 1938, aiut\u00f2 lo stesso Donati a rifugiarsi in Svizzera con l'ausilio dell'amico e collega Amorth.\nFurono allievi di Guicciardi Leopoldo Mazzarolli, titolare della cattedra di diritto amministrativo presso la facolt\u00e0 padovana in seguito alla morte dello stesso Guicciardi, Francesco Gullo e Gherardo Bergonzini (anche loro titolari del diritto amministrativo a Padova), nonch\u00e9 Giandomenico Falcon (ordinario di diritto amministrativo nell'Universit\u00e0 di Trento). In origine, fu allievo di Guicciardi anche Feliciano Benvenuti, ordinario presso l'Universit\u00e0 Cattolica di Milano e l'Universit\u00e0 Ca' Foscari di Venezia, ma nel corso degli anni il rapporto fra i due studiosi fin\u00ec per allentarsi.\nIl pensiero ed il metodo di Guicciardi ebbero una forte influenza anche su Aldo Attardi, collega nell'Universit\u00e0 di Padova.\nFu preside della Facolt\u00e0 di Giurisprudenza nel 1943 e, successivamente, nel biennio 1945 - 1947.\nFu direttore dell'Istituto di diritto pubblico dell'Universit\u00e0 di Padova, originariamente fondato e diretto dallo stesso Donato Donati, nei periodi ricompresi fra il 1939-1947 ed il 1950-1967.\nA partire dalla fine degli anni '40 esercit\u00f2 con crescente impegno la professione forense, fu membro del Consiglio Nazionale Forense, di cui assunse la presidenza nel 1969, e fu parte del comitato scientifico e direttivo de La giurisprudenza italiana dal 1946 alla sua scomparsa.\nLe opere principali.\nI primi lavori di Guicciardi risalgono agli anni trenta, e sono rappresentati in particolare da tre studi monografici: \"Il demanio\" (1934, pubblicata in volume autonomo per i tipi della Cedam); \"Le transazioni degli enti pubblici\" (1936, pubblicata nella rivista \"Archivio di diritto pubblico\"); \"L'atto politico\" (1937, pubblicata nella rivista \"Archivio di diritto pubblico\").\nNel 1937 Guicciardi pubblic\u00f2, sempre presso la rivista \"Archivio di diritto pubblico\", l'importante prolusione-saggio su \"Concetti tradizionali e principi ricostruttivi nella giustizia amministrativa\", caratterizzato da un esame ad ampio raggio delle problematiche attinenti al sistema di giustizia amministrativa derivante dalla disciplina del 1865 e del 1889.\nNel 1942 fu pubblicata la prima edizione de \"La giustizia amministrativa\". Il testo, concepito per finalit\u00e0 didattiche, ricostruiva in chiave sistematica le forme di tutela del cittadino nei confronti della pubblica amministrazione, nelle forme dei ricorsi amministrativi, dei ricorsi giurisdizionali al giudice amministrativo, e delle tecniche di tutela di fronte all'autorit\u00e0 giudiziaria ordinaria. La prima parte del testo analizza anche il diritto amministrativo sostanziale - come presupposto della tutela processuale - e delinea in termini compiuti la fondamentale dicotomia guicciardiana fra \"norme di relazione\" (finalizzate a risolvere i conflitti intersoggettivi fra privati ed amministrazione) e \"norme di azione\" (finalizzate a disciplinare l'esercizio delle attivit\u00e0 amministrative, e, in particolare, la formazione del provvedimento).\nPer tutta la sua carriera accademica Guicciardi fu un attento annotatore della giurisprudenza amministrativa ed ordinaria, anche in qualit\u00e0 di co-direttore della rivista \"La giurisprudenza italiana\".\nI principali contributi in tema di giustizia amministrativa furono raccolti dallo stesso Guicciardi nella raccolta \"Studi di giustizia amministrativa\" (Torino, 1967).\nNel 1968, in qualit\u00e0 di membro dell'Accademia Nazionale dei Lincei, Guicciardi elabor\u00f2 un importante contributo su \"L'art. 42 della Costituzione e la svalutazione della propriet\u00e0 privata\", tornando a riflettere sui temi maggiormente approfonditi ad inizio carriera.\nIl metodo scientifico.\nSotto il profilo metodologico, Guicciardi prediligeva un approccio formale allo studio del diritto, individuando nella norma giuridica posta dal legislatore il principale oggetto dell'analisi giuridica. In tale prospettiva, l'esame delle varie disposizioni di legge e delle loro relazioni reciproche doveva essere condotto sulla base di una pura logica formale, espungendo da esso ogni elemento extragiuridico o metagiuridico, sulla scorta delle teorizzazioni giovanili di Donato Donati.\nIn tale prospettiva, il pensiero di Guicciardi appare antitetico al realismo giuridico di autori come Massimo Severo Giannini, ritenendo in sostanza che lo studio del diritto amministrativo non debba e non possa coincidere con il pi\u00f9 generale studio della pubblica amministrazione, riservato ai cultori della sociologia del diritto, delle scienze politiche e dell'organizzazione amministrativa.\nEsso \u00e8 parimenti antitetico al pensiero di autori come Feliciano Benvenuti, nella parte in cui ritiene che lo studio delle norme giuridiche non debba e non possa essere confuso con lo studio delle loro implicazioni e dei loro effetti sullo sviluppo della societ\u00e0, sulla libert\u00e0 dell'individuo e sull'attuazione dei valori contenuti nella Costituzione, posto che tali valutazioni, pur commendevoli, sono riservate ai cultori della scienza politica e della filosofia del diritto.\nAlcuni autori imputano a Guicciardi una sorta di indifferenza rispetto ai mutamenti impressi al diritto amministrativo dall'entrata in vigore della Costituzione, ritenendo in sostanza il suo positivismo giuridico impermeabile ai valori dell'ordinamento ed adattabile a qualunque forma di Governo e di Stato: a conferma di ci\u00f2, si \u00e8 osservato come la stessa Giustizia amministrativa, concepita e scritta durante il periodo fascista, venne ripubblicata senza significative variazioni a seguito dell'entrata in vigore della Costituzione, quasi che le norme costituzionali in materia di giustizia amministrativa nulla avessero innovato rispetto al passato.\nLa critica, che sottende un'accusa di conservatorismo, pu\u00f2 essere peraltro ribaltata osservando come proprio l'astrattezza del metodo tecnico giuridico di Guicciardi (ma anche di altri giuristi del primo '900) consentisse di affermare l'autonomia della scienza e degli studi giuridici, e la sua conseguente scientificit\u00e0, depurandola da influenze e valutazioni di ordine politico-contingente, tipiche invece del pensiero \"attualista\" che si era andato affermando nella filosofia e nella scienza giuridica degli anni '30, epoca in cui il pensiero giuridico di Guicciardi ebbe a formarsi."}
{"id": "1063562", "revid": "114317702", "url": "https://it.wikipedia.org/wiki?curid=1063562", "title": "Terraglio", "text": "Il Terraglio (\"Terajo\" o \"Teragio\" in veneto locale) \u00e8 una strada del Veneto, corrispondente al primo tratto della SS 13 \"Pontebbana\".\nProcede, pressoch\u00e9 rettilinea, da Mestre a Treviso attraversando i centri di Mogliano Veneto e Preganziol. Tutt'oggi \u00e8 una delle strade pi\u00f9 importanti della zona, \nStoria.\nCon il termine \"terraleum\" si indicava, in latino medievale, un terrapieno ottenuto con il materiale di escavo dei fossati, ovvero un grosso argine sopraelevato. \n\u00c8 questa in effetti l'origine del Terraglio, nato grazie al materiale di riporto accumulatosi durante la realizzazione di una via d'acqua che congiungesse Treviso a Mestre. Non \u00e8 chiaro se la costruzione della strada fosse voluta o accidentale; \u00e8 probabile infatti che il progetto originale intendesse realizzare solo un canale e che i lavori furono interrotti quando si era gi\u00e0 formato un \"terraleum\". Certamente si tratta di una strada di origine relativamente recente (citata a partire dal 1153), essendo l'andamento indipendente dalla centuriazione romana; inoltre, \u00e8 provato che in precedenza i collegamenti tra Mestre e Treviso erano basati su percorsi alternativi, sebbene alquanto scomodi, tra cui il cosiddetto \"Terraglio Vecchio\" o \"Terraggetto\" del quale restano ancora alcuni tratti.\nPrincipale arteria per i collegamenti tra la terraferma e la laguna di Venezia, fu sfruttata anche da numerosi eserciti armati. Intorno all'anno 1318 il Signore di Verona, Cangrande I della Scala, cre\u00f2 un clima di tensione nelle citt\u00e0 di Mestre e Treviso con l'invio dei suoi armati. Questa strada ospit\u00f2 un'ulteriore guerra contro la citt\u00e0 di Treviso che provoc\u00f2 un taglio al Terraglio e a Mogliano venne costruita una bastia. L'alta frequenza di passaggio provoc\u00f2 il dissesto della strada che richiedeva quindi una continua manutenzione. Gli assalti dei briganti che si succedevano in continuazione vennero bloccati con la distruzione dei boschi, rifugio per i malviventi, che fiancheggiavano la strada. Vennero creati anche ospizi, ospedali e locande che assunsero la funzione di assistenza e di rifugio per i numerosi viandanti.\nLa citt\u00e0 di Treviso con gli anni perse la sua forza a causa di periodi che andarono a logorare la citt\u00e0. In seguito alla sconfitta dei Da Carrara ad opera dei Visconti, Treviso voleva entrare sotto la protezione di Venezia e questo desiderio del popolo trevigiano divenne realt\u00e0 nel 1388. Questa decisione port\u00f2 benefici alla citt\u00e0 sia a livello commerciale, agricolo e anche artigianale. Ne consegu\u00ec il ritorno di un grande percorrenza del Terraglio, strada di passaggio per svariati tipi di traffico, soprattutto dagli anni '10 del \u2018500 quando a Venezia si and\u00f2 ad affermare la Repubblica. Questo periodo caratterizzato da una diminuzione del commercio nel Mediterraneo a favore di nuove vie di traffico, incoraggi\u00f2 i veneziani ad acquistare territori nelle campagne circostanti e a costruirvi case di villeggiatura dotate di parchi e giardini molto estesi ai lati del Terraglio.\nLa strada cresceva sempre di pi\u00f9 d'importanza perch\u00e9 sempre pi\u00f9 bella e pi\u00f9 frequentata. Venne cos\u00ec nominata \"Regia Strada Postale del Terraglio\", curata inizialmente dal Governo della Repubblica, e passata poi sotto la competenza dei Cinque Savi della Mercanzia, i sopraintendenti che assicuravano la manutenzione e l'efficienza della strada venivano nominati dallo stesso Senato Veneziano.\nQuesto periodo favorevole si interruppe nel 1797 quando le armate napoleoniche travolsero la Repubblica Veneta e in quel momento il quadro cambi\u00f2 notevolmente. Per pi\u00f9 di mezzo secolo si sussegu\u00ec, lungo il Terraglio, il traffico degli eserciti francesi e austriaci. Negli anni 1848-49 il Terraglio venne portato in prima riga dai moti rivoluzionari veneziani e in seguito dai pesanti assedi di Venezia e del Forte di Marghera.\nLe ville situate lungo la strada proprio in questo periodo furono requisite e destinate a sedi di Comandi, accampamenti di truppa, residenze di generali. Nelle loro sale si svolgevano gli incontri tra gli alti ufficiali, si studiavano i vari piani di battaglia, e la strada era ormai diventata solo un passaggio di soldati, cavallerie e pezzi di artiglieria.\nPoi il Terraglio fu testimone del viavai di imperatori, generali, a volte trionfati e festeggiati, altre accompagnati da polizia e ribellioni. Questi tristi passaggi tormentarono il Terraglio fino al 1866, quando vi giunsero le avanguardie dell'Esercito Italiano, provenienti dalla squadra di Scorz\u00e8, e diretti verso Mestre, ancora in mano austriaca.\nL'esistenza del Terraglio ritorn\u00f2 pi\u00f9 tranquilla finita la terza guerra d'indipendenza, per agitarsi di nuovo nel 1917, dopo la disfatta di Caporetto, quando la strada si ritrov\u00f2 di nuovo in prima linea, essendo situata subito dietro il fronte del Piave, e le ville assunsero di nuovo i ruoli di decine di anni prima. La maggior parte di queste nel periodo dalla caduta della Repubblica di Venezia alla fine della prima guerra mondiale furono particolarmente danneggiate e sciupate, molte furono abbandonate, alcune demolite ed altre trasformate in case coloniche, solo poche di queste passarono nelle mani di famiglie che seppero valorizzarle e quindi riportarle al loro splendore.\nCon il passare del tempo il Terraglio smise di essere solamente la via che univa le due citt\u00e0 ai suoi estremi (Treviso e Venezia), ma assunse il ruolo di percorso principale per la vita dei centri stessi che attraversava. Affiancata dalla ferrovia Venezia-Udine, fu servita di una tranvia (1909), sostituita poi da una filovia (1938), a sua volta soppressa a favore degli autobus pubblici (1964).\nL'alberata.\nSebbene sia opinione comune che l'alberata monumentale di platani risalga alla dominazione napoleonica (lo stesso imperatore percorse la strada nel 1797 e nel 1807), i vecchi documenti dimostrano che essa \u00e8 stata posta a dimora tra il 1864 e il 1868 in sostituzione di un preesistente doppio filare di pioppo cipressino, piantato, in due diversi interventi, tra il 1828 e il 1832. A partire dagli anni settanta, la gran parte dei maestosi alberi sono stati colpiti dal fungo \"Ceratocystis fimbriata\" e solo di recente si \u00e8 provveduto a sostituire gli esemplari malati con acero riccio, che la Soprintendenza per i Beni Ambientali preferisce al platano perch\u00e9 specie autoctona e maggiormente resistente.\nLe ville.\nLungo il Terraglio sorgono oltre una ventina di ville venete (ma molte altre sono state demolite). Di seguito ne \u00e8 riportato l'elenco (l'ordine segue la direzione Mestre-Treviso):\n\"Sinistra\"\n\"Destra\"\nTutela.\nPer le ville, i platani secolari e la campagna circostante, il Terraglio \u00e8 sottoposto a vincolo paesaggistico ai sensi dell'art. 157 del d. lgs. 42/2004 \"Codice dei Beni Culturali e del paesaggio\". La tutela \u00e8 stata stabilita con il d. m. del 24 gennaio 1967."}
{"id": "1063563", "revid": "1318658", "url": "https://it.wikipedia.org/wiki?curid=1063563", "title": "Uji", "text": " \u00e8 una citt\u00e0 del Giappone che \u00e8 stata inglobata nella periferia meridionale della citt\u00e0 di Ky\u014dto, nell'omonima prefettura. Attraverso la citt\u00e0 scorre il fiume Uji (\"Uji-gawa\"), che ha le sue sorgenti nel lago Biwa. Nel corso del IV secolo il figlio dell'imperatore \u014cjin costru\u00ec un palazzo in questa citt\u00e0.\nUji ha una popolazione di 188 264 abitanti (dati del 2014), che ne fanno la pi\u00f9 grande citt\u00e0 della prefettura dopo la stessa Ky\u014dto. L'area su cui si estende la citt\u00e0 \u00e8 di 67,55 chilometri quadrati, con una densit\u00e0 di 2 793 abitanti per chilometro quadrato.\nStoria.\nNel quarto secolo il figlio dell'imperatore \u014cjin stabil\u00ec a Uji la sua dimora. \nNegli anni 1180, 1184 e 1221, Uji fu teatro della battaglia di Uji, mentre lo sh\u014dgun Ashikaga Yoshimitsu, regnante fra il 1358 e il 1508, promosse la coltivazione del the verde nell'area di Uji.\nMonumenti e luoghi d'interesse.\nNel 1994 Uji \u00e8 stata inserita fra i patrimoni dell'umanit\u00e0 dell'UNESCO, grazie alla sua storia plurimillenaria. In particolare, il nome di Uji \u00e8 legato a:\nInfrastrutture e trasporti.\nFerrovie.\nUji \u00e8 servita da tre diverse societ\u00e0 ferroviarie: JR West, Keihan e Kintetsu. La linea principale Keihan unisce direttamente Kyoto con Osaka e serve la citt\u00e0 di Uji grazie alla linea Keihan Uji, una diremazione del tronco principale che si distacca dalla stazione di Chushojima.\nLa linea Nara della JR East unisce invece Kyoto con Nara passando per Uji, e la stazione principale \u00e8 la stazione di Uji, che prende ovviamente il nome dalla citt\u00e0. Sebbene lo stile della stazione sia moderno, si rif\u00e0 allo stile del Byodo-in, il famoso tempio simbolo della citt\u00e0, che si trova a circa 10 minuti a piedi dalla stazione di Keihan Uji.\nLa linea Kintetsu Ky\u014dto, unisce anch'essa Kyoto con Nara, e nel territorio di Uji possiede le stazioni di Ogura, Iseda e \u014ckubo, che tuttavia non sono di interesse per visitare i principali luoghi turistici della citt\u00e0."}
{"id": "1063565", "revid": "124343155", "url": "https://it.wikipedia.org/wiki?curid=1063565", "title": "Marco Antonio Felice", "text": "Biografia.\nAntonio Felice era un liberto greco di Antonia minore, madre dell'imperatore Claudio, e fratello minore del famoso liberto Pallante. Come suo fratello Pallante, Felice era uno schiavo affrancato della famiglia imperiale, ben inserito nella corte e a stretto contatto con il Principe. Felice entr\u00f2 nelle grazie di Claudio, e dopo essere stato comandante presso alcune coorti e alcune ali della cavalleria, fu chiamato da Claudio a governare la provincia della Giudea. La nomina di un liberto alla carica di procuratore con poteri militari non aveva precedenti.\nAssunto il potere, nel tentativo di annientare il potere degli zeloti favor\u00ec una fazione violenta dei sicarii, dei quali si serv\u00ec per l'omicidio del gran sacerdote Jonatha.\nDurante il suo mandato, Paolo di Tarso fu arrestato a Gerusalemme dalle autorit\u00e0 ebraiche e spedito nel 58 a Cesarea per essere giudicato per l'accusa di sedizione; Felice trattenne Paolo per due anni, senza sottoporlo a processo. Secondo gli Atti degli Apostoli, durante questo periodo il procuratore cerc\u00f2 di convincere Paolo a dargli del denaro in cambio della sua liberazione, senza successo (At. ); questo lascia intendere che Felice fosse corrotto. Paolo fu in seguito processato dal successivo procuratore Porcio Festo.\nConcluso il suo mandato in Giudea, al suo ritorno a Roma, Felice venne accusato presso l'imperatore Nerone di aver approfittato della lotta fra gli ebrei e i siriani di Cesarea per perpetrare rapine e saccheggi; l'intercessione del fratello Pallante, molto influente alla corte imperiale, evit\u00f2 una condanna.\nStando a quanto racconta Svetonio, Felice spos\u00f2 tre principesse di stirpe reale; gli storici moderni identificano nella prima moglie una sorella o figlia di Tolomeo di Mauretania di nome Cleopatra o Drusilla, pronipote di Cleopatra, regina d'Egitto e del triumviro Marco Antonio.\nNel 53 Felice rap\u00ec e port\u00f2 a Cesarea la quindicenne principessa giudea Drusilla, figlia di Erode Agrippa I e moglie di Aziz, re di Emesa; la separazione di Drusilla dal re di Emesa fece molto scalpore nell'ambiente e aument\u00f2 gli odi e rancori nei confronti di Antonio Felice che gi\u00e0 in quei primi anni di governo si era inimicato molti ambienti politici locali. Da questo suo terzo matrimonio nacque un figlio, Agrippa, che stando a quanto ci racconta Flavio Giuseppe, mor\u00ec nell'agosto del 79 durante l'eruzione del Vesuvio."}
{"id": "1063567", "revid": "119863166", "url": "https://it.wikipedia.org/wiki?curid=1063567", "title": "Transgression (album)", "text": "Transgression \u00e8 il sesto album in studio della band industrial metal Fear Factory. Il disco fu pubblicato il 23 agosto 2005.\nEdizioni.\n\u00c8 stato distribuito in edizione limitata con un secondo disco DVD, contenente: l'intero album in 48000 kHz, dei videoclip e il making of delle registrazioni."}
{"id": "1063568", "revid": "547992", "url": "https://it.wikipedia.org/wiki?curid=1063568", "title": "Luc Merenda", "text": "Particolarmente attivo negli anni settanta, ha lavorato per diversi anni nel cinema italiano, recitando in numerosi film poliziotteschi di quel periodo.\nBiografia.\nLuc nasce a Nogent-le-Roi, piccola cittadina nel dipartimento dell'Eure-et-Loir, vicino a Parigi.\nDi origini italiane da parte del nonno paterno, trascorre l'infanzia ad Agadir in Marocco, per motivi di lavoro dei genitori. Dopo tredici anni, torna a Parigi, frequentando la scuola superiore e appassionandosi a paracadutismo, motociclismo e sport da combattimento, in particolare savate, divenendo un esperto della disciplina. A 24 anni, Merenda si sposta a New York per un master alla Columbia University.\nTrovato un lavoro come cameriere, viene persuaso da una modella a intraprendere l'attivit\u00e0 di fotomodello. Dopo aver inviato delle foto a un'agenzia di fotomodelli, ottiene un contratto per fare da testimonial a vari prodotti americani. La sua notoriet\u00e0 da fotomodello arriva anche nella natia Francia, quindi decide, nel 1970, di tornare in patria.\nNel 1971, durante una vacanza a Roma, Luc si presenta a provini cinematografici e viene scelto per interpretare il ruolo dell'eroe al servizio della legge e inflessibile con la criminalit\u00e0. Da quel momento intraprende una prolifica carriera nel genere poliziottesco.\nNel 1979 Merenda sposa la giornalista Germana Monteverdi da cui divorzier\u00e0 dieci anni dopo. Agli inizi degli anni novanta torna in Francia stabilendosi a Saint-Ouen, vicino a Parigi, dove apre un negozio di mobili d'antiquariato cinesi e giapponesi al March\u00e9 Biron assieme alla nuova consorte Annie Minet.\nNel 2018 gli \u00e8 stato consegnato il Premio Quiliano Cinema quale attore \"Cult\" per intere generazioni. Nel 2019 \u00e8 stato invitato come ospite al programma \"Sottovoce\" condotto da Gigi Marzullo.\nCarriera.\nL'era del poliziottesco.\nDopo aver girato vari fotoromanzi e film (come \"La ragazza fuoristrada\" di Luigi Scattini e \"I corpi presentano tracce di violenza carnale\" di Sergio Martino), Merenda si fa notare dal grande pubblico nel 1973, con il film \"\", sempre diretto da Martino. Il successo della pellicola lo rende popolare in Italia e assieme a Maurizio Merli diventa un'icona del poliziottesco anni settanta.\nTra le altre pellicole, \"La citt\u00e0 gioca d'azzardo\" (1974), \"\" (1975), uno dei primi film ad affrontare il tema dei servizi deviati (usc\u00ec in uno dei periodi pi\u00f9 cupi della storia italiana, sconvolto dai cosiddetti anni di piombo e dalla strategia della tensione).\nMerenda ricopre anche la parte del corrotto come nel film \"Il poliziotto \u00e8 marcio\" il quale, mettendo in luce alcuni aspetti negativi delle forze dell'ordine italiane, trover\u00e0 seri problemi di distribuzione. Segue \"La banda del trucido\" (1977), assieme a Tomas Milian, e altre parti in \"Napoli si ribella\" (1977), \"Il commissario Verrazzano\" (1978) e \"Bersaglio altezza uomo\" (1979), che conclude la carriera di Merenda nel genere poliziottesco.\nAltri ruoli cinematografici.\nCon l'arrivo degli anni ottanta, inizia il tramonto dell'era poliziottesca e Merenda si adatta ad altri generi, passando alla commedia con \"Il ficcanaso\" (1980) e alla sceneggiata con \"Pover'ammore\" (1982). Nella seconda parte degli anni ottanta le apparizioni di Merenda si fanno sempre pi\u00f9 sporadiche, legate a ruoli secondari in pellicole comiche come \"Superfantozzi\" (1986) e \"Missione eroica - I pompieri 2\" (1987). Viene scritturato nel film storico \"'o Re\" (1989), ambientato nell'Italia postunitaria, in cui interpreta il generale spagnolo Jos\u00e9 Borjes.\nDopo l'apparizione nella soap opera \"Edera\" (1992), Merenda abbandona il mondo dello spettacolo per dedicarsi all'antiquariato. Nel 2007 ritorna in scena per recitare nella parte di un ambasciatore nel film horror \"\", accanto a un'altra icona del cinema italiano anni settanta come Edwige Fenech e al regista Ruggero Deodato, contattato da Eli Roth per un cammeo."}
{"id": "1063572", "revid": "438678", "url": "https://it.wikipedia.org/wiki?curid=1063572", "title": "Paris, je t'aime", "text": "Paris, je t'aime \u00e8 un film collettivo del 2006, presentato al Festival di Cannes 2006 nella sezione Un Certain Regard e al Toronto Film Festival. \n\u00c8 composto da 18 episodi della durata di circa 5 minuti, sul tema dell'amore nell'accezione pi\u00f9 ampia del termine, ambientati ognuno in un diverso quartiere della citt\u00e0 di Parigi. In effetti, il progetto originario prevedeva 20 episodi, uno per ogni \"arrondissement\", ma due sono stati sacrificati a favore dell'equilibrio complessivo del film. Il film \u00e8 tutt'ora inedito in Italia\nEpisodi.\nMontmartre.\nTrama.\nUn uomo (Bruno Podalyd\u00e8s), dopo aver trovato faticosamente un parcheggio nelle stradine del quartiere di Montmartre, soccorre una donna (Florence Muller) che ha avuto un malore sul marciapiede proprio accanto a lui e si mostra disponibile ad accompagnarla ovunque lei desideri.\nQuais de Seine.\nTrama.\nUn ragazzo, sul lungo Senna in compagnia di un paio di amici che tentano volgari abbordaggi alle ragazze di passaggio, rimane affascinato da una giovane musulmana (Le\u00efla Bekhti), che ha aiutato a rialzarsi dopo una caduta che i suoi amici hanno accolto con le risate. Per rivederla la attende fuori dalla moschea e la presenza del nonno di lei non solo non gli rende impossibile avvicinarla, ma anzi lo aiuta.\nLe Marais.\nTrama.\nGaspard accompagna Marianne in una tipografia del Marais, per discutere della stampa di un libro d'arte. \u00c8 immediatamente attratto da un giovane silenzioso, a tal punto da arrivare ad esprimergli la sensazione che potrebbero essere anime gemelle. Non ottenendo risposta, gli lascia il proprio numero di telefono, senza sapere che l'altro non l'ha capito, a causa della sua limitata comprensione della lingua francese.\nTuileries.\nTrama.\nNella stazione della metropolitana delle Tuileries, un turista americano incrocia inavvertitamente lo sguardo di una ragazza che, sulla banchina di fronte a lui, sta appassionatamente amoreggiando con il suo compagno, che prima lo aggredisce a parole poi, quando lei per provocarne il temperamento raggiunge il turista e lo bacia sulla bocca, alza anche i pugni e l'incolpevole americano si ritrova steso a terra, fra le cartoline e i souvenir acquistati al Louvre, mentre la coppia se ne va, continuando a scambiarsi effusioni.\nLoin du 16\u00e8me.\nTrama.\nUna giovane immigrata sudamericana \u00e8 costretta a lasciare il proprio figlio ad un nido per andare ad accudire, per lavoro, un bambino dei quartieri alti. Ad entrambi, canta la medesima ninna nanna, \"Que Linda Manito\".\nPorte de Choisy.\nTrama.\nUn venditore di prodotti estetici tenta di concludere delle vendite in un salone della locale Chinatown in cui incontra una donna che \u00e8 un vero osso duro (Li Xin).\nBastille.\nTrama.\nUn marito infedele sta per lasciare la moglie, quando lei gli rivela di soffrire di una grave forma di leucemia. Decide quindi di rinunciare alla giovane amante per dedicarsi completamente alla compagna. Trascorrere tanto tempo insieme alla moglie per assisterla in quei suoi ultimi giorni di vita lo fa innamorare di nuovo, come la prima volta, e l'addio sar\u00e0 straziante.\nPlace des Victoires.\nTrama.\nUna madre che ha appena perso il proprio bambino, non riesce a reagire al lutto. \u00c8 attirata dalla voce del figlio perduto in Place des Victoires, dove lo vede giocare insieme ad altri bambini. L\u00ec viene consolata da un cowboy.\nTour Eiffel.\nTrama.\nUn ragazzino, dall'abnorme cartella sulle spalle, racconta di come i suoi genitori, entrambi mimi (Paul Putner, Yolande Moreau), in un mondo ostile alla fantasia siano riusciti ad incontrarsi ed innamorarsi.\nParc Monceau.\nTrama.\nUn uomo di mezz'et\u00e0 e una giovane donna parlano di una terza persona, Gaspard, che potrebbe non essere contento del loro incontro. Sembrerebbe trattarsi del compagno di lei, in realt\u00e0 i due sono padre e figlia e lei ha chiesto al padre di fare da baby-sitter al proprio nipotino, Gaspard, appunto.\nQuartier des Enfants Rouges.\nTrama.\nUn'attrice americana, a Parigi per le riprese di un film in costume, ad una festa si procura della droga da uno spacciatore, che le chiede di poterla andare a visitare sul set. Quando lei, in un momento di pausa, lo chiama per essere raggiunta nella propria sua roulotte, \u00e8 per\u00f2 un altro spacciatore a presentarsi per rifornirla, quello che ha mostrato interesse per lei \u00e8 impegnato altrove.\nPlace des F\u00eates.\nTrama.\nUn immigrato africano viene accoltellato senza motivo da dei ragazzi di strada, in Place des F\u00eates. A soccorrerlo per prima \u00e8 una giovane donna di colore che presta servizio come paramedico e che lui aveva gi\u00e0 visto e tentato di avvicinare mentre stava facendo le pulizie in un parcheggio. Pur ferito gravemente, le chiede di poter bere un caff\u00e8 insieme. Ma purtroppo quando arriva il caff\u00e8 per il ragazzo di colore \u00e8 troppo tardi. \nPigalle.\nTrama.\nBob e Fanny sono un'affiatata coppia di lunga data (nella vita privata e nel lavoro), che tenta di riaccendere la propria passione incontrandosi come sconosciuti in un locale di Pigalle.\nQuartier de la Madeleine.\nTrama.\nMentre sta percorrendo di notte le vie deserte del quartiere della Madeleine, un giovane turista si imbatte nelle scena orrorifica di una splendida vampira che si sta nutrendo del corpo di un uomo. Lei \u00e8 cos\u00ec affascinante che \u00e8 lui stesso ad offrirle il proprio sangue, ma poi perde i sensi e precipita da una scala, rompendosi la testa. Lei gli \"salva la vita\" trasformandolo a sua volta in un vampiro e i due finiscono per mordersi amorevolmente a vicenda.\nP\u00e8re-Lachaise.\nTrama.\nDurante la tradizionale visita turistica al cimitero di P\u00e8re-Lachaise, Frances, che sta per sposare il serioso William, si rende conto, davanti alla tomba dell'amato scrittore Oscar Wilde, che non vuole trascorrere il resto della sua vita con qualcuno che non la sa far ridere. Grazie ad un provvidenziale colpo alla testa e all'aiuto del fantasma di Wilde, William riuscir\u00e0 a trovare dentro di s\u00e9 lo spirito per riconquistarla.\nFaubourg Saint-Denis.\nTrama.\nIl giovane cieco Thomas e l'aspirante attrice Francine trascorrono una memorabile stagione d'amore, ma poi con una telefonata lei sembra mettere bruscamente fine alla loro relazione. Nel giro di pochi istanti Thomas, con il cuore spezzato, rivive tutti gli splendidi momenti vissuti insieme, poi arriva una nuova telefonata in cui Francine gli chiede se \u00e8 stata abbastanza convincente, per la scena di separazione che sta preparando.\nQuartier Latin.\nTrama.\nBen e Gena, separati da tempo, si incontrano in un caff\u00e8 per discutere del divorzio, richiesto da lui per poter sposare la nuova, giovane compagna, che sta aspettando un figlio (malgrado lui abbia gi\u00e0 dei nipoti, dalle figlie avute con Gena). Anche lei ha un nuovo compagno, pi\u00f9 giovane. Il breve incontro \u00e8 sufficiente per ricordare ad entrambi che gran coppia siano stati in passato.\n14e arrondissement.\nTrama.\nUna turista americana di mezz'et\u00e0 visita Parigi e racconta alla classe del proprio corso di lingua, in un faticoso francese, il viaggio che per lei, donna dalla vita tranquilla, ma solitaria e priva di emozioni, ha significato una sorta di risveglio sentimentale e le ha permesso di riscoprire cosa significhi provare felicit\u00e0, ma anche tristezza.\nI due episodi mancanti.\nNel film non sono stati inclusi l'episodio dedicato all'XI \"arrondissement\", girato dal regista francese Rapha\u00ebl Nadjari, interpretato da Julie Depardieu, e quello dedicato al XV \"arrondissement\", girato dal regista danese Christoffer Boe.\nProduzione.\nL'idea del film, avuta da Tristan Carn\u00e9, risale al gennaio 2000. Nel gennaio 2004 al progetto, seguito dal produttore e sceneggiatore Emmanuel Benbihy, si \u00e8 unita la navigata produttrice Claudie Ossard (\"Il favoloso mondo di Am\u00e9lie\"), che ha voluto che i registi coinvolti fossero in buona parte stranieri, per dare uno sguardo internazionale alla Ville Lumi\u00e8re (e in realt\u00e0 i pi\u00f9 difficili da convincere a partecipare sono stati i registi francesi), ma anche che la troupe tecnica fosse invece in buona parte locale, per stimolare i registi stranieri a tornare a lavorare in Francia.\nAd eccezione dell'episodio diretto da Tom Tykwer, girato nell'agosto 2002, quando ancora il progetto del film era lontano dall'essere definito, e di quello dei fratelli Coen, girato nel gennaio 2005, tutti gli episodi del film sono stati realizzati tra luglio e novembre 2005.\nAl progetto sono stati associati molti nomi che poi non vi hanno partecipato: Agn\u00e8s Varda, Woody Allen, Jean-Luc Godard, Johnny Depp, Sally Potter, Fernando Trueba, Jean-Pierre Jeunet, Martin Scorsese, M. Night Shyamalan, John Malkovich, Alejandro Gonz\u00e1lez I\u00f1\u00e1rritu, Christopher Nolan, Tom Cruise, Annie Girardot, Charlotte Rampling, Pen\u00e9lope Cruz, Michel Piccoli, Jean Rochefort, Charlotte Gainsbourg, Tim Roth... \nFra coloro che hanno dovuto rinunciare, per motivi diversi, Ettore Scola e Radu Mih\u0103ileanu.\nAccoglienza della critica.\nLa critica in generale ha riconosciuto al film, nell'inevitabile disomogeneit\u00e0 delle diverse parti, pi\u00f9 o meno ispirate, un risultato complessivamente positivo. Il film ha ottenuto un risultato di 84% (83 recensioni positive su 99, voto medio di 7/10) su \"Rotten Tomatoes\".\nA favore del film il fatto che la brevit\u00e0 di ogni episodio consente di non annoiare mai, anche quando non coinvolge o entusiasma, e di far emergere e far rimanere nelle memoria le parti migliori. Gli episodi pi\u00f9 apprezzati sono stati quelli di Chomet (surreale) Coixet (tragico), Schmitz (m\u00e8lo), Auburtin e Depardieu (cassavetiano) e soprattutto quello conclusivo di Payne (malinconico). Contrastanti i giudizi su quello dei fratelli Coen (spassoso divertimento o nient'altro che maniera?).\nLa critica meno favorevole \u00e8 stata proprio quella francese, con diversi giudizi molto negativi (ad esempio, Jacques Mandelbaum su \"Le Monde\" ha scritto che questa successione di cartoline non rende onore n\u00e9 al cinema n\u00e9 a Parigi).\nAccoglienza del pubblico.\nIn Francia il film ha avuto spettatori. Ha incassato a livello internazionale 11,8 milioni di dollari, negli Stati Uniti invece l'incasso \u00e8 stato di 4,9 milioni di dollari.\nPrecedenti.\nParigi \u00e8 gi\u00e0 stata protagonista in passato di film a episodi. Nel 1965 sei autori della nouvelle vague (Claude Chabrol, Jean Douchet, Jean-Luc Godard, Jean-Daniel Pollet, \u00c9ric Rohmer, Jean Rouch) hanno realizzato \"Paris vu par...\", seguito nel 1984 da \"Paris vu par... vingt ans apr\u00e8s\", composto da altrettanti episodi, diretti da Chantal Akerman, Bernard Dubois, Philippe Garrel, Fr\u00e9d\u00e9ric Mitterrand, Vincent Nordon, Philippe Venault.\nSeguiti.\nFin dalla presentazione al Festival di Cannes di questo film, \u00e8 stato annunciata l'idea di produrne due seguiti-remake, nel 2007 uno ambientato nella citt\u00e0 di New York, nel 2008 uno ambientato a Tokyo Nel 2009 \u00e8 uscito \"New York, I Love You\" e, nel 2014, \u00e8 uscito \"Rio, eu te amo\", ambientato a Rio de Janeiro e non a Tokyo."}
{"id": "1063580", "revid": "1825453", "url": "https://it.wikipedia.org/wiki?curid=1063580", "title": "Associazione Calcio Chiari 1912", "text": "Associazione Calcio Chiari 1912 fu un club calcistico italiano di Chiari (BS); fondato nel 1912, si fuse nel 2012 con il Sellero Novelle cedendo il titolo sportivo alla nuova societ\u00e0.\nStoria.\nNel 1912 il conte Franco Mazzotti, appassionato di calcio, decise di fondare il Chiari Football Club, societ\u00e0 che svolse esclusivamente attivit\u00e0 di tipo calcistico. Ma oltre al \"Football Club\" a Chiari esisteva gi\u00e0 (dal 1908) un'altra societ\u00e0 di tipo polisportivo a nome Lento Club Sportivo.\nDopo la fine della Grande Guerra entrambe le societ\u00e0 ripresero l'attivit\u00e0. Il Chiari Football Club si affili\u00f2 alla CCI ma non partecip\u00f2 ad campionato di 3\u00aa Divisione perch\u00e9 non c'erano squadre sufficienti per formare un girone delle province di Bergamo, Brescia e Mantova. Decise perci\u00f2 di giocare solo tornei ed amichevoli. La stagione successiva 1922-1923 part\u00ec dalla 4\u00aa Divisione Lombarda ottenendo il 4\u00ba posto in classifica. Nelle due stagioni successive miglior\u00f2 di una posizione ogni anno venendo ammesso alla 3\u00aa Divisione nella stagione 1925-1926.\nIntanto, anche il Lento Club aveva costituito la sezione calcio e si era iscritto alla 4\u00aa Divisione nella stagione 1925-1926 terminando ultimo su 4 squadre nel girone E. La stagione successiva rimase comunque inattiva non riaffiliandosi alla FIGC.\nIl Chiari, per contro, era molto cresciuto: dopo il 3\u00ba posto nel girone E di 3\u00aa Divisione 1926-1927, aveva conteso nel 1927-1928 alla Pro Palazzolo il primo posto in classifica perdendo 0-3 lo spareggio giocato a Bergamo alla \"Clementina\" il 26 febbraio 1928.\nPer volere politico il \"Lento Club\" ed il \"Chiari F.C.\" si fusero il 1\u00ba gennaio 1928 nella Unione Sportiva Clarense che fu ammessa a disputare la 2\u00aa Divisione Nord 1928-1929.\nIl conte Mazzotti allest\u00ec una squadra competitiva e, nella stagione 1929-1930, vincendo il girone D di 2\u00aa Divisione fu promossa in Prima Divisione Nord (futura Serie C), rimanendovi fino alla stagione 1932-1933.\nDopo la morte del conte Mazzotti la squadra rimase senza un mecenate che la sostenesse finanziariamente; dieci anni pi\u00f9 tardi fu Giovanni Leccia a prendere in mano la squadra, senza ottenere per\u00f2 risultati soddisfacenti. Le tre retrocessioni consecutive cui la squadra and\u00f2 incontro tra il 1952 e 1955 la relegarono nelle categorie dilettantistiche. Negli ultimi anni ha partecipato in alcune occasioni al campionato di Serie D.\nIl 22 maggio 2011 si salva ai play-out battendo la Gandinese e rimanendo in Eccellenza.\nAl termine della stagione 2011-12 retrocede nel campionato di Promozione.\nNel luglio del 2012 cessa la propria attivit\u00e0 sportiva fondendosi con il Sellero Novelle.\nColori sociali.\nI vecchi colori sociali del Chiari erano il nero e l'azzurro, nel 2006 la societ\u00e0 ha deciso di cambiarli in giallo e rosso."}
{"id": "1063584", "revid": "110157", "url": "https://it.wikipedia.org/wiki?curid=1063584", "title": "Both Sides of the Gun", "text": "Both Sides of the Gun \u00e8 un album di Ben Harper and The Innocent Criminals pubblicato nel 2006.\nTracce.\nBen Harper \u00e8 autore di tutti i brani, tranne dove indicato"}
{"id": "1063585", "revid": "1543377", "url": "https://it.wikipedia.org/wiki?curid=1063585", "title": "Bobby Sands", "text": "Eletto membro del parlamento britannico mentre era detenuto nel carcere di Maze, a Long Kesh, vi mor\u00ec il 5 maggio 1981 a seguito di uno sciopero della fame condotto a oltranza come forma di protesta contro il regime carcerario a cui erano sottoposti i detenuti repubblicani.\nBiografia.\nNato ad Abbots Cross, sobborgo settentrionale di Belfast e cresciuto nel quartiere a maggioranza protestante di Rathcoole, si trasfer\u00ec diverse volte con la sua famiglia a causa delle costanti intimidazioni subite dai lealisti protestanti. Lasciata la scuola, Bobby Sands divenne un apprendista carrozziere, finch\u00e9 non fu costretto a lasciare, per le minacce dei lealisti.\nL'ingresso nell'IRA.\nNel giugno 1972 la sua famiglia si era trasferita a Twinbrook, alla periferia sudoccidentale di Belfast, dove divenne un attivista della comunit\u00e0 e si spos\u00f2 con Geraldine Noade, da cui ebbe nel 1973 il figlio Gerard.\nAll'apice dei tumulti, entr\u00f2 nell'IRA. Cos\u00ec Sands descrisse la sua scelta:\nDivenne membro del Primo battaglione della Brigata Belfast, ma nell'ottobre del 1972 fu arrestato la prima volta per la detenzione di quattro pistole. Sands rimase nel carcere di Long Kesh, il \"Maze\", senza processo (dal 1970 in Irlanda del Nord era prevista la possibilit\u00e0 di detenzione senza processo, solo sulla base di una decisione del Ministro degli Interni dell'Irlanda del Nord fino al marzo 1972, e successivamente del Segretario di Stato per l'Irlanda del Nord del governo britannico. L'internamento senza processo venne abolito nel 1974) sino all'aprile 1973, quando fu condannato a 5 anni di reclusione. Poco tempo dopo la moglie e il figlio andarono a vivere in Inghilterra.\nEra fuori di prigione da meno di un anno quando, il 14 ottobre 1976, fu nuovamente arrestato. Sospettato di coinvolgimento nell'attentato contro il mobilificio della Balmoral Furniture Company a Dunmurry, non fu direttamente imputato di quest'azione perch\u00e9 un giudice stabil\u00ec non esservi evidenze di concorso in quel reato.\nFu prosciolto anche dall'accusa di aver partecipato a un conflitto a fuoco contro uomini del Royal Ulster Constabulary, anche in questo caso per insufficienza di prove.\nMa alcuni dei partecipanti alla sparatoria, Sean Lavery, Joe McDonnell e Seamus Finucane (fratello di John, morto nel 1972 in \"servizio attivo\" per l'IRA), erano stati arrestati dopo aver tentato di darsi alla fuga su un'auto insieme allo stesso Sands (abbandonando sul posto i feriti Seamus Martin e Gabriel Corbett).\nUn'arma rinvenuta a bordo dell'auto fu riconosciuta come una delle rivoltelle usate durante lo scontro, quindi nel settembre 1977 Sands fu processato per possesso illegale di armi da fuoco e condannato a 14 anni di carcere.\nLa carcerazione.\nDopo un iniziale soggiorno di 22 giorni al carcere di Crumlin Road, in cui fu coinvolto in tumulti per i quali fu tenuto nudo per 15 giorni e costretto al digiuno una volta ogni tre giorni, Sands scont\u00f2 poi la pena nel carcere di Long Kesh, ribattezzato dagli inglesi \"Maze\" (labirinto) dopo che era stata costruita la parte nuova del carcere, costituita da 8 edifici a un piano a forma di H, che divennero tristemente noti come \"H-Blocks\", \"Blocchi H\".\nIn prigione Sands divenne giornalista e poeta. I suoi articoli, scritti su cartine per sigarette o su pezzi di carta igienica, erano fatti uscire dal carcere con numerosi stratagemmi e furono pubblicati dal giornale repubblicano \"An Phoblacht-Republican News\", voce del movimento, con lo pseudonimo \"Marcella\".\nAll'inizio dello sciopero della fame del 1980 Sands, gi\u00e0 PRO (\"Public Relations Officer\") dei detenuti, venne scelto come OC (\"Officer Commanding\"), ufficiale comandante dei prigionieri dell'IRA a Long Kesh in sostituzione di Brendan Hughes, che avrebbe guidato lo sciopero.\nI prigionieri dell'IRA avevano organizzato una serie di proteste per cercare di riottenere lo \"status\" di prigionieri politici che il governo aveva negato per tutti i crimini commessi dopo il 1\u00ba marzo 1976, e non essere soggetti alle normali regole carcerarie. Iniziarono con la \"blanket protest\" (\"protesta delle coperte\") nel 1976, nel corso della quale i prigionieri si rifiutarono di indossare la divisa carceraria e si vestirono solamente di una coperta. Nel 1978 i detenuti iniziarono la \"dirty protest\" (\"protesta dello sporco\" ), \"escalation\" che vide i prigionieri vivere nello squallore: spalmavano gli escrementi sui muri delle celle e buttavano l'urina sotto le porte, poich\u00e9 venivano picchiati duramente dai secondini quando lasciavano le celle per andare al bagno a svuotare i buglioli.\nDopo pi\u00f9 di 4 anni di vita in condizioni disumane, i detenuti decisero di risolvere la questione una volta per tutte e il 27 ottobre 1980 iniziarono il primo sciopero della fame. Guidati da Brendan Hughes, fino ad allora OC dei detenuti dell'IRA, sette detenuti (6 dell'IRA e 1 dell'INLA) digiunarono per 53 giorni. Il 18 dicembre, con uno di loro (Sean McKenna) in fin di vita, decisero di terminare il digiuno sulla base di indefinite promesse del governo di Margaret Thatcher che, una volta finito lo sciopero, non mise in pratica i cambiamenti annunciati nel regime carcerario.\nIl secondo sciopero della fame inizi\u00f2 quando Sands, diventato OC al posto di Hughes all'inizio del primo sciopero, rifiut\u00f2 il cibo il 1\u00ba marzo 1981, dopo aver ceduto il comando dei detenuti a Brendan \"Bik\" McFarlane. Sands decise che gli altri prigionieri avrebbero dovuto unirsi allo sciopero ad intervalli regolari, allo scopo di aumentare l'impatto pubblico e la pressione sul governo britannico ogni volta che un detenuto in sciopero raggiungeva la \"fase critica\" del digiuno.\nL'elezione al parlamento.\nPoco dopo l'inizio dello sciopero, Frank Maguire, membro del parlamento del Regno Unito per il collegio di Fermanagh and South Tyrone (un repubblicano irlandese indipendente), mor\u00ec e si svolse un'elezione suppletiva.\nSands fu nominato non come candidato del Sinn Fein, ma come \"Anti H-Blocks/Armagh Political Prisoner\" (\"Armagh\" si riferisce al carcere femminile di Armagh, dove erano rinchiuse le detenute dell'IRA e dell'INLA), e vinse il seggio il 9 aprile 1981 con 30.492 voti, contro i 29.046 del candidato dell'Ulster Unionist Party (UUP) Harry West. Al momento dell'elezione, Sands risult\u00f2 il pi\u00f9 giovane deputato in carica, che nel gergo anglosassone si chiama \"Baby of the House\".\nIl Governo del Regno Unito cambi\u00f2 la legge poco dopo, introducendo il \"Representation of the People Act\". Questo proibiva ai detenuti di partecipare alle elezioni, e richiedeva un periodo di cinque anni dal termine della pena, prima che un ex detenuto potesse candidarsi.\nIl decesso e la sua eco.\nTre settimane dopo, Sands mor\u00ec nell'ospedale della prigione, dopo 66 giorni di sciopero della fame. L'annuncio della sua morte diede il via a rivolte che durarono diversi giorni, nelle zone nazionaliste dell'Irlanda del Nord. Oltre 100.000 persone si schierarono lungo il percorso del suo funerale, dalla casa di Sands a Twinbrook, West Belfast, fino al cimitero cattolico di Milltown, dove sono sepolti tutti i \"volunteers\" dell'IRA di Belfast.\nSands fu membro del Parlamento di Westminster per venticinque giorni, uno dei mandati pi\u00f9 brevi della storia. Lasci\u00f2 i genitori, i fratelli (una sorella, Bernadette, era all'epoca latitante nell'Eire e avrebbe poi sposato Michael McKevitt, Quartiermastro Generale dell'IRA che, nel 1996, in disaccordo con la strategia del processo di pace elaborata da Gerry Adams e Martin McGuinness, lasci\u00f2 l'organizzazione per dare vita, con altri dissidenti, alla Real IRA, responsabile nel 1998 della strage di Omagh) e un figlio piccolo, Gerard, nato dal suo matrimonio, finito durante il suo secondo periodo in carcere.\nAltri nove uomini (6 dell'IRA e 3 dell'INLA) morirono dopo Bobby Sands tra maggio e agosto del 1981. Gran parte dei repubblicani irlandesi e dei simpatizzanti dell'IRA guardarono a Sands e agli altri nove come a dei martiri che resistettero all'intransigenza del governo britannico e molti nazionalisti irlandesi che disapprovavano l'IRA furono scandalizzati dalla posizione del governo britannico.\nLa copertura mediatica che circond\u00f2 la morte di Bobby produsse un nuovo flusso di attivit\u00e0 dell'IRA, che reclut\u00f2 molti nuovi membri e increment\u00f2 la sua capacit\u00e0 di raccogliere finanziamenti. Molte persone si sentirono spinte ad aiutare a spezzare la connessione britannica aiutando l'IRA, non vedendo altre opzioni dato l'atteggiamento intransigente dei politici britannici nei confronti dell'Irlanda. I numerosi successi elettorali conseguiti durante lo sciopero spinsero il movimento repubblicano a muoversi verso la politica, e indirettamente spianarono la strada all'Accordo del Venerd\u00ec Santo e al successo elettorale del Sinn F\u00e9in molti anni dopo.\nSands scrisse un libro in cui parla dell'esperienza carceraria intitolato \"Un giorno della mia vita\". Sands scrisse, riferendosi agli anni della sua adolescenza: \"\"Ero soltanto un ragazzo della \"working class\" proveniente da un ghetto nazionalista, ma \u00e8 la repressione che crea lo spirito rivoluzionario della libert\u00e0. Io non mi fermer\u00f2 fino a quando non realizzer\u00f2 la liberazione del mio paese, fino a che l'Irlanda non diventer\u00e0 una, sovrana, indipendente, repubblica socialista\".\"\nLa produzione letteraria.\nLa produzione letteraria di Bobby Sands pu\u00f2 considerarsi racchiusa in tre grandi opere e in un periodo di tempo che va dalla sua prima detenzione nella Cage 11 (le \"cages\" erano baracche prefabbricate che si trovavano nella parte vecchia del carcere di Long Kesh) alla sua prematura morte nei \"Blocchi H\" del carcere di Maze."}
{"id": "1063588", "revid": "1632387", "url": "https://it.wikipedia.org/wiki?curid=1063588", "title": "Digimortal (album)", "text": "Digimortal \u00e8 il quarto album dei Fear Factory, pubblicato il 24 aprile 2001 dalla Roadrunner Records \u00e8 un concept album che va a concludere la trilogia cominciata con Demanufacture e proseguita con \"Obsolete\".\nIl disco.\nIl titolo dell'album \u00e8 dato dalla contrazione ed unione dei termini inglesi \"Digital\" e \"Mortality\".\n\u00c8 stato l'ultimo ad avere come chitarrista e compositore Dino Cazares, fino al suo ritorno nel 2009.\nTematiche.\nL'album contiene una storia futuristica riguardante la fusione tra uomini e macchine. Gli umani sopravvissuti e le macchine capiscono che devono dipendere l'uno dagli altri per poter sopravvivere."}
{"id": "1063589", "revid": "697352", "url": "https://it.wikipedia.org/wiki?curid=1063589", "title": "Fredo Corleone", "text": ""}
{"id": "1063592", "revid": "287204", "url": "https://it.wikipedia.org/wiki?curid=1063592", "title": "Schafik H\u00e1ndal", "text": "Biografia.\nPrimi anni.\nMaggiore di sei fratelli, nacque da Giries Abhallah H\u00e1ndal e da Giamile H\u00e1ndal, immigrati di origine palestinese che si trasferirono ad El Salvador per cercare fortuna. H\u00e1ndal cominci\u00f2 la sua carriera politica a 14 anni partecipando a delle manifestazioni contro la dittatura militare di Maximiliano Hern\u00e1ndez Mart\u00ednez, all'epoca presidente di El Salvador.\nNel 1949 si iscrive alla facolt\u00e0 di giurisprudenza dell'universit\u00e0 di San Salvador dove conosce un gruppo di ribelli marxisti ai quali si unisce: con essi viene condannato un anno dopo all'esilio, che decide di scontare in Cile. Torna nella sua patria nel 1957 e si laurea in legge quattro anni dopo.\nDal 1961 al 1963 fece parte del \"Fronte unito per l'azione rivoluzionaria\" (FUAR), un'organizzazione affine al Partito Comunista Salvadoregno (PCS) cui H\u00e1ndal si iscrisse poco dopo. Nel 1964 alcuni esponenti del FUAR furono condannati a quattro anni di carcere per aver progettato un attentato dinamitardo contro una stazione di polizia: tra quelli riconosciuti colpevoli vi fu anche H\u00e1ndal.\nCapo del PCS e della lotta armata.\nNel 1969 il Partito Comunista Salvadoregno entr\u00f2 in crisi poich\u00e9 all'interno si formano tre correnti contrapposte: la prima desidera uno sganciamento del partito dall'ortodossia sovietica, la seconda propugna la lotta armata mentre la terza vuole far mantenere al partito lo status di movimento parlamentare. Come conseguenza di questa litigiosit\u00e0, il segretario Salvador Cayetano Carpio si dimette: si apre una lotta al vertice che nel 1973 viene vinta propria da H\u00e1ndal, esponente della 2\u00aa mozione.\nH\u00e1ndal riesce a convincere il partito a boicottare le elezioni presidenziali del 1977 e di intraprendere la via della lotta aperta contro lo Stato: nel 1980 fonda con altri gruppi di estrema sinistra il Fronte Farabundo Mart\u00ed per la Liberazione Nazionale (FMLN), che dar\u00e0 vita ad un'energica azione di guerriglia che si concluder\u00e0 dopo 12 anni.\nNel 1992 il FMLN, che pur essendo stato vicinissimo alla vittoria non era riuscito a dare il colpo mortale all'esercito delle forze conservatrici, firm\u00f2 gli accordi di pace di Chapultepec con l'esercito nazionale e di conseguenza divenne un partito politico in piena regola. H\u00e1ndal, che inizialmente era scettico su questa mossa, prefer\u00ec non candidarsi alle elezioni presidenziali del 1994 n\u00e9 a quelle del 1999, in cui i candidati del FMLN ottennero circa il 30% dei voti.\nLa sconfitta alle elezioni e la scomparsa.\nIn questo periodo H\u00e1ndal ader\u00ec al movimento no-global e rimase affascinato dalla figura di Hugo Ch\u00e1vez, che partendo da una piattaforma simile alla sua era riuscito a diventare presidente del Venezuela: nell'estate del 2003 H\u00e1ndal annuncia la sua candidatura alle elezioni presidenziali salvadoregne del 2004 e dichiara che, in caso di vittoria, far\u00e0 entrare El Salvador nell'Alternativa Bolivariana per le Americhe in cui la nazione sar\u00e0 alleata oltre che del Venezuela anche della Cuba di Fidel Castro, suo modello da sempre.\nNel suo programma politico-elettorale H\u00e1ndal dichiara anche di voler andare contro la corruzione ed il capitalismo; di voler rendere pubblico e gratuito il sistema scolastico; di nazionalizzare tutte le imprese e di voler attuare una imponente riforma agraria per poter cancellare il potere assoluto dei grandi latifondisti.\nLe elezioni presidenziali si svolgono il 21 marzo del 2004: H\u00e1ndal ottiene il 35,68% dei voti mentre il candidato delle destre Antonio Saca accumula il 57,71% dei consensi e viene eletto presidente al primo turno. Il candidato dell'estrema sinistra riconobbe la sconfitta, ma evit\u00f2 di congratularsi pubblicamente con il vincitore.\nSecondo H\u00e1ndal l\"'Alianza Republicana Nacionalista\" candid\u00f2 Saca non per le sue qualit\u00e0 ma per il suo essere giovane (al momento dell'elezione aveva appena compiuto 39 anni) che gli consentiva di sottrarre il voto di molti giovani al FMLN; inoltre Saca fu accusato dallo stesso H\u00e1ndal di aver scelto come sua vice Ana Vilma de Escobar non per motivi meritocratici ma al solo fine di togliere il voto delle donne al FMLN. H\u00e1ndal argomenta le sue tesi citando il risultato delle amministrative del 2003, in cui il FMLN divenne il primo partito del Paese ed ottenne la maggioranza relativa dei seggi in Parlamento.\nNel dicembre del 2004 fu impedito ad H\u00e1ndal di recarsi negli Stati Uniti d'America. Il \"Comandante Sim\u00f3n\" (questo era il nome che aveva adottato durante la guerriglia) mor\u00ec improvvisamente nel gennaio del 2006, al ritorno da un colloquio con il presidente boliviano Evo Morales, a causa di un infarto: si stava impegnando per la campagna elettorale delle elezioni amministrative, con l'FMLN che ottenne pi\u00f9 voti ma meno seggi rispetto ai partito conservatori."}
{"id": "1063594", "revid": "6066", "url": "https://it.wikipedia.org/wiki?curid=1063594", "title": "Giulia Berenice", "text": ""}
{"id": "1063595", "revid": "135224", "url": "https://it.wikipedia.org/wiki?curid=1063595", "title": "Rocca Pietra", "text": ""}
{"id": "1063597", "revid": "1318658", "url": "https://it.wikipedia.org/wiki?curid=1063597", "title": "\u014ctsu", "text": " \u00e8 il capoluogo della prefettura di Shiga, in Giappone. Nel giugno del 2010 la citt\u00e0 aveva una popolazione stimata in 335.014 abitanti, con una densit\u00e0 di 880,49 abitanti per chilometro quadrato distribuiti su una superficie di 374,06 chilometri quadrati. Nel VII secolo fu per cinque anni la capitale imperiale.\nAl centro della prefettura si trova il lago Biwa, il pi\u00f9 grande del Giappone, molto significativo per l'industria del turismo. Alcuni degli angoli pi\u00f9 suggestivi cittadini sono compresi negli otto panorami di Omi, immortalati negli ukiyo-e del paesaggista giapponese Hiroshige Utagawa. La zona di Otsu \u00e8 famosa anche per le sue industrie tessili.\nStoria.\nNel 667, alla morte della madre, l'imperatrice Saimei, il reggente e futuro imperatore Tenji fece spostare la capitale del paese da Naniwa, l'odierna \u014csaka, a \u014ctsu, dove face costruire il palazzo imperiale \u014cmi. \u014ctsu si trovava infatti nell'antica provincia di \u014cmi. L'imperatore istitu\u00ec un governo centralizzato e promosse un censimento. Alla sua morte, si scaten\u00f2 una guerra civile tra i suoi eredi che fu vinta dal principe Oama. Questi divenne imperatore nel 672, prese il nome Tenmu e fece spostare la capitale ad Asuka ky\u014d, la capitale classica di quel periodo della storia giapponese.\nNel 1184, Otsu fu teatro della battaglia di Awazu, una delle ultime della quinquennale guerra Genpei, che segn\u00f2 la distruzione del clan Taira e permise la presa del potere da parte di Minamoto no Yoritomo, che istitu\u00ec e divenne il capo dello Shogunato Kamakura.\nIl castello di Otsu fu posto sotto assedio nel 1600 dalle forze di Ishida Mitsunari, nel tentativo di forzare le difese degli alleati di Tokugawa Ieyasu. La guerra civile avrebbe avuto fine in quegli stessi giorni con la battaglia di Sekigahara, vinta dalle forze di Ieyasu, che divenne cos\u00ec l'indiscusso capo del Giappone, divenendone nel 1603 lo sh\u014dgun, con la fondazione dello shogunato Tokugawa, che avrebbe retto le sorti del paese fino al 1868. Il castello di Otsu venne in quegli anni raso al suolo e con i materiali di risulta fu costruito il castello Hikone tra il 1603 ed il 1622, che sorge nelle vicinanze a nord, lungo le rive del lago Biwa.\nIn citt\u00e0 ebbe luogo l', un fallito tentativo di assassinio ai danni dello zarevic Nikolaj Aleksandrovi\u010d di Russia, il futuro zar Nicola II, l'11 maggio 1891, mentre questi stava visitando il Giappone durante il suo viaggio in oriente.\nLa citt\u00e0 venne ufficialmente istituita il 1\u00ba ottobre 1898. Alla fine del XIX secolo venne anche costruito un canale artificiale, espanso pi\u00f9 tardi durante il regno dell'imperatore Taish\u014d, che tuttora collega la citt\u00e0 di \u014ctsu con Ky\u014dto; facilit\u00f2 il trasporto di beni e persone fra le due citt\u00e0 ma permise anche di fornire l'energia elettrica per il primo servizio di tram del Giappone.\nNel 1930, \u00e8 stato costruito il santuario shinto Omi-jingu, per onorare la memoria dell'imperatore Tenji e per ospitarne lo spirito. In tale santuario, viene ospitato ogni anno in gennaio il campionato nazionale di karuta, il tradizionale gioco di carte giapponese. Dal 1963, la prima domenica di marzo, sulle strade cittadine si corre la maratona del lago Biwa, manifestazione che richiama atleti di fama internazionale\nNel 1994 i monumenti storici dell'antica Kyoto (citt\u00e0 di Kyoto, Uji ed \u014ctsu) sono stati inseriti nell'elenco dei patrimoni dell'umanit\u00e0 dell'UNESCO.\nLuoghi di interesse.\nLa citt\u00e0 vanta in cima al Monte Hiei il tempio buddista Enryaku-ji della setta Tendai. Il tempio \u00e8 parte del patrimonio Unesco."}
{"id": "1063600", "revid": "1632387", "url": "https://it.wikipedia.org/wiki?curid=1063600", "title": "Coldworker", "text": "I Coldworker sono un gruppo svedese brutal death metal con influenze grindcore nati per volere del batterista Anders Jackbson, gi\u00e0 fondatore insieme al defunto Mieszko Talarczyk dei grinders svedesi Nasum.\nIl gruppo.\nNel gennaio del 2006 dopo circa un anno dalla fine prematura dei Nasum dopo la pubblicazione di \"Grind Finale\" (raccolta di demo, rarit\u00e0 e varie), il batterista Anders Jackobson inizia a cercare dei nuovi elementi per dare vita ad una grinding band. Dopo alcuni post sul sito nasum.com, vengono reclutati il chitarrista Anders Bertilsson (Ruin), Oskar P\u00e5lsson (Relentless) al basso, ed iniziano cos\u00ec a creare una piccola libreria di idee. Vengono poi reclutati il secondo chitarrista Andr\u00e9 Alvinzi (\"Carnal Grief\") che introduce riff di matrice tecnica nel substrato grinding death del gruppo, e il cantante Joel Fornbrant (ex-Phobos). Dopo aver provato a far cantare il chitarrista Bertilsson, la band decide che sia meglio avere un cantante singolo e quindi il five-piece cos\u00ec composto continua a lavorare sulle canzoni. L'album di debutto \"The Contaminated Void\" esce a fine agosto del 2006 su Relapse Records, registrato negli studi personali della band, mixato dal mastermind svedese \"Dan Swan\u00f6\" e masterizzato dal guru Peter In De Betou. Il disco si presenta come un assalto frontale di estremissimo death metal con forti scariche grind e con influenze che vanno dai \"Cannibal Corpse\" ai \"Carcass\" e agli stessi \"Nasum\", sebbene il suono sia distante dalla band madre. Molto curato anche il package e l'artwork del disco. Dopo l'uscita di The Contaminated Void, il gruppo partecipa al \u201cClose-up Made Us Do It\u201d festival con gli \"Arch Enemy\" e i Path Of No Return, nonch\u00e9 ad altri shows nella loro Svezia. Agli inizi del 2007 il chitarrista Alvinzi lascia il gruppo e viene sostituito da Daniel Schr\u00f6der (Ruin)."}
{"id": "1063602", "revid": "56818", "url": "https://it.wikipedia.org/wiki?curid=1063602", "title": "Fosforemia", "text": ""}
{"id": "1063604", "revid": "78273", "url": "https://it.wikipedia.org/wiki?curid=1063604", "title": "Otsu (Shiga)", "text": ""}
{"id": "1063609", "revid": "1543377", "url": "https://it.wikipedia.org/wiki?curid=1063609", "title": "Il bacio (Picasso)", "text": "Il bacio \u00e8 un dipinto a olio su tela (130x97,7\u00a0cm) realizzato nel 1925 dal pittore spagnolo Pablo Picasso. \u00c8 conservato nel Mus\u00e9e National Picasso di Parigi.\nLa tela rappresenta due amanti stretti in un bacio cos\u00ec appassionato, che a stento si distinguono l'uomo (a sinistra) dalla donna.\n\"Il Bacio\" fa parte di quel gruppo di opere che costituisce una svolta rispetto alla produzione picassiana post cubista, dal 1914 circa, opere di orientamento neoclassico. In quest'opera si avverte il ritorno di uno spirito primitivo violento, selvaggio, carico di sensualit\u00e0, lo stesso spirito che nel 1907 aveva portato Picasso a realizzare \u201cLes Damoiselles d'Avignon\u201d e ad inaugurare la stagione cubista.\nIl quadro \u00e8 stato dipinto nel 1925, dopo la pubblicazione del primo \"Manifesto surrealista\" da parte di Andr\u00e8 Breton; Picasso non ader\u00ec a tale movimento artistico e culturale, ma ne frequent\u00f2 gli animatori e ne conobbe le ricerche, rimanendone verosimilmente influenzato pur mantenendo una propria autonomia di costante ricerca.\nfonti:\nS. Gallo, M. Mirolla, G. Zucconi \"L'arte e la storia dell'arte - il Novecento\" a cura di Rita Scrimieri, ed. Minerva italica 2002, Milano."}
{"id": "1063610", "revid": "671029", "url": "https://it.wikipedia.org/wiki?curid=1063610", "title": "Indie orientali olandesi", "text": "Le Indie orientali olandesi erano i possedimenti coloniali dei Paesi Bassi in Asia, pi\u00f9 precisamente l'area delle Indie orientali olandesi corrispondeva in toto all'area dell'attuale Indonesia, nome che infatti assunse lo Stato indonesiano all'indomani dell'indipendenza avvenuta nel 1949. Si crearono grazie all'espansione olandese in quest'area, avvenuta tra la fine del Cinquecento e l'inizio del Seicento.\nStoria.\nI territori acquisiti dalla Compagnia olandese delle Indie orientali comprendevano le isole di Giava, di Sumatra, parte del Borneo, le Molucche e altre isole minori nell'arcipelago indonesiano. Tali territori rimasero nelle mani della compagnia fino al 1788, quando essa fin\u00ec in bancarotta dopo la disastrosa quarta guerra anglo-olandese.\nIl Regno dei Paesi Bassi prese possesso come colonia degli antichi territori della Compagnia, ed espanse i suoi possedimenti (prima comprendenti solamente le zone costiere) all'interno asservendo i principati e sultanati locali.\nDurante questo periodo, la capitale delle Indie olandesi era Batavia, fondata alla fine del XVI secolo dai colonizzatori, in un'area appartenuta prima al regno di Srivijaya e poi al Portogallo. Nel 1900 gli olandesi completarono la conquista dell'Indonesia, nella prima guerra mondiale la colonia non fu toccata dagli scontri nonostante tedeschi e britannici combatterono vicino al confine della Nuova Guinea olandese.\nDurante la seconda guerra mondiale le truppe giapponesi ebbero facilmente il sopravvento sulle poche truppe olandesi stanziate e si impossessarono brevemente della colonia (formando lo Stato di Nahamalaya), che ritorn\u00f2 nel 1945 alla fine della guerra sotto controllo dei Paesi Bassi.\nLe continue rivolte in tutto il paese costrinsero il governo di Amsterdam a concedere l'indipendenza alle Indie orientali olandesi nel 1949 che assunsero il nome di Indonesia, l'impero coloniale olandese a quel punto poteva dirsi concluso bench\u00e9 rimanesse ancora come possedimento la Guyana olandese e la Nuova Guinea olandese.\nSuddivisione amministrativa.\nLa progressiva espansione che aveva portato la \"Compagnia delle Indie Orientali\" all'annessione di nuovi territori in Asia e l'apertura di nuovi fondachi e fattorie commerciali, comport\u00f2 una vera e propria amministrazione dei territori. Verso la met\u00e0 del XVIII secolo i suoi possedimenti erano cos\u00ec amministrati:\nTra le fattorie commerciali di maggiore importanza si ricordano quelle di Masullipatam, Canton, Hanoi, Ayuthia, Hu\u00e8, Agra, Dacca, Baroda, Surat, Saigon, isola di Khar'g (-1766), Pegu, Deshima (1563-1855), Moka.\nLe Indie orientali olandesi, nel corso del XIX secolo, furono organizzate in 13 governatorati e 2 residenze e nel 1893 erano:"}
{"id": "1063623", "revid": "339392", "url": "https://it.wikipedia.org/wiki?curid=1063623", "title": "Akinnaq", "text": ""}
{"id": "1063629", "revid": "12245", "url": "https://it.wikipedia.org/wiki?curid=1063629", "title": "Stipe Mesic", "text": ""}
{"id": "1063630", "revid": "30610", "url": "https://it.wikipedia.org/wiki?curid=1063630", "title": "Viva Hate", "text": "Viva Hate \u00e8 l'album d'esordio da solista del cantante inglese Morrissey.\nPubblicato il 14 marzo del 1988 dalla HMV Records in Inghilterra e dalla EMI in Italia, il disco raggiunse la prima posizione nella Official Albums Chart, ottenendo il disco d'oro nel marzo dello stesso anno.\nRealizzazione.\n\"Sento che \u00e8 stato, pi\u00f9 che un evento, una conquista. Penso che il pubblico era semplicemente sollevato dal fatto che ero ancora in vita. Che in s\u00e9 \u00e8 stata la celebrazione di \"Viva Hate\". Sono sempre stato ferocemente autocritico e ... non \u00e8 stato perfetto. E non era meglio di Strangeways, Here We Come. Ci sono almeno sei tracce che ora volentieri seppellirei nel pi\u00f9 vicino lembo di terra. E metterei una grossa pietra in cima.\" (Morrissey intervistato da The Face, 1990)\n\"Viva Hate\" venne scritto da Morrissey in collaborazione con Stephen Street, che ne cur\u00f2 anche la produzione durante le registrazioni che si svolsero presso gli studi \"Wool Hall\" di Bath nell'inverno del 1987.\nRispondendo alla domanda del giornalista Len Brown, sull'effetto della separazione degli Smiths nella scrittura dei brani di \"Viva Hate\", il cantante rispose che \"No, non c'\u00e8 stata, ma ci potrebbe essere con il prossimo disco. Suppongo che, in qualunque modo lo si guardi, \"Viva Hate\" esprime abbastanza elegantemente il modo in cui mi sono sentito immediatamente dopo la rottura, perch\u00e9 non appena gli Smiths si sciolsero ero praticamente in studio per fare il disco. In qualsiasi modo lo si esamina si tratta di un post-Smiths Morrissey. Ma non ci sono riferimenti amari al passato \".\nPer gli arrangiamenti, Street decise di cercare di mantenere quel sound di base sviluppato gi\u00e0 con gli Smiths, ingaggiando il chitarrista, ex Durutti Column, Vini Reilly che, a posteriori, non rimase soddisfatto del proprio contributo all'album, visto anche il suo stile complesso che mal si adattava al \"pop facile\" del produttore e che comunque rimase evidente in tutto l'intero album e soprattutto in brani come \"Late Night, Maudlin Street\" o \"Bengali in Platforms\". Alcuni brani del disco provocarono diverse polemiche mediatiche, come ad esempio la conclusiva \"Margaret On The Guillotine\", che nel testo descriveva la morte dell'allora Primo Ministro britannico, Margaret Thatcher, come un \"sogno meraviglioso\" (e che termina con il suono improvviso della ghigliottina) e per il quale Morrissey sub\u00ec una perquisizione in casa da parte della polizia.\nL'album era stato inizialmente intitolato \"Education In Reverse,\" ma Morrissey cambi\u00f2 poi idea per un titolo che riflettesse meglio il suo stato d'animo generale dopo la separazione degli Smiths. Alcune versioni dell'album furono comunque pubblicate, in Australia e Nuova Zelanda, con il titolo originale. La versione statunitense contiene la \"bonus track\" \"Hairdresser on Fire\", gi\u00e0 pubblicata come b-side del singolo Suedehead. Nel 1997, in occasione del \"Centenario della EMI\", una speciale edizione rimasterizzata del disco \u00e8 stata ripubblicata per il mercato inglese, con l'aggiunta di otto \"bonus tracks\" e con un artwork differente.\nRistampe.\nNel 1997, in occasione del 100\u00ba anniversario della EMI, il disco venne ristampato insieme ad altri 99 album classici del catalogo dell'etichetta, con una nuova copertina e con 8 bonus tracks.\nIl 2 aprile 2012 la EMI, attraverso l'etichetta \"Liberty\", ha pubblicato nel Regno Unito una nuova edizione speciale dell'album. Oltre alla rimasterizzazione di tutte le tracce originali a cura del produttore Stephen Street, la tracklist presenta anche il brano \"Treat Me Like A Human Being\", \"outtake\" tratto dalle session dell'ottobre del 1987 e che inizialmente doveva far parte dell'album originale, poi estromessa per far posto a materiale giudicato pi\u00f9 interessante.\nCopertina.\nLa foto di copertina, raffigurante un primo piano di Morrissey, \u00e8 stata realizzata da Anton Corbijn. Altre foto di Corbijn si trovano all'interno del libretto del CD, mentre una foto della tomba (in realt\u00e0 solo un primo piano delle nuvole sopra la tomba) dell'attore e musicista britannico George Formby Sr., padre del pi\u00f9 noto George Formby, venne utilizzata come retro dell'album.\nSulla versione originale del vinile \u00e8 incisa la frase \"EDUCATION IN REVERSE\".\nTracce.\nBonus tracks 1997.\nTutte le tracce sono scritte da Morrissey e Stephen Street."}
{"id": "1063632", "revid": "287204", "url": "https://it.wikipedia.org/wiki?curid=1063632", "title": "Tapejara", "text": "Il tapejara (gen. Tapejara) era uno pterosauro, o rettile volante, vissuto nel Cretaceo inferiore (circa 110 milioni di anni fa) in Sudamerica. Il suo nome deriva dalla stessa parola Tupi, che significa \"l'essere [vivente] antico\").\nTeste a scure e teste a vela.\nNonostante il corpo fosse quello di un tipico pterosauro pterodattiloide (con lunghe ali membranose, zampe posteriori corte e coda ancora pi\u00f9 corta), l'aspetto di questo animale era davvero insolito per via del cranio. Esso aveva un aspetto vagamente \"a scure\", alto e corto, con due carene sottilissime poste su mascella e mandibola. La prima specie scoperta, \"Tapejara wellnhoferi\", aveva un cranio corto e dotato di una breve cresta all'indietro. Successivamente sono state scoperte altre due specie, \"T. imperator\" e \"T. navigans\", dotate di strutture ancora pi\u00f9 vistose: \"T. imperator\" aveva due lunghe \"spine\" ossee che uscivano dalla nuca e dal muso. Impronte di tessuti soffici dimostrano che queste spine reggevano una struttura ancor pi\u00f9 grande, costituita da cheratina. \"T. navigans\", invece, era dotato di una cresta simile ma enormemente sviluppata in altezza, priva di \"corni\".\nSegnali di riconoscimento.\nLe varie specie di Tapejara differivano tra di loro nella forma delle creste, ma anche nelle dimensioni, che variavano dal metro e mezzo di apertura alare di \"T. wellnhoferi\" ai sei metri di \"T. imperator\". Le strutture poste sul capo delle varie specie erano usate probabilmente come segnali intraspecifici, nello stesso modo in cui i tucani odierni usano il loro becco. Forse anche il becco e le \"vele\" dei tapejara erano dotati di colori vivaci come quelli dei tucani.\nFrutta o pesce?\nSi \u00e8 ipotizzato che i tapejara, data la forma del becco dei primi esemplari rinvenuti, potessero essere pterosauri frugivori; avrebbero spolpato i frutti con le loro alte e potenti mascelle sdentate. In seguito, grazie alle scoperte delle altre specie dotate di creste pi\u00f9 grandi, si \u00e8 pensato che potessero essere creature ittivore come la maggior parte degli altri pterosauri del Cretaceo. Il dibattito, in ogni caso, rimane aperto."}
{"id": "1063633", "revid": "124347400", "url": "https://it.wikipedia.org/wiki?curid=1063633", "title": "Drusilla (figlia di Agrippa I)", "text": "A 6 anni, poco prima della morte del padre, venne fidanzata ad Antioco Epifane, figlio di Antioco IV di Commagene, con la promessa che il giovane sposo avrebbe abbracciato la religione ebraica. Quando per\u00f2 questo rifiut\u00f2, il fidanzamento venne sciolto e Drusilla venne fatta sposare attorno al 52 a Gaio Giulio Azizo, re di Emesa, che accett\u00f2 la circoncisione e la conversione alla religione ebraica. Dopo poco pi\u00f9 di un anno di matrimonio Drusilla scapp\u00f2 alla corte del procuratore di Giudea, Marco Antonio Felice che spos\u00f2 di l\u00ec a poco.\nStando ai racconti di Giuseppe Flavio, il procuratore Felice si sarebbe giovato del mago Simone di Cipro per convincere la giovane principessa a seguirlo a Cesarea, che abbandon\u00f2 cos\u00ec il marito e una pi\u00f9 importante alleanza dinastica.\nAttorno al 58, quando l'apostolo Paolo venne portato a giudizio davanti a Felice, Drusilla era presente al colloquio fra l'accusato e il marito; probabilmente nel 60 ritorn\u00f2 a Roma assieme al marito, alla fine del suo governatorato in Giudea. Sempre lo storico Flavio Giuseppe ci informa che Drusilla mor\u00ec durante l'eruzione del Vesuvio nell'agosto del 79 assieme al figlio Agrippa, nato dal matrimonio col procuratore Antonio Felice; la notizia tuttavia non \u00e8 certa perch\u00e9 la lettura del passo \u00e8 ambigua, con Agrippa che potrebbe essere morto assieme alla propria moglie. "}
{"id": "1063634", "revid": "36426", "url": "https://it.wikipedia.org/wiki?curid=1063634", "title": "Via de' Benci", "text": "Via de' Benci \u00e8 una via del centro storico di Firenze. La via va dal quadrivio col ponte alle Grazie, il Lungarno delle Grazie e il Lungarno Diaz, fino a piazza Santa Croce e via Verdi. Lungo il suo tracciato si innestano: via Vincenzo Malenchini, via Mozza, via de' Vagellai, il corso dei Tintori, via de' Neri (canto degli Alberti), borgo Santa Croce, piazza Peruzzi (tramite l'omonimo arco) e, oramai giunti a piazza di Santa Croce, Borgo dei Greci.\nStoria.\nIl nome deriva dalla famiglia dei Benci, nobile e benestante, che tra il 1462 e il 1469 acquistarono in questa via i possedimenti degli Alberti. Anticamente la strada si chiamava infatti \"Corso degli Alberti\", dal nome della famiglia che vi teneva la maggioranza degli edifici sul lato destro (con le spalle all'Arno) e alcuni su quello sinistro, dove invece erano frequenti le case dei Peruzzi. . La cerchia di mura del XII secolo correva pi\u00f9 o meno lungo questa strada, tra la Porta ai Buoi (sbucante in Corso Tintori) e la Porta a San Simone (sbucante sulla piazza), ed era difesa da un fossato che originava anche, fuori dalla citt\u00e0, un'isoletta pi\u00f9 o meno dove oggi si trovano piazza Santa Croce e la basilica. Il ricordo di tali strutture resta nella toponomastica locale, come la chiesa di San Jacopo tra i fossi. Questo stesso tratto di strada era chiamato anticamente \"via del Fosso\". Da tale conformazione deriva il livello altimetricamente molto basso della zona, tristemente noto durante le alluvioni: non a caso il proseguimento di questa strada, via Verdi, era anticamente chiamato via del Diluvio.\nLa piazzetta davanti a San Jacopo tra i Fossi e alla Torre degli Alberti, oggi abusivamente detto piazza delle Colonnine, si chiam\u00f2 in passato \"piazzuola di San Jacopo\" o \"piazza degli Alberti\".\nLa strada \u00e8 oggi sede di numerosi bar e locali notturni, frequentatissimi durante le ore notturne. Alcuni di questi hanno acquisito una forte storicit\u00e0 e rappresentano una tappa interessante nella permanenza a Firenze. Nelle recenti cronache la strada \u00e8 stata, assieme a piazza Sant'Ambrogio, al centro di gravi attriti tra i residenti e gli esercizi commerciali a causa dei rumori notturni che, con l'intermediazione del Comune e delle autorit\u00e0, hanno portato spesso a sequestri e chiusure degli esercizi, con i relativi strascichi polemici.\nDescrizione.\nLa strada \u00e8 tra le pi\u00f9 ricche del centro di edifici storici e memorie: vista l'importanza degli edifici che prospettano sulla via, stona l'asfaltatura della strada (ultima stesura del manto nel luglio 2013), originariamente lastricata, che interrompe la continuit\u00e0 della visione dello scorcio urbano. Nonostante ci\u00f2 e nonostante la presenza di spazi di sosta per autoveicoli lungo tutto il tracciato, la via mantiene un eccezionale valore storico e artistico, per la nobilt\u00e0 e antichit\u00e0 dei palazzi che vi si affacciano e per le molte memorie conservate. Il flusso del traffico veicolare \u00e8 dal ponte alle Grazie verso piazza Santa Croce, con la presenza di una porta a controllo telematico di accesso alla Z.T.L. all'altezza del museo Horne.\nLapidi.\nSul palazzo Malenchini Alberti due lapidi incise mostrano l'aspetto del palazzo nel 1400 e nel 1849:\nUn'altra targa si trova sul palazzo Busini-Bardi e ricorda la nascita della Camerata de' Bardi:\nUn'ultima targa si trova sul palazzo in angolo con Borgo dei Greci e ricorda il giureconsulto e patriota Adriano Mari:"}
{"id": "1063635", "revid": "372624", "url": "https://it.wikipedia.org/wiki?curid=1063635", "title": "Chiesa evangelica metodista", "text": ""}
{"id": "1063636", "revid": "2039387", "url": "https://it.wikipedia.org/wiki?curid=1063636", "title": "Hubert V\u00e9drine", "text": "Suo padre era amico di Fran\u00e7ois Mitterrand dal 1942, epoca in cui il futuro presidente della Repubblica era funzionario del regime di Vichy. Formatosi all'Istituto di studi politici di Parigi e all'\u00c9cole nationale d'administration, dopo l'elezione di Mitterrand nel 1981 ricopre vari ruoli presso la Presidenza della Repubblica, fino a diventarne segretario generale nel 1991. Scaduto il mandato di Mitterrand nel maggio 1995, rientra al Consiglio di Stato, dove era stato nominato nel 1986.\nMinistro degli Esteri della coabitazione.\nDal 2 giugno 1997 al 6 maggio 2002 \u00e8 ministro degli Esteri nel governo di Lionel Jospin.\nI motivi per cui la scelta \u00e8 caduta su un diplomatico e non su un politico sono ricollegabili alle regole non scritte della coabitazione. Il governo Jospin \u00e8 l'espressione di una maggioranza di sinistra, ma \u00e8 stato nominato dal presidente della Repubblica Jacques Chirac che \u00e8 anche il capo dell'opposizione. Dal momento che la Costituzione della Quinta Repubblica francese prevede che il Capo dello Stato sia anche il responsabile della politica estera e delle forze armate, la nomina dei ministri competenti (Esteri, Difesa, Cooperazione e Affari Europei) deve avere il gradimento del presidente della Repubblica. Nel giugno 1997 la nomina di V\u00e9drine ha ottenuto l'avallo dell'entourage presidenziale, anche perch\u00e9 durante le coabitazioni del 1986-1988 e del 1993-1995 si era fatto apprezzare dagli esponenti del centrodestra allora al governo. Nel secondo volume sue memorie, Chirac far\u00e0 un vero elogio di V\u00e9drine.\nDal 2003 \u00e8 presidente dell'Istituto Fran\u00e7ois Mitterrand."}
{"id": "1063637", "revid": "39224", "url": "https://it.wikipedia.org/wiki?curid=1063637", "title": "Gradi giorni", "text": ""}
{"id": "1063643", "revid": "174925", "url": "https://it.wikipedia.org/wiki?curid=1063643", "title": "Noto (vento)", "text": ""}
{"id": "1063645", "revid": "486946", "url": "https://it.wikipedia.org/wiki?curid=1063645", "title": "Comuni del Fortore", "text": ""}
{"id": "1063650", "revid": "34119", "url": "https://it.wikipedia.org/wiki?curid=1063650", "title": "Pif", "text": ""}
{"id": "1063659", "revid": "122515934", "url": "https://it.wikipedia.org/wiki?curid=1063659", "title": "Giorgio Tonini", "text": "\u00c8 stato senatore della Repubblica dal 30 maggio 2001 al 22 marzo 2018, per 4 legislature (XIV, XV, XVI, XVII) dove ha ricoperto vari incarichi parlamentari, tra cui quello di Presidente della 5\u00aa Commissione Bilancio del Senato della Repubblica.\nBiografia.\nNasce a Roma, ma vive a Trento; \u00e8 sposato con Angelia Goio e ha sette figli.\nNel 1983 si \u00e8 laureato in filosofia all'Universit\u00e0 degli Studi di Roma \"La Sapienza\", con una tesi sul tema del \"sensus communis\" nelle opere del giovane Vico, con relatore Tullio Gregory. Negli anni dell\u2019Universit\u00e0 \u00e8 stato presidente della Federazione Universitaria Cattolica Italiana (FUCI) dal 1979 al 1983, poi vicepresidente del Movimento ecclesiale di impegno culturale (MEIC) per sei anni, dal 1985 al 1989, e per tutti gli anni '80 \u00e8 stato membro della Presidenza e del Consiglio nazionale dell'Azione cattolica fino al 1989.\nAttivit\u00e0 professionale.\nDal 1983 al 1984 ha lavorato come caporedattore della rivista internazionale Notes et documents de l'Institut International \"Jacques Maritain\". \nDal 1984 al 1989 ha lavorato alla Confederazione Italiana Sindacati Lavoratori (CISL), come redattore di \"Conquiste del Lavoro\" e assistente alla segreteria generale con Pierre Carniti e Mario Colombo. \nDal 1989 al 1999 ha lavorato come giornalista alla Provincia autonoma di Trento. In particolare, ha fondato e poi diretto Didascalie, la rivista della scuola trentina. Dal 1993 \u00e8 giornalista professionista.\nAttivit\u00e0 politica.\nGli inizi.\nNel 1993 \u00e8 stato tra i promotori del referendum per la riforma elettorale di Mariotto Segni e uno dei fondatori del movimento politico Cristiano Sociali, dove dal 1999 al 2002 \u00e8 stato coordinatore politico del movimento.\nNel 2000, con Walter Veltroni segretario dei Democratici di Sinistra (DS), \u00e8 diventato membro della segreteria nazionale e Responsabile nazionale del dipartimento Scuola, Universit\u00e0 e Ricerca dei DS.\n\u00c8 stato vicepresidente della Fondazione Italia USA.\nElezione a senatore.\nAlle elezioni politiche del 2001 \u00e8 candidato per la prima volta al Senato della Repubblica, nella \"regione Toscana\", nel collegio uninominale n\u00b0 6 (Pistoia) con L'ulivo (in quota DS): ottiene il 47% circa dei consensi e viene eletto Senatore della XIV Legislatura.\nAlle elezioni politiche del 2006 \u00e8 ricandidato al Senato della Repubblica, nella \"regione Trentino Alto-Adige\", nel collegio uninominale n\u00b0 1 (Trento) in quota DS, venendo sostenuto da Sudtiroler Volkspartei e dai partiti che componevano \"L'Unione\" (tra cui L'Ulivo, IdV, FdV, RNP, PRC, PdCI ed altri minori): ottiene il 48% circa dei voti (contro il 43% del candidato sfidante) e viene rieletto Senatore della XV Legislatura. Si iscrive inizialmente al gruppo parlamentare de \"L'Ulivo\" (che riuniva al proprio interno gli esponenti de La Margherita e dei DS), tuttavia dopo circa un mese, il 18 maggio 2006, passa per motivi tecnici al gruppo \"Per le Autonomie\" (che riuniva al proprio interno i senatori di SVP), rimanendo all'interno di esso sino alla fine della legislatura.\nNascita del Partito Democratico.\nIl 14 ottobre 2007, con lo scioglimento dei Democratici di Sinistra, aderisce al Partito Democratico, dove \u00e8 uno dei dodici \"saggi\" che hanno redatto il Manifesto del PD.\nDal 4 novembre 2007 fino alle elezioni politiche del 2008 \u00e8 stato uno dei 17 membri dell'esecutivo nazionale del partito, nominati dal segretario Walter Veltroni, come Responsabile nazionale PD con delega all'Economia nella Segreteria nazionale del Segretario Walter Veltroni. Successivamente \u00e8 stato responsabile dell'Area studi, ricerche e formazione del Partito Democratico.\nAlle elezioni politiche del 2008 \u00e8 ricandidato al Senato della Repubblica, nella regione Marche, come capolista del Partito Democratico, venendo eletto per la terza volta Senatore della XVI Legislatura.\nAlle elezioni primarie del PD nel 2009 sostiene la mozione di Dario Franceschini (che perde, arrivando secondo al 34,27% dei voti), candidandosi quale espressione locale della \"mozione Franceschini\" alla segreteria del PD trentino, ma perder\u00e0 non riuscendo ad ottenere la maggioranza dei consensi.\nAlle elezioni politiche del 2013 \u00e8 ricandidato per la quarta volta al Senato della Repubblica, in regione Trentino-Alto Adige, nel collegio uninominale n\u00b0 3 (Pergine Valsugana) in quota PD, venendo sostenuto da Sudtiroler Volkspartei, Unione per il Trentino, Partito Autonomista Trentino Tirolese oltrech\u00e9 dal PD stesso: ottiene il 43% circa dei consensi (contro il 28% del candidato rivale) e viene rieletto Senatore della XVII Legislatura.\nAl Senato della Repubblica \u00e8 capogruppo del PD in Commissione Affari Esteri e relatore della legge di riforma della cooperazione allo sviluppo.\nIl 16 settembre 2014 viene nominato Responsabile nazionale del PD con delega al Federalismo, Territorio ed Europa nella 2\u00aa Segreteria \"unitaria\" del Segretario Matteo Renzi. \u00c8 vicino alla corrente dell'ex Segretario PD Walter Veltroni, molto vicino ai renziani.\nPresidente della 5\u00aa Commissione Bilancio.\nIl 22 ottobre 2015, \u00e8 eletto nuovo Presidente della 5\u00aa Commissione permanente (Bilancio) del Senato della Repubblica subentrando ad Antonio Azzollini (NCD), dimessosi il luglio precedente dopo la richiesta di arresto per l'inchiesta \"Divina Provvidenza\". Tonini riceve 15 voti su 17 votanti (con un voto al Sen. Giorgio Santini (PD) e una scheda bianca); viene sostenuto da PD, NCD, Per le Autonomie, ALA e Fare!. Non partecipano al voto gli esponenti di Forza Italia, M5S, Lega Nord, GAL, Conservatori e Riformisti e Sinistra Ecologia Libert\u00e0.\nDopo 17 anni trascorsi ininterrottamente in Parlamento non si ricandida pi\u00f9 alle elezioni politiche del 2018.\nCandidato presidente della Provincia autonoma di Trento.\nAlle elezioni provinciali di Trento del 21 ottobre 2018 \u00e8 candidato alla presidenza della provincia, con il sostegno, oltre che del PD, anche di Unione per il Trentino e Futura 2018; non riceve tuttavia l'appoggio del PATT. I risultati lo vedono perdere la sfida con 25,40% contro il rivale del centro-destra, il leghista Maurizio Fugatti, che ottiene invece il 46,74%. Tonini viene eletto consigliere provinciale e regionale."}
{"id": "1063660", "revid": "466539", "url": "https://it.wikipedia.org/wiki?curid=1063660", "title": "Secondo congresso continentale", "text": "Il secondo congresso continentale fu una riunione di rappresentanti delle 13 colonie britanniche in nord America che avvenne fra il 10 maggio 1775 ed il 1\u00ba marzo 1781. Esso formul\u00f2 la Dichiarazione d'indipendenza e gli Articoli della Confederazione. Durante la Rivoluzione americana, esso fu di fatto il governo nazionale degli Stati Uniti avendo deciso la guerra, diretto la strategia, nominato i diplomatici e steso formali trattati.."}
{"id": "1063672", "revid": "33751", "url": "https://it.wikipedia.org/wiki?curid=1063672", "title": "Centrocampista centrale", "text": ""}
{"id": "1063677", "revid": "2127271", "url": "https://it.wikipedia.org/wiki?curid=1063677", "title": "Federico Munerati", "text": "Tra i pi\u00f9 importanti nel ruolo nella storia della , \u00e8 stato \"bandiera\" bianconera per undici stagioni, vincendo a Torino quattro campionati italiani (1925-1926, 1930-1931, 1931-1932 e 1932-1933) e partecipando alla genesi del \"Quinquennio d'oro\"; inoltre con 114 gol totali in maglia juventina, si trova al 10\u00ba posto nella classifica marcatori \"all time\" del club bianconero.\nCaratteristiche tecniche.\nSoprannominato \"Ricciolo\" per via dei capelli neri e riccioluti, fu un calciatore molto moderno per la sua generazione: era infatti un'ala destra coriacea e risoluta, dalle grandi doti atletiche, aiutato da un fisico potente ma asciutto. Rapido, opportunista e con eccellenti qualit\u00e0 tecniche (soprattutto nel palleggio), in un calcio in cui ai giocatori di fascia era ancora prettamente demandato il compito di servire traversoni per i centrattacco, Munerati preferiva andare incontro al pallone anzich\u00e9 attendere il passaggio da parte dei compagni, indole che gli consent\u00ec di diventare decisamente prolifico sottorete, a tutti gli effetti un bomber aggiunto della squadra. \u00c8 oggi ricordato come una delle ali destre pi\u00f9 forti nella storia della , al pari di futuri eredi nel ruolo quali Stacchini, Causio, Damiani, Mauro, Di Livio e Camoranesi.\nCarriera.\nInizi\u00f2 a giocare a calcio nella sua citt\u00e0 natale tra le file dello , per poi passare ventunenne al , all'epoca formazione di primo piano del panorama calcistico italiano, con cui fece il suo debutto nell'allora massima serie italiana, la Prima Divisione. Dopo una sola stagione con i gaudenziani, nel 1923 venne acquistato dalla , club dove rimarr\u00e0 per i successivi undici anni.\nNel primo anno a Torino, si ritrov\u00f2 a esser schierato da mezzala per non togliere spazi sulla fascia al pi\u00f9 veloce compagno di squadra Grabbi, e occasionalmente ben si comport\u00f2 anche da attaccante puro. Fu nella stagione 1924-1925 che il tecnico danubiano Jen\u0151 K\u00e1roly, nel frattempo sedutosi sulla panchina bianconera, lo spost\u00f2 definitivamente e con successo all'ala destra: si tratt\u00f2 del primo tassello, nella costruzione del prolifico attacco juventino che negli anni seguenti far\u00e0 incetta di scudetti. Il primo titolo arriv\u00f2 gi\u00e0 nel campionato 1925-1926, quando con Pastore centrattacco, e i neoacquisti Torriani a sinistra e il magiaro Hirzer mezzala, Munerati emerse tra i maggiori protagonisti di un successo che i piemontesi attendevano da ben ventuno anni.\nNelle stagioni seguenti la squadra rimase ai vertici, tuttavia \"Mune\" dovette attendere gli anni 1930 per riassaporare la vittoria; nel 1927 il calciatore dovette inoltre affrontare, insieme al compagno di squadra Pastore, un'accusa di \"combine\" in merito al caso Allemandi, da cui entrambi ne uscirono con un semplice richiamo ufficiale da parte del presidente federale Leandro Arpinati.\nAssieme al portiere Combi e al terzino Rosetta, Munerati fu di fatto l'anello di congiunzione tra la Juventus campione d'Italia nel 1926 e quella del \"Quinquennio d'oro\", a cui contribu\u00ec per i primi tre dei suoi cinque titoli consecutivi (1930-1931, 1931-1932 e 1932-1933). Dal 1931 inizi\u00f2 a dividersi i compiti sulla fascia col pi\u00f9 giovane Sernagiotto, oriundo brasiliano acquistato dalla dirigenza proprio in vista della sua futura sostituzione, e a cui lascer\u00e0 definitivamente il posto due anni pi\u00f9 tardi. Con 114 reti in 256 presenze totali (111 in 249 nei campionati) \u00e8 ancora oggi il decimo goleador di tutti i tempi per la squadra torinese, nonch\u00e9 lo spezzino pi\u00f9 prolifico di sempre in Serie A. Da qui alla fine del decennio milit\u00f2 con alterne fortune in compagini minori come , vincendo nell'unica sua stagione a Genova il campionato di Serie B 1933-1934, e , sino al ritiro dall'attivit\u00e0 agonistica avvenuto nel 1939 con la .\nConta 4 presenze in nazionale, collezionate tra il 1926 e il 1927. Gioc\u00f2 anche in nazionale B nella prima partita della rappresentativa, ad Esch-sur-Alzette il 17 aprile 1927, terminata con la vittoria degli \"azzurri\" contro il per 5-1.\nFinita la carriera di calciatore inizi\u00f2 quella di allenatore, veste che ricopr\u00ec nella stessa Juventus nella stagione 1940-1941 subentrando al posto dello scomparso Umberto Caligaris; tra gli altri club guidati figurano anche il tra il 1942 e il 1946 e, a pi\u00f9 riprese, la e il ."}
{"id": "1063681", "revid": "15756", "url": "https://it.wikipedia.org/wiki?curid=1063681", "title": "Via de' Neri", "text": "Via de' Neri \u00e8 una strada del centro storico di Firenze. La strada corre da via de' Benci (canto degli Alberti) fino alla piazza del Grano, dove convergono via de' Castellani, via della Ninna e via dei Leoni. Lungo il tracciato si innestano: via delle Brache, via de' Rustici, via della Mosca, via di San Remigio, via dell'Osteria del Guanto e via del Castello d'Altafronte.\nStoria.\nLa via prende il nome dalla famiglia fiorentina dei \"Nori\", storpiato poi in \"Neri\", che in questa strada aveva le sue case. Apparteneva alla famiglia per esempio Francesco Nori che salv\u00f2 la vita a Lorenzo de' Medici durante la Congiura dei Pazzi, facendo scudo con il suo corpo e morendo per le ferite riportate: per questo gli fu concesso l'onore di essere sepolto nella basilica di Santa Croce sotto alla \"Madonna del Latte\" di Antonio Rossellino, addossata al primo pilastro di destra; vi si legge un'indulgenza speciale concessa da papa Leone X, figlio proprio del Magnifico. La famiglia dei Nori si estinse nel 1631 con Francesco di Vincenzo Nori, vescovo di San Miniato. Altri studiosi separano i casati dei Nori e dei Neri (di cui fece parte san Filippo Neri), che entrambi ebbero le loro case lungo la strada, i primi vicino a via de' Rustici, i secondo pi\u00f9 presso la loggia del Grano.\nSono ugualmente attestate le precedenti titolazioni di via del Canto degli Alberti, dalla torre e dalle altre propriet\u00e0 di questa famiglia poste lungo l'attuale via de' Benci dalla quale il tracciato si origina, e di via della piazza del Grano, per il tratto finale, in relazione alla loggia che ne segna l'angolo con via de' Castellani. Nella pianta di Firenze delineata da Ferdinando Ruggieri nel 1731 tutta la porzione dopo via della Mosca \u00e8 segnalata con il nome di via del Leone, in evidente riferimento alla vicina via dei Leoni, mentre il primo tratto reca la denominazione di via de' Neri. Lo stesso vale per tutte le piante cittadine consultate, fino agli anni di Firenze Capitale (1865-1871).\nIl distinguere questi due diversi tratti \u00e8 ampiamente giustificato dall'andamento non rettilineo della strada, con un evidente rapporto tra l'antica via de' Neri e via della Mosca dove sembra convergere la prima parte del tracciato (si veda l'evidente enfatizzazione di questa continuit\u00e0 nella gi\u00e0 citata pianta del Ruggieri), e tra l'antica via del Leone, essenzialmente rettilinea, con via della Ninna. Nelle piante ottocentesche che riportavano i tracciati delle antiche mura si giunse anche a ipotizzare il passaggio di una cerchia all'altezza di via della Mosca per giustificare il fatto. In realt\u00e0 l'asse si era sviluppato tra la terzultima cerchia che passava lungo via dei Leoni e la penultima cerchia, quella del 1172-1175, che scendeva verso l'Arno in corrispondenza di via de' Benci e che aveva una porta maggiore proprio dove nasceva via de' Neri, detta porta a' Buoi probabilmente per un mercato del bestiame che si teneva nello spazio antistante. Da qui le mura cambiavano direzione, seguendo sostanzialmente via dei Vagellai, per poi traversare l'attuale piazza Mentana e saldarsi al castello d'Altafronte. Dobbiamo quindi ritenere che il curvare della nostra strada verso via della Mosca sia stato dovuto al naturale determinarsi di un tracciato che dall'esterno della citt\u00e0 puntava verso l'attuale piazza Mentana, dove era uno scalo fluviale decisamente interessato da traffici e commerci.\nIn via de' Neri abitavano soprattutto gli operai e vi erano situati numerosi magazzini. Dopo l'inclusione nelle mura e la piena del 1333 che distrusse il porto fluviale, via de' Neri inizi\u00f2 ad essere utilizzata da famiglie pi\u00f9 abbienti, che qui eressero le loro case e palazzi come i Davanzati, i Bagnesi, i Da Diacceto, i Rustici, i Soldani, ecc., oltre ai gi\u00e0 citati Nori.\nLa strada \u00e8 in uno dei punti altimetricamente pi\u00f9 bassi di Firenze, da sempre flagellata dalle inondazioni periodiche dell'Arno. Subito dopo l'angolo con via San Remigio due targhe poste a circa quattro metri di altezza ricordano la drammaticit\u00e0 di questi eventi: la pi\u00f9 bassa segna con una manina scolpita il livello raggiunto dalle acque nel 1333; quella ancora pi\u00f9 in alto ricorda l'alluvione del 1966. Una curiosit\u00e0 \u00e8 che entrambe le lapidi riportano la data del 4 novembre.\nDescrizione.\nLa storia di quest'area della citt\u00e0, eminentemente legata a manifatture e mercati, sembra essersi mantenuta nell'attuale carattere di via de' Neri, che si mostra decisamente segnato dalla presenza - cosa oramai rara nel centro storico - di trattorie, mescite di vino, botteghe di frutta e verdura, carni e alimentari, tradizionali e per lo pi\u00f9 a conduzione familiare. Indipendentemente da questo aspetto (funzionale alle necessit\u00e0 di chi vive nella zona e non al turista), la strada \u00e8 oltremodo viva e frequentata, anche come arteria fondamentale di collegamento tra le emergenza della piazza della Signoria e quelle della zona di Santa Croce. Per tali motivi e per la nobilt\u00e0 di alcuni palazzi, torri e case che ne segnano il tracciato (alcuni dichiarati monumento nazionale), la strada \u00e8 da considerare di notevole interesse storico e artistico.\nLapidi.\nAl n. 1, su palazzo Mellini, si trova un ricordo di Giuseppe Barellai:\nAl n. 11, sui resti della torre dei Bagnesi e sotto uno stemma Niccolini:\nTraduzione: \"Giovanni Niccolini figlio del cardinale Agnolo legava questa casa ai frati di Santa Croce per la dotazione della cappella per s\u00e9 costruita, ai suoi referenti Francesco quinto abate e Filippo dei frati consegnarono il giorno 25 del mese di giugno anno del Signore 1612\".\nAl n. 8, dentro un esercizio commerciale (38 rosso):\nUn'altra lapide \u00e8 dentro la Loggia del Grano, con le insegne dei Capitani di Torre (che soprintendevano al mercato dei cereali), del giglio fiorentino e della croce del Popolo.\nTraslitterando in italiano corrente: \"Per parte degli spettabili Signori Otto di Balia della citt\u00e0 di Firenze si proibisce che sotto la loggia della piazza del Grano n\u00e9 attorno a detta piazza si possa fare sporcizie di sorte alcuna a braccia dieci sotto pena di scudi dieci e due tratti di fune; nemmeno giocare alla palla o a qualsivoglia altro gioco sotto le medesime pene contraffacendo\".\nPoco distante si trova una lapide medesima, con pure lo stemma dei Capitani di Torre, tra della Parte Guelfa e dello staio colmo di grano.\nLa traslietterazione \u00e8: \"Per parte degli spettabili Signori Otto di Balia della citt\u00e0 di Firenze, si proibisce che sotto la loggia della piazza del grano, n\u00e9 attorno a datte piazza, non si possa fare sporcizie di sorte alcuna a braccia dieci sotto pena di scudi dieci e dtratti due di fune; nemmeno giocarsi, sotto le medesime pene\".\nTabernacoli.\nAll'angolo di via de' Neri con via dei Rustici, in una edicola con arco a tutto sesto con il monogramma della chiesa di San Remigio sulla chiava dell'arco, si trova un bassorilievo in stucco policromo, opera derivata da un prototipo fiorentino del XV secolo (forse della bottega dei fratelli Benedetto e Giuliano da Maiano), riproducente la \"Madonna del latte\": la Vergine \u00e8 infatti ritratta nell'atto di porgere la mammella al piccolo Ges\u00f9 che, tutto nudo, sulle ginocchia della Madre, sta per essere allattato. Nel repertorio Bargellini-Guarnieri lo si ricorda come \"fatiscente\", con una foto che mostra uno sportello ligneo in cattive condizioni (oggi sostituito da uno in vetro); del vecchio sportello tuttavia, non privo di decorazioni di gusto che si dice \"seicentesco\" (ma forse pi\u00f9 verosimilmente settecentesco), si son perse le tracce.\nUn altro tabernacolo si trova subito svoltato l'angolo con via dell'Osteria del Guanto. Raffigura una \"Madonna col Bambino\" a bassorilievo \"stiacciato\" in stile quattrocentesco, da un modello di Antonio Rossellino."}
{"id": "1063684", "revid": "125844745", "url": "https://it.wikipedia.org/wiki?curid=1063684", "title": "Fawlty Towers", "text": "Fawlty Towers \u00e8 una sit-com britannica trasmessa negli anni settanta dal canale televisivo BBC Two, e andata in onda in Italia sul canale satellitare Jimmy.\nNonostante la sua breve vita (12 episodi), come ad esempio \"Cin cin\".\n\u00c8 ambientato in un albergo fittizio chiamato Fawlty Towers, che si trova nella cittadina balneare di Torquay nella contea del Devon, sulla riviera inglese. John Cleese, che interpreta il principale personaggio della serie, prese lo spunto per il soggetto proprio dal soggiorno in un hotel di questa cittadina.\nLa serie fu scritta dallo stesso John Cleese assieme a Connie Booth, entrambi anche attori negli episodi. La prima stagione fu prodotta e diretta nel 1975 da John Howard Davies; la seconda \u00e8 del 1979 e fu prodotta da Douglas Argent e diretta da Bob Spiers.\nIn una lista dei 100 migliori programmi televisivi britannici (100 Greatest British Television Programmes), stilata dal British Film Institute nel 2000, la serie Fawlty Towers ha ottenuto il primo posto.\nTrama.\nLa serie \u00e8 incentrata sulle gesta e sulle disavventure dell'albergatore Basil Fawlty, di sua moglie Sybil e dei loro dipendenti: il cameriere Manuel, la cameriera Polly, e (nella seconda stagione) del cuoco Terry. La tipica trama degli episodi si sviluppa seguendo gli sforzi di Basil nel tentativo di \"alzare il tono\" del suo albergo e la sua crescente frustrazione nel vedere le sue iniziative intralciate da un susseguirsi di complicazioni ed equivoci, che coinvolgono sia la sua vita che quella altrui.\nRemake.\nTre remake sono stati realizzati per il mercato statunitense. "}
{"id": "1063685", "revid": "287204", "url": "https://it.wikipedia.org/wiki?curid=1063685", "title": "Bentley Speed Six", "text": ""}
{"id": "1063688", "revid": "110157", "url": "https://it.wikipedia.org/wiki?curid=1063688", "title": "Herbert Schilder", "text": "Ha legato indissolubilmente il suo nome a quello della Boston University, presso cui \u00e8 divenuto \"Professore Emerito\" nel 2000. \u00c8 conosciuto soprattutto per la tecnica di otturazione dei canali radicolari, in cui la guttaperca riscaldata \u00e8 compattata all'interno del sistema di canali radicolari in precedenza sagomato e deterso (tecnica di Schilder).\nHa formulato le basi razionali del trattamento endodontico; il raggiungimento degli obiettivi biologici e meccanici da lui enunciati negli anni sessanta-settanta consente di ottenere la predicibilit\u00e0 del successo nel trattamento endodontico."}
{"id": "1063690", "revid": "172294", "url": "https://it.wikipedia.org/wiki?curid=1063690", "title": "Aplotipo", "text": "Con il termine aplotipo (dal greco hapl\u00f3os= singolo o semplice) si definisce la combinazione di varianti alleliche lungo un cromosoma o segmento cromosomico contenente loci in \"linkage disequilibrium\", cio\u00e8 strettamente associati tra di loro, e che in genere vengono ereditati insieme.\nL'associazione statistica tra loci si manifesta in assenza di ricombinazione tra i loci stessi. Per quanto riguarda gli autosomi (cromosomi non sessuali) e le regioni pseudoautosomiche dei cromosomi sessuali questo pu\u00f2 essere dovuto alla vicinanza fisica tra i loci considerati e all'assenza di hot-spot di ricombinazione tra di loro. Invece gli alleli della regione non ricombinante del cromosoma Y (NRY) sono sempre associati a formare aplotipi, cos\u00ec come gli alleli del genoma mitocondriale (mtDNA). Infatti queste due porzioni del genoma non ricombinano, essendo ereditate con modalit\u00e0 uniparentali, paterna la prima, materna la seconda. In particolare gli aplotipi differenti per un sistema aploide non ricombinante sono pari a 1+n, dove n \u00e8 il numero di siti biallelici presi in considerazione, mentre per i sistemi diploidi ricombinanti sono n2.\nIn generale aplotipi differenti sono generati da un aplotipo ancestrale per effetto della mutazione ai singoli loci. I prodotti di questo meccanismo evolutivo possono essere correlati attraverso la filogenesi fino a desumere la forma ancestrale dell'aplotipo.\nSpesso, quando la risoluzione molecolare di un aplotipo \u00e8 molto elevata, pu\u00f2 essere utile raggruppare filogeneticamente aplotipi diversi sulla base di un comune progenitore definendo cos\u00ec un aplogruppo.\nLo studio di queste trasmissioni veniva utilizzato (prima dell'avvento della biologia molecolare) per stabilire la distanza tra due geni su un cromosoma. Questa distanza viene espressa come percentuale di ricombinazione, la cui unit\u00e0 viene definita \"centimorgan\", in omaggio al genetista Thomas Hunt Morgan.\nIl termine \u00e8 usato soprattutto in immunologia per descrivere un insieme di geni situati sullo stesso cromosoma, che codificano per gli antigeni del sangue o dei tessuti. I primi sistemi di classificazione dei gruppi sanguigni definiti dagli aplotipi comprendono il sistema 'Rhesus' del 1947. Il modello pi\u00f9 popolare di aplotipo \u00e8 il Human Leukocyte Antigen (HLA), il cui ruolo \u00e8 fondamentale nella realizzazione delle reazioni di difesa immunitaria dell'organismo. Infatti, molte malattie genetiche hanno la loro origine in una \"anomalia\" dei geni HLA.\nSupponiamo che due geni su un cromosoma, molto vicini l'uno all'altro, non vengano separati dal crossing over durante la meiosi. Per esempio nel sistema di sangue MNS, il gene che codifica una proteina, la 'glicoforina A' (GPA), ha due alleli M e N, ed il gene che codifica per una seconda proteina, la 'glicoforina B' (GPB), ha due alleli s e S. Ci sono 4 aplotipi possibili in questo sistema: MS, Ms, NS, Ns. \nPer esempio, consideriamo un padre che ha ricevuto dai genitori gli aplotipi MS e Ns, quindi ha genotipo MS/Ns e fenotipo MNSs, sposato con una donna omozigote MS/MS con fenotipo MMSS. I loro figli saranno necessariamente MS dalla madre, e saranno MS o Ns da parte del padre (ma non Ms o NS). A parte casi di ricombinazione eccezionale, la frequenza di occorrenza nelle famiglie fornisce un'idea della distanza tra i geni espressi in centimorgan.\nIn un secondo significato, aplotipo \u00e8 un insieme di polimorfismi di un singolo nucleotide (SNPs) su un unico cromosoma di una coppia di alleli che sono statisticamente associati. Si pensa che queste associazioni, e l'individuazione di un paio di alleli di un aplotipo, possano portare all'identificazione inequivocabile di tutti gli altri siti polimorfici nella sua regione. Tali informazioni sono molto preziose per lo studio della genetica perch\u00e9 alla base di molte malattie comuni, e sono state studiate nella specie umana dalla HapMap International Project.\nIn una definizione pi\u00f9 generale, un aplotipo \u00e8 semplicemente il genotipo di un singolo cromosoma o di un aplogruppo del cromosoma. L'aplotipo sta diventando la nuova unit\u00e0 funzionale del genoma.\nMolte societ\u00e0 che fanno test genetici usano la parola 'aplotipo' in riferimento ad alleli mutati di corte ripetizione in tandem (STR) all'interno di un segmento genetico, mentre utilizzano il termine 'aplogruppo' per fare riferimento a mutazioni con un unico evento di polimorfismo (UEP) che rappresenta il cluster al quale un insieme di potenziali aplotipi appartengono.\nRisoluzione di un aplotipo.\nIl genotipo di un organismo potrebbe non definire in modo univoco il suo aplotipo. Ad esempio, consideriamo un organismo diploide e due loci bi-allelici sullo stesso cromosoma come polimorfismi a singolo nucleotide (SNP). Il primo locus ha alleli A e T con tre possibili genotipi AA, AT e TT, il secondo locus avente G e C, ancora una volta d\u00e0 tre possibili genotipi GG, GC e CC. Per un dato individuo, ci sono quindi nove possibili configurazioni per i genotipi a questi due loci, come mostrato nel quadrato di Punnett di sotto, che indica i possibili genotipi che un individuo pu\u00f2 svolgere e gli aplotipi corrispondenti che questi risolvono. Per gli individui che sono omozigoti in uno o entrambi i loci, \u00e8 chiaro quali sono gli aplotipi; \u00e8 solo quando un individuo \u00e8 eterozigote per entrambi i loci che la fase gametica \u00e8 ambigua.\nL'unico metodo univoco per risolvere l'ambiguit\u00e0 di fase \u00e8 il sequenziamento. Tuttavia, \u00e8 possibile stimare la probabilit\u00e0 che un particolare aplotipo quando la fase \u00e8 ambigua attraverso un campione di individui.\nConoscendo i genotipi per un certo numero di individui, gli aplotipi si possono dedurre dalla risoluzione dell'aplotipo o altre tecniche. Questi metodi si basano sull'osservazione che alcuni aplotipi sono comuni in alcune regioni genomiche. Quindi, dato un insieme di risoluzioni aplotipiche possibili, essi tendono a scegliere quelli in cui c'\u00e8 un minor numero di aplotipi diversi. I meccanismi di questi metodi varia - alcuni si basano su approcci combinatori (ad esempio, la parsimonia), mentre altri utilizzano funzioni di rischio sulla base di diversi modelli e ipotesi, come il principio di Hardy-Weinberg, il modello di teoria della coalescenza, o filogenesi perfetta. Questi modelli sono combinati con algoritmi di ottimizzazione, quali ad esempio di aspettativa-massimizzazione (EM), Markov chain Monte Carlo (MCMC), o i modelli nascosti Markov nascosti (HMM).\nL'aplotipizzazione con microfluidi di un intero genoma \u00e8 una tecnica per la separazione fisica dei singoli cromosomi di una cellula in metafase seguita da risoluzione diretta del aplotipo per ciascun allele.\nAplotipi Y-DNA da test genealogici.\nA differenza di altri cromosomi, i cromosomi Y non si trovano a coppie, ma ogni maschio umano ne ha soltanto una copia. Questo significa che non vi \u00e8 alcuna casualit\u00e0 sulla copia che viene ereditata; cos\u00ec, a differenza di aplotipi autosomici, non vi \u00e8 dunque alcuna randomizzazione per l'aplotipo del cromosoma Y tra le generazioni, e un maschio umano dovrebbe in gran parte mostrare lo stesso cromosoma Y di suo padre, con pi\u00f9 o meno alcune mutazioni, dal momento che, nella popolazione umana, questo cromosoma si caratterizza per un elevato grado di polimorfismo.\nIn particolare, la Y-DNA che \u00e8 il risultato numerato di un test genealogico del DNA Y-DNA deve corrispondere, a meno di mutazioni. Nelle discussioni genealogiche e popolari, questo \u00e8 a volte indicato come la \"firma DNA\" di un particolare essere umano di sesso maschile, o del suo sangue paterno.\n Risultati UEP (risultati SNP).\nI polimorfismi di Unico-evento (UEPs) come SNPs rappresentano aplogruppi. STRs indicano aplotipi. I risultati che compongono l'intero aplotipo Y dal test del DNA del cromosoma Y possono essere divisi in due parti: i risultati della UEPs, a volte chiamati i risultati SNP, sono polimorfismi a singolo nucleotide, ed i risultati di corte sequenze microsatellite ripetute in tandem (Y-STR).\nI risultati UEP riflettono l'eredit\u00e0 di eventi che si ritiene possa essersi verificata solo una volta in tutta la storia umana. Questi possono essere utilizzati per identificare direttamente l'aplogruppo Y-DNA dell'individuo, il suo posto sull'albero genealogico di massima dell'intera umanit\u00e0. Diversi aplogruppi Y-DNA identificano popolazioni genetiche che spesso sono strettamente legati alle aree geografiche, riflettondo le migrazioni degli individui in relazione ai proprio antenati decine di migliaia di anni fa.\nAplotipi Y-STR.\nL'altra parte possibile dei risultati genetica \u00e8 l'aplotipo Y-STR.\nA differenza del UEPs, la Y-STR mutano molto pi\u00f9 facilmente, e dalla loro risoluzione si pu\u00f2 distinguere la genealogia molto pi\u00f9 recente. Gli aplotipi Y-STR \u00e8 probabile che si sono diffusi a parte, per formare un cluster di pi\u00f9 o meno risultati simili. In genere, questo gruppo avr\u00e0 un centro definito pi\u00f9 probabile, l'aplotipo modale, e anche una diversit\u00e0 dell'aplotipo - il grado in cui \u00e8 diventato diffuso. Pi\u00f9 in passato si \u00e8 verificato l'evento che lo definiscono, e pi\u00f9 la crescita demografica si \u00e8 verificata all'inizio del successivo evento, maggiore sar\u00e0 la diversit\u00e0 di aplotipo per un determinato numero di discendenti. D'altra parte, se la diversit\u00e0 dell'aplotipo \u00e8 pi\u00f9 piccola per un determinato numero di discendenti, ci\u00f2 pu\u00f2 indicare un antenato comune pi\u00f9 recente, o che una espansione della popolazione si \u00e8 verificato pi\u00f9 di recente.\n\u00c8 importante notare che, a differenza di UEPs, non vi \u00e8 alcuna garanzia che due individui con un aplotipo Y-STR simile necessariamente condividano un antenato simile. Non c'\u00e8 univocit\u00e0 di eventi Y-STR. Invece, i cluster di risultati Y-STR aplotipo ereditando da eventi diversi e storie diverse tendono tutti a sovrapporsi."}
{"id": "1063691", "revid": "842", "url": "https://it.wikipedia.org/wiki?curid=1063691", "title": "FIFA (videogioco)", "text": ""}
{"id": "1063695", "revid": "768068", "url": "https://it.wikipedia.org/wiki?curid=1063695", "title": "Amelia Peabody", "text": "Amelia Peabody (c. 1852 - dopo il 1939) \u00e8 un personaggio immaginario, nato dalla penna di Elizabeth Peters.\nLa sua avventura comincia esattamente nel febbraio del 1884 quando, a seguito della morte del padre che da tempo accudiva, diviene l'unica erede di un cospicuo patrimonio e decide di intraprendere un viaggio per l'Egitto con una compatriota inglese. L\u00ec trover\u00e0 amore, famiglia, amicizie e diventer\u00e0 un'archeologa a tutti gli effetti, nonch\u00e9 una famosa detective. \u00c8 infatti in questi luoghi misteriosi che la protagonista si trover\u00e0 a svolgere la sua prima investigazione presso il sito della citt\u00e0 perduta di Amarna, gestito dai fratelli archeologi Walter e Radcliffe Emerson. Con quest'ultimo nasceranno da prima delle divergenze, che si tramuteranno in amore poco dopo, mentre Walter sposer\u00e0 Evelyn, la ragazza inglese incontrata da Amelia prima di partire per l'Egitto, vittima della truffa ordita da due criminali che la protagonista smascherer\u00e0.\nTre anni dopo questi avvenimenti Amelia partorisce il suo primo figlio, Walter Peabody Emerson, soprannominato Ramses per la similarit\u00e0 di carattere con l'eclettico faraone. Mentre l'affetto che Emerson prova per il figlio \u00e8 evidente, Amelia appare alle volte fin troppo fredda anche se in realt\u00e0 l'amore per il figlio \u00e8 pari a quello del marito (nel terzo libro della serie, infatti, attacca un malfattore che aveva ferito Ramses spinta da una 'furia cieca'). Nel 1898 la famiglia adotter\u00e0, anche se non formalmente, Nefret, una bellissima tredicenne di origini inglesi cresciuta in un'oasi egiziana sperduta nel deserto nubiano di cui Ramses si innamorer\u00e0 perdutamente. In seguito si unir\u00e0 alla famiglia anche David, un giovane artista succube della criminalit\u00e0 egiziana che lo sfruttava per falsificare opere d'arte antica, adottato da Walter ed Evelyn, gi\u00e0 genitori di quattro figli. In casa Emerson inoltre vivono numerosi gatti (animali molto amati da Amelia) spesso trovati in Egitto durante le campagne di scavi.\nSenza contare i numerosi criminali occasionali che sembrano fare a gara per impedire alla famiglia Emerson di dedicarsi interamente ad una stagione di scavi in Egitto, fin dall'inizio delle loro avventure nella terra dei faraoni compare un misterioso e alquanto peculiare personaggio che sembra nutrire una particolare attenzione nei confronti di Amelia. Si tratta di un uomo senza identit\u00e0, capo di una banda di saccheggiatori di tombe e mercanti di antichit\u00e0. Nessuno conosce il suo vero nome n\u00e9 il suo vero aspetto. Si cela sotto false identit\u00e0, ha un'illimitata gamma di travestimenti che gli permettono di imbrogliare e depistare persone accorte come Amelia e la sua famiglia. Molti lo chiamano Sethos, Mrs Emerson preferisce il termine \u2018Mente Criminale\u2019. Trovatasi, suo malgrado, in stretta intimit\u00e0 con lui, verr\u00e0 a conoscenza dei sentimenti che quest'uomo prova nei suoi confronti. Sebbene sia votato al male, al crimine e all'illegalit\u00e0, Sethos possiede in realt\u00e0 un cuore capace di amare. Varie volte la famiglia Emerson si imbatter\u00e0 in questo affascinante personaggio. Amelia ne verr\u00e0 rapita, in varie occasioni salvata, talvolta aiutata nelle sue indagini e conserver\u00e0 per Sethos quell'ammirato rispetto che il marito Radcliffe, malgrado ne sia profondamente geloso, si trover\u00e0 a condividere."}
{"id": "1063700", "revid": "768068", "url": "https://it.wikipedia.org/wiki?curid=1063700", "title": "Calliroe (Oceanina)", "text": "Calliroe () \u00e8 un personaggio della mitologia greca figlia di Oceano e Teti ed \u00e8 una delle Oceanine.\nCalliroe d\u00e0 il suo nome alla luna di Giove Calliroe.\nMitologia.\nGenealogia.\nSecondo Nonno di Panopoli fu una delle tre progenitrici degli abitanti di Tiro insieme ad Abarbarea e Drosera.\nNegli Inni omerici viene citata come compagna di Persefone quando Ade rapisce la figlia di Demetra.\nSecondo vari autori fu sposa del gigante Crisaore da cui gener\u00f2 Gerione ed Echidna.\nServio Mario Onorato gli attribuisce come sposo Nilo che la rese madre della figlia Chione.\nGiovanni Tzetzes gli attribuisce Minia avuto da Poseidone.\nSecondo Dionisio di Alicarnasso partor\u00ed Cotys avuto da Mane, un re di Meonia.\nCalliroe come modello femminile.\nIl personaggio emerge fra le eroine della mitologia greca perch\u00e9 fornisce un modello di maternit\u00e0 che trova seguito nella tradizione poetica greca a partire dalla poesia arcaica fino alle testimonianze di epoca ellenistica ed inoltre si configura come un modello femminile che tenta di impedire il corso del destino, cos\u00ec come Andromaca nel VI libro dell\"'Iliade\", che implora appassionatamente il marito di non scendere in battaglia e di non lasciare il figlio orfano;\noppure la Giocasta di Stesicoro che suggerisce ai figli Eteocle e Polinice un modo per evitare lo scontro fratricida.\nSi ha anche l'esempio di Ecuba: Omero nel canto XXIV dell\"'Iliade\" si dilunga a descrivere il dialogo fra i due vecchi genitori di Ettore, sul dar seguito o meno alle indicazioni della dea Iris su come formulare la richiesta da porre a Achille per il riscatto del corpo del figlio. La donna, a fronte delle intenzioni dichiarate dallo sposo, l'invita a pregare le divinit\u00e0 perch\u00e9 lo sostengano nell'impresa, cercando di dissuadere il consorte per evitare di perdere anche questo affetto dopo i numerosi figli morti in campo di battaglia. Ecuba per\u00f2 \u00e8 impotente di fronte alla determinazione di Priamo e deve accettarne la decisione. La figura femminile ha qui la funzione di mediatrice diplomatica in una situazione di alta tensione drammatica: pi\u00f9 volte Ecuba rammenta al marito che le vicende umane sono sempre strettamente vincolate alle Moire e al rispetto del volere divino.\nFrammento S 13.\nNella \"Gerioneide\" di Stesicoro il frammento S 13, per quanto esiguo, restituisce il ritratto di una madre disperata che implora Gerione di non battersi con Eracle, ma il figlio non la ascolta e incontrer\u00e0 il destino di morte.\nep. . . . .io infelice e madre di\nmaledetti e in modo maledetto soffrendo,\nti supplico Gerione,\nse ti ho mai offerto il mio seno\n. .. . vv. 6-7 . . . .\nper la cara ... rallegra(to?)\nstr. . . . peplo\n. .. . ascolta\nIn questo frammento il discorso pronunciato da Calliroe rappresenta con molta verosimiglianza l'affetto viscerale della madre per il figlio, esemplificato anche dal lamento di Danae in Sim. fr. 543 PMG, sebbene in contesto diverso e rivolto ad un figlio ancora in fasce."}
{"id": "1063701", "revid": "1522738", "url": "https://it.wikipedia.org/wiki?curid=1063701", "title": "Ithaginis cruentus", "text": "Il fagiano insanguinato (Ithaginis cruentus) \u00e8 l'unica specie del genere \"Ithaginis\" della famiglia dei fagiani. Ha 15 diverse sottospecie.\nIl nome di questa specie deriva dal fatto che i maschi hanno il piumaggio del petto, la gola e la fronte di colore rosso vivo. Le femmine sono colorate in modo pi\u00f9 uniforme, con ombreggiature bruno rossastre. Sia i maschi che le femmine hanno un anello distinto di pelle nuda color cremisi intorno agli occhi, oltre ad avere i piedi rossi. Le sottospecie si distinguono tra loro in base alla gradazione delle piume rosse e nere.\nIl fagiano insanguinato vive sulle montagne di Nepal, Sikkim, Tibet, Birmania settentrionale e nelle regioni nord-occidentali della Cina. L'habitat preferito dal fagiano insanguinato sono le foreste di conifere o miste e le zone arbustive subito sotto il limite delle nevi. I fagiani si spostano attraverso il loro areale in base alle stagioni e durante l'estate si trovano ad altitudini pi\u00f9 elevate. Le popolazioni si dirigono verso le zone pi\u00f9 basse verso l'inverno, quando aumentano le precipitazioni nevose. Il fagiano insanguinato \u00e8 l'uccello di stato dello stato indiano del Sikkim."}
{"id": "1063704", "revid": "92719", "url": "https://it.wikipedia.org/wiki?curid=1063704", "title": "Ithaginis", "text": ""}
{"id": "1063708", "revid": "1610933", "url": "https://it.wikipedia.org/wiki?curid=1063708", "title": "Fagiano insanguinato", "text": ""}
{"id": "1063709", "revid": "400694", "url": "https://it.wikipedia.org/wiki?curid=1063709", "title": "AIR", "text": ""}
{"id": "1063735", "revid": "124822475", "url": "https://it.wikipedia.org/wiki?curid=1063735", "title": "Vulcano Sabatino", "text": "Il Vulcano Sabatino, chiamato anche distretto vulcanico sabatino, copre un'area di oltre 1600\u00a0km\u00b2 delimitata a Nord Ovest dai distretti vulcanici dei Monti Volsini e Cimini, a Sud Est dall'apparato dei Colli Albani, a Nord Est dalle unit\u00e0 sedimentarie della dorsale appenninica e a Sud Ovest dai sedimenti marini. \u00c8 considerato attualmente un vulcano quiescente.\nDescrizione.\nLa sua attivit\u00e0 si \u00e8 sviluppata all'interno di una fossa tettonica compresa fra i due sollevamenti (horst) dei Monti della Tolfa a Ovest e del Monte Soratte a Est.\nIl vulcanismo sabatino, diversamente da quello dei Colli Albani, \u00e8 di tipo \u201careale\u201d, cio\u00e8 con un apparato esterno che non appare circoscritto in un cono centrale ma interessa un'area pi\u00f9 o meno vasta.\nStoria.\nL'apparato vulcanico sabatino inizi\u00f2 la sua attivit\u00e0 circa 600.000 anni fa, contemporaneamente ad altri distretti vulcanici del Lazio (Bolsena, Vico, Colli Albani, Roccamonfina) con il primo edificio vulcanico di Morlupo-Castelnuovo di Porto. Poco dopo l'attivit\u00e0 inizi\u00f2 anche nella zona di Sacrofano, con la formazione di un centro eruttivo tra i pi\u00f9 rilevanti, sia per la durata, sia per l'enorme quantit\u00e0 dei prodotti emessi.\nLe sue prime importanti eruzioni furono di tipo pliniano (estremamente esplosivo); i depositi di questa fase (circa 560.000-548.000 anni fa), presenti nella zona nord-orientale del Parco, sono costituiti dal Tufo giallo della Via Tiberina, che mostra localmente spessori di 50-70 metri, e che viene ancora oggi, cos\u00ec come gi\u00e0 dai tempi degli Etruschi (VIII-IV secolo a.C.), estratto in cava per la produzione di blocchetti per l'edilizia, grazie alla sua elevata resistenza abbinata alla facilit\u00e0 di lavorazione.\nLa quantit\u00e0 di prodotti vulcanici emessi in questa fase fu cos\u00ec elevata che colm\u00f2 la valle dell'antico Tevere, spostandone il corso a est del Monte Soratte. Il vulcano di Sacrofano rimase in attivit\u00e0 per circa 150.000 anni, ma in maniera discontinua, tanto che tra i depositi vulcanici di quel periodo (\u201cTufi varicolori di Sacrofano e La Storta\u201d) si nota lo sviluppo di paleosuoli adatti alla crescita di vegetazione.\nIn questo stesso periodo l'attivit\u00e0 vulcanica si diffuse in tutti i Sabatini, e nacquero diversi centri vulcanici, con emissione sia di colate di lava che di prodotti esplosivi; si vennero a creare anche molti edifici secondari detti coni di scorie, costituiti principalmente da lapilli, scorie e cenere che sono ancora oggi riconoscibili (\"Monte Rocca Romana\", il pi\u00f9 alto dei Sabatini, \"Monte Musino\", \"Monte Solforoso\", \"Monte Ficoreto\", ecc.). Le ultime importanti fasi dell'attivit\u00e0 esplosiva del vulcano di Sacrofano terminarono all'incirca 330.000 anni fa quando, con la riduzione della pressione del magma, l'acqua presente nel sottosuolo entr\u00f2 in contatto con la camera magmatica causando violente eruzioni esplosive che produssero il \u201cTufo di Sacrofano\u201d e distrussero la parte sommitale del vulcano; ne seguirono lo sprofondamento della depressione della caldera di Sacrofano, al cui interno sorge oggi l'abitato, e, poco dopo, la nascita di edifici vulcanici al margine di questa caldera, tra i quali \"Monte Razzano\", sulle cui pendici settentrionali sorge oggi il paese di Campagnano.\nContemporaneamente, il progressivo svuotamento di una grande camera magmatica principale posta a circa 4\u00a0km di profondit\u00e0, insieme ad un grosso sistema di faglie regionali, determin\u00f2, tra quattrocentomila e centocinquantamila anni fa, la formazione della grande conca oggi occupata dal lago di Bracciano, che non \u00e8 quindi un antico cratere, ma una depressione vulcano-tettonica in cui si riconoscono i resti di antichi crateri come Vigna di Valle, Anguillara, Trevignano Romano, Vicarello.\nL'attivit\u00e0 finale del distretto sabatino continu\u00f2 soprattutto nel settore orientale con episodi di tipo freatomagmatico (cio\u00e8 interazione magma-acqua), quali Martignano, Stracciacappe, Monterosi, Baccano: nella caldera di quest'ultimo, in cui si era formato un lago, bonificato in tempi antichi, scorre oggi la Via Cassia. L'attivit\u00e0 vulcanica di quest'area si esaur\u00ec definitivamente meno di 40.000 anni fa. Attualmente il vulcano \u00e8 considerato quiescente ed \u00e8 possibile una futura attivit\u00e0."}
{"id": "1063741", "revid": "1673774", "url": "https://it.wikipedia.org/wiki?curid=1063741", "title": "Michelle Williams (cantante)", "text": "Esordisce nel 2000 come terzo membro delle Destiny's Child, con le quali ha venduto oltre 35 milioni di album e ottenuto un Grammy Award, quattro American Music Awards e due BET Awards. Come membro del gruppo ha inoltre vinto sette Billboard Music Awards, tra cui il Artist Achievement Award nel 2004.\nDal 2002 intraprende la carriera da solista, muovendosi dalle sonorit\u00e0 gospel/soul al dance/pop, pubblicando quattro album, una compilation e numerosi singoli, tra cui \"Say\" Yes\",\" assieme a Beyonc\u00e9 e Kelly Rowland, \"Heard a World\", \"Do You Know\", \"We Break the Dawn\" e \"The Greatest\". Come solista ha ricevuto un Mobo Award come \"Miglior Cantante Gospel\" e un Stellar Awards per il brano S\"ay Yes.\"\nDi notevole rilievo i suoi ruoli a Broadway in \"Aida\" e nei musical \"Chicago\", \"Fela!\" e \"The Color Purple\", valendole una nomina come miglior attrice protagonista ai NAACP Theatre Award. Ha inoltre intrapreso la carriera televisiva, divenendo mentore e giudice in alcuni programmi televisivi statunitensi e britannici, tra cui \"MTV's Top Pop Group, Strictly Come Dancing, Fix My Choir\" e \"The Masked Singer.\"\nOrigini.\nMichelle Williams \u00e8 cresciuta in una famiglia di religione cristiana ed ha imparato a cantare nel coro della sua chiesa. In seguito ha cantato in un quartetto musicale chiamato United Harmony. Dopo aver frequentato l'Auburn High School ha seguito un corso di laurea in giustizia criminale all'Illinois State University, mentre cantava come corista per la famosa cantante R&amp;B Monica.\nMusica e teatro.\n1999-2005: Destiny's Child.\nMichelle Williams e Farrah Franklin entrarono ufficialmente nel gruppo nel dicembre del 1999, prendendo il posto di Letoya Luckett e LaTavia Roberson, secondo una decisione presa dal manager Mathew Knowles. Il primo video in cui apparve fu \" \"Say My Name\"\", girato pochi giorni dopo la sua entrata nel gruppo\".\" Successivamente il quarto membro delle Destiny's Child, Farrah Franklin, lasci\u00f2 il gruppo, diventando in questo modo un trio. Il gruppo riscosse un successo globale con il singolo \"\"Independent Women Part\" \", incluso nella colonna sonora del film \"Charlie's Angel\". In seguito, anche nel terzo album in studio delle Destiny's Child \"Survivor\", il primo registrato anche da Michelle Williams. Altri tre singoli furono estratti dall'album: \"Survivor\", (il primo in cui Michelle cant\u00f2 una strofa da sola) che vinse il Grammy Award come \"Best R&amp;B Performance by a Duo or Group with Vocals\", \"Bootylicious\" e \"Emotion\". Seguirono un tour mondiale, un album di remix (\"This Is the Remix\") e uno natalizio (\"8 Days of Christmas\"), dopodich\u00e9 il gruppo si separ\u00f2 temporaneamente per le carriere soliste dei componenti. Dopo tre anni di pausa le Destiny's Child realizzarono il loro ultimo album in studio: \"Destiny Fulfilled\" pubblicato nel novembre 2004. Nell'ottobre 2005 il gruppo realizz\u00f2 il suo Greatest Hits intitolato \"#1's\" che includeva tre nuove canzoni tra le quali \"Stand Up for Love\".\n2002- 2007: \"Heart to Yours\" e \"Do You Know e\" gli inizi come attrice.\nMichelle Williams \u00e8 stata il primo membro delle Destiny's Child a realizzare un album da solista di genere gospel \"Heart to Yours\", con la partecipazione di Carl Thomas, Shirley Caesar e Mary Mary e prodotto dalla Columbia Records. La cantante ha affermato la scelta del genere musicale in un'intervista: \"\"Alcune persone faranno gospel quando la loro carriera fallisce, ma ho scelto di farlo al culmine della popolarit\u00e0 di Destiny's Child ... E non volevo farlo perch\u00e9 era una moda. Volevo farlo perch\u00e9 \u00e8 dentro di me\".\" Rilasciato il 16 aprile 2002, debutta al numero 57 della \"Billboard 200\" e alla prima posizione della \"US Top Gospel Albums,\" vendendo un totale di 200.000 copie negli Stati Uniti. \nIl video musicale per il primo e unico singolo dell'album, \"Heard a Word\", \u00e8 stato prodotto dal regista Sylvain White. Grazie all'album la cantante vince il \"Best Gospel Act\" ai Mobo Awards e il Female Vocalist of the Year \u2013 Urban Contemporary ai GMWA Excellence Awards. Riceve inoltre una nomination ai Stellar Awards come \"New Artist of the Year.\" Billboard inserisce inoltre la cantante al quinto posto nella lista \"Top Gospel Artist\" del 2002.\nNel 2003 inizia la carriera come attrice di teatro e musical entrando nel cast dell\"'Aida\" in atto a Broadway, prendendo il posto della cantante Toni Braxton. Ad oggi la Williams \u00e8 il primo ed unico membro del gruppo ad aver recitato a Broadway.\nSeguendo il successo del suo debutto da solista ha realizzato l'album successivo intitolato \"Do You Know\" nel 2004. L'album \u00e8 prodotto dal team del precedente album con la partecipazione sia come scrittore che produttori di Solange Knowles, Dawkins &amp; Dawkins, e il fratello Erron Williams. Pubblicato il 26 gennaio 2004 negli Stati Uniti, \"Do You Know\" ha raggiunto un deludente debutto nella \"Billboard 200\", vendendo 10.000 copie nella sua prima settimana raggiungendo la posizione 120, nonostante la calda accoglienza da parte dei critici che hanno prestato lode alla capacit\u00e0 da cantautrice della cantante. Raggiunge invece la seconda posizione della \"US Top Gospel Albums\" e la terza della \"US Christian Albums.\" Fino al 2008 ha venduto 78mila copie negli Stati Uniti.\nDopo due album con le Destiny's Child (\"Destiny Fulfilled\" e \"#1's\"), aver ricevuto la stella sulla Hollywood Walk of Fame ed essere riconosciute come il gruppo femminile che ha venduto di pi\u00f9 al mondo da \"Time\", nel 2006 il gruppo si sciolse. In seguito la Williams ha fatto il suo debutto televisivo nella commedia \"Half &amp; Half\" e partecipato al programma televisivo \"Celebrity Duets\", duettando con gli attori Alfonso Ribeiro e Jay Rodriguez. A partire da aprile 2007, la Williams e Oprah Winfrey si uniscono al cast del musical di successo a Broadway, \"The Color Purple\", per il tour nazionale statunitense.\n2008-2011: \"Unexpected\" e il musical \"Chicago\".\nNel marzo 2008, Columbia ha rivelato che la Williams avrebbe rilasciato il suo terzo album in studio il 7 ottobre 2008, negli Stati Uniti. L'album risente di sonorit\u00e0 pi\u00f9 orientate all'R&amp;B e alla musica dance. Il singolo \"\"We Break the Dawn\",\" scritto con Solange, conquista la posizione n\u00b0 1 della classifica \"Billboard Hot Dance Airplay\" ed entra nella Top50 sia nel Regno Unito che in Ungheria, diventando il suo maggiore successo internazionale. Il secondo singolo \"\"The Greatest\" conquista la prima posizione della classifica dance statunitense mentre il terzo, \"Hello Heartbreak\"\", raggiunge la 40\u00aa posizione tra i singoli pi\u00f9 venduti negli Stati Uniti e l'8\u00ba nel genere dance.\nNonostante \"Unexpected\" sia l'album meno venduto della cantante sia in patria che all'estero, debutta nella \"Billboard 200\" al numero 42 e al numero 11 della \"Top R&amp;B/Hip-Hop Album Chart,\" con vendite della prima settimana di 14.000 unit\u00e0. Nel 2009, la cantante ha confermato in un video blog che lei e un team di produzione stavano mettendo gli ultimi ritocchi su una versione remix dell'album in uscita in Nord America e Asia. Ad aprile 2013 l'album ha venduto 34.000 copie negli Stati Uniti.\nIl 13 luglio del 2009, Williams ha iniziato un impegno limitato di sei settimane al Cambridge Theatre per il musical \"Chicago\", rendendola la prima afro-americana ad essere lanciata nella produzione musicale del West End. La sua partecipazione \u00e8 stata estesa continuando ad apparire per altre tre settimane per un impegno esteso a partire dal 23 agosto al 12 settembre 2009.\nIl 12 gennaio 2010, \u00e8 stato annunciato che Michelle Williams si \u00e8 separata dal mannager Mathew Knowles, padre di Beyonc\u00e9. L'8 febbraio 2010, Williams ha fatto un ritorno a Broadway iniziando un impegno limitato di sette settimane nel musical \"Chicago\" presso, in sostituzione di Ashlee Simpson. Nel mese di aprile, i produttori Barry e Fran Weissler hanno annunciato che l'artista avrebbe esteso il suo impiego con ulteriori 18 spettacoli fino al 13 aprile, prima di unirsi all'impegno di Los Angeles del tour nazionale del musical. I due produttori affermano infatti che \"\"Michelle ha dimostrato di essere una grande risorsa per CHICAGO a Broadway. Oltre ad essere un'artista fantastica, \u00e8 deliziosa e genuina sia fuori dal palco che sul palco. Siamo entusiasti che non solo sia in grado di prolungare la sua corsa a Broadway, ma anche di unirsi al nostro tour nazionale per il suo terzo impegno di ritorno a Los Angeles\".\"\nNell'agosto 2010, \u00e8 stato riferito che la Williams avrebbe partecipato all'ottava stagione del concorso televisivo britannico \"Strictly Come Dancing\", rimanendovi per sette settimane.\n2014 - 2015: \"Journey to Freedom\".\nDopo l'uscita della terza compilation delle Destiny's Child \"Love Songs\", contenente l'inedito \"Nuclear\" co-scritto dalla Williams, si esibisce nel febbraio del 2013 in una breve riunione del gruppo durante il Super Bowl XLVII Halftime Show di Beyonc\u00e9, esibendosi nei brani \"Bootylicious\", \"Independent Women Part I\" e nel singolo di Beyonc\u00e9 \"Single Ladies (Put a Ring on It)\". Durante il 2013 pubblica inoltre alcuni singoli come \"If We Had Your Eyes\" e \"Fire\".\nNel 2014 la Williams torna all'attenzione mondiale con la pubblicazione del singolo soul/gospel dalle influenza moderne chiamato \"Say Yes\", che vede una collaborazione con Beyonc\u00e9 e Kelly Rowland. Ad alcune settimane di distanza dalla pubblicazione del singolo, il 18 giugno viene pubblicato il video ufficiale sul canale VEVO della cantante, il quale vince il premio \"Video of the Year\" ai Stellar Awards. Il singolo, che raggiunge la prima posizione nelle classifiche \"US Hot Gospel Songs\" , \"Gospel Digital Songs\" e \"Gospel Streaming charts\" accompagna l'album \"Journey to Freedom\". L'album debutta alla posizione 29 della Billboard 200, posizione pi\u00f9 alta raggiunta dalla cantante nella classifica, e alla seconda posizione della classifica statunitense \"Top Gospel Albums\".\n2016- presente: \"Attrice a teatro, televisione e nuovi progetti\".\nDopo alcuni anni di silenzio in cui si \u00e8 dedicata a progetti di teatro a Broadway annuncia di star lavorando ad alcuni progetti musicali. Ad aprile del 2018 torna a cantare con Kelly Rowland allo show al Coachella Valley Music and Arts Festival tenuto da Beyonc\u00e9. Viene annunciato inoltre la sua partecipazione a Broadway nel musical \"Once on This Island\" nel ruolo di Erzulie per l'anno 2018-2019, ma che lascia a Dicembre del 2018 su invito del proprio medico. Il 7 dicembre 2018 pubblica il singolo \"Fearless\" con l'etichetta Radiance Music Group.\nNel gennaio 2019 la mittente televisiva BET conferma la partecipazione della cantante alla nuova serie basata sulla vita e carriera di Don Cornelius, dove interpreter\u00e0 Diana Ross. Nel cast sar\u00e0 affiancata da Kelly Rowland, K. Michelle e Bobby Brown. Successivamente viene annunciata l'entrata della Williams nel cast del musical \"A Snow White Christmas\" per la sua decima messa in scena. Reciter\u00e0 dal 30 novembre 2019 inizialmente al Raleigh Memorial Auditorium in Carolina del Nord, per poi proseguire dal 13 al 22 dicembre al Pasadena Civic Auditorium di Los Angeles. Nel dicembre 2019 la cantante viene scelta come partecipante della seconda stagione del programma televisivo \"The Masked Singer.\"\nA novembre 2020 Williams annuncia l'uscita di un libro autobiografico intitolato \"Checking In,\" pubblicato nel maggio 2021. Il 22 dicembre 2020 la cantante conduce il podcast \"Cheking In\" per l'emittente radiofonica IHeartRadio per il ciclo di interventi intitolati Black Effect Podcast Network e recita come protagonista del film TV a tema natalizio di Hallmark Channel, \"Christmas in Harmony\", andato in onda il 29 ottobre 2021. Succesivamente il podcast viene rilasciato nelle principali piattaforme di streaming, venendo successivamente nominato come \"miglior podcast sullo stile di vita e l'auto-aiuto\" ai NAACP Image Award del 2022. Nel febbraio 2022, Williams ha gareggiato nella terza serie della versione britannica di \"The Masked Singer.\"\nVita personale.\nIn un'intervista al programma televisivo \"The Talk\", Michelle Williams racconta della sua convivenza con la depressione fin dall'adolescenza. Nel periodo di massimo successo con le Destiny's Child, la cantante continu\u00f2 a soffrirne descrivendolo come: \"Ero in quel posto dove si \u00e8 fatto buio e pesante, perch\u00e9 a volte ti senti come se fossi la causa stessa, mi prendo cura della gente e i fan, non avrei dovuto sentirmi cos\u00ec\". Solo nel 2017 la cantante decise di intraprendere un percorso per controllare ed uscire dalla depressione in un ospedale specializzato a Los Angeles.\nIl 19 aprile 2018 annuncia tramite la rivista \"People\" il fidanzamento con Chad Johnson, pastore e coach sportivo dei Pittsburgh Steelers e L.A. Dodgers. La coppia doveva sposarsi al termine dell'estate dello stesso anno ma la Williams entr\u00f2 in depressione, intraprendendo cos\u00ec una terapia in un ospedale privato a Los Angeles. Il 7 dicembre 2018 annuncia la rottura rilasciando il singolo \"Fearless\"."}
{"id": "1063749", "revid": "438678", "url": "https://it.wikipedia.org/wiki?curid=1063749", "title": "Risorsa informatica", "text": "Una risorsa informatica (o risorsa di sistema), in ambito informatico, indica ogni componente fisico o virtuale che offra una certa funzionalit\u00e0 con disponibilit\u00e0 limitata all'interno di un sistema informatico.\nDescrizione.\nUna risorsa \u00e8 un elemento o componente, sia hardware, come la RAM o le periferiche I/O, sia software, come file, necessario al sistema. \nTali risorse vengono assegnate dal sistema operativo ai singoli processi in esecuzione su di esso, in modo che essi ne possano usufruire. Le risorse possono, per\u00f2, sembrare insufficienti, in quanto sono di numero limitato rispetto ai processi che le richiedono ed \u00e8 per questo che si pu\u00f2 parlare di risorse \u201ccondivise\u201d.\nClassificazioni.\nIn informatica, le risorse sono soggette a varie classificazioni che possono riguardare la modalit\u00e0 di assegnazione e la tipologia di utilizzo.\nClassificazione per modalit\u00e0 di assegnazione.\nLe singole richieste possono essere assegnate ai processi tramite due modalit\u00e0 differenti:\nClassificazione in base alla tipologia di risorsa.\nIn base alla mutua esclusivit\u00e0.\nQuesta classificazione include due categorie:\nIn base alla modalit\u00e0 di utilizzo.\nQuesta classificazione include due categorie:\nAssegnazione delle risorse.\nPer poter definire conclusa l\u2019assegnazione di una risorsa ad uno specifico processo si devono sviluppare tre eventi:\nIl sistema operativo si occupa di gestire costantemente lo stato in cui si trovano le singole risorse. \nEssendo le risorse in numero limitato, in alcuni casi ci troviamo di fronte a situazioni di stallo (deadlock), ovvero quando uno o pi\u00f9 processi attendono il rilascio da parte di un altro processo che sta utilizzando la risorsa richiesta.\nCondivisione.\nEssendo le risorse di numero finito, spesso il sistema operativo attiva dei meccanismi di condivisione per i vari processi.\nTramite questi meccanismi, pi\u00f9 processi possono operare sulla medesima risorsa ed effettuare uno scambio di informazioni utilizzando la medesima area di memoria, dove vengono inserite delle variabili all\u2019interno delle quali sono memorizzati i risultati delle singole elaborazioni.\nOgnuna delle operazioni sopra descritte \u00e8 monitorata dal sistema operativo, il quale mette a disposizione di ciascuna risorsa un gestore, che ne regola l'utilizzo, e un protocollo che permette l'accesso alla risorsa.\nTipologia.\nGeneralmente le risorse informatiche possono essere classificate in:"}
{"id": "1063753", "revid": "712828", "url": "https://it.wikipedia.org/wiki?curid=1063753", "title": "IG-88", "text": ""}
{"id": "1063756", "revid": "121636399", "url": "https://it.wikipedia.org/wiki?curid=1063756", "title": "Scapolare", "text": "Lo scapolare (dal latino \"scapula\", spalla) \u00e8 una parte dell'abito religioso indossato dai monaci.\nDescrizione.\nLo scapolare consiste in una striscia di stoffa con apertura per la testa, pendente sul petto e sul dorso. Talvolta, unito allo scapolare, vi \u00e8 anche il cappuccio. Viene portato anche a scopo devozionale (piccolo scapolare o abitino) in onore della Vergine Maria, di santi, o di particolari devozioni.\nEsistono molti tipi di scapolari, i pi\u00f9 conosciuti sono gli scapolari:\nEsistono inoltre altri scapolari non ancora approvati o approvati solo dalle autorit\u00e0 ecclesiastiche locali:\nStoria.\nLo scapolare era portato in alcuni ordini religiosi, come i benedettini, e copriva le spalle, il dorso e la pancia ed aveva, per gli uomini, un cappuccio. Era generalmente un abito di lavoro destinato a proteggere i vestiti ordinari. Progressivamente si \u00e8 modificato ed ha preso la forma di una striscia di stoffa pendente sul petto e sul dorso fino ai piedi.\nUsi particolari.\nI confratelli del Carmine portano questo scapolare durante le processioni in onore alla Vergine del Monte Carmelo e durante il pellegrinaggio da un altare della reposizione ad un altro il gioved\u00ec santo. Volgarmente \u00e8 detto anche \"abitino\". Se ne trovano anche in miniatura da cucire sulle bretelle della canottiera o comunque di un indumento interno come protezione.\nIn una bolla dell'11 febbraio 1950 Pio XII invitava a \"mettere in prima fila, tra le devozioni mariane, lo scapolare che \u00e8 alla portata di tutti\".\nGli scapolari sono usati anche negli abiti tipici indossati dai cori Gospel di tutto il mondo durante i loro concerti. Si trovano esempi anche in alcuni cori Gospel italiani.\nEsiste una versione dello scapolare ideato per i laici che siano devoti alla Vergine Maria e frequentatori delle celebrazioni dell'Ordine del Carmelo. Il suo uso \u00e8 associato alle promesse della Vergine Maria ricevute da san Simone Stock nel 1251. La pia pratica vuole che debba essere realizzato in lana, benedetto da un sacerdote e indossato giorno e notte. La recita quotidiana del Santo rosario o della Liturgia delle ore \u00e8 associata al Privilegio Sabatino che papa Giovanni XXII avrebbe ricevuto nel 1300 durante un'apparizione della Vergine. Il Privilegio Sabatino \u00e8 la promessa che l'anima del defunto avrebbe trascorso al massimo una settimana in Purgatorio prima di essere ammessa in Paradiso."}
{"id": "1063757", "revid": "31360", "url": "https://it.wikipedia.org/wiki?curid=1063757", "title": "Sangue nell'urina", "text": ""}
{"id": "1063759", "revid": "37594", "url": "https://it.wikipedia.org/wiki?curid=1063759", "title": "Associazione comunit\u00e0 Papa Giovanni XXIII", "text": "L'Associazione Comunit\u00e0 Papa Giovanni XXIII \u00e8 un'associazione cattolica con sede in Italia, fondata da don Oreste Benzi negli anni sessanta del XX secolo, che si rivolge a varie forme di disagio sociale come la devianza adolescenziale, l'handicap, la prostituzione e la povert\u00e0.\nStoria.\nL'idea di creare la Comunit\u00e0 scaturisce dall'esperienza del suo fondatore, presbitero e insegnante di religione cattolica, come Assistente diocesano della \nGiovent\u00f9 Italiana di Azione Cattolica, in particolare fra i ragazzi pre-adolescenti. In questo periodo aveva ideato un metodo da lui definito \"un incontro simpatico con Cristo\" basato su attivit\u00e0 ricreative e soggiorni estivi legati alla catechesi. Quando, nel 1968, incontr\u00f2 i giovani rinchiusi in un istituto per disabili decise che anch'essi avevano diritto al loro \"incontro simpatico\" e decise di organizzare per loro un soggiorno in montagna. Riusc\u00ec nell'intento coinvolgendo un gruppo di suoi ex-alunni del liceo, i quali poi decisero con lui di proseguire la vita insieme ai ragazzi che avevano conosciuto. In questo modo mosse i primi passi la Comunit\u00e0, che ottenne il riconoscimento della personalit\u00e0 giuridica come associazione da parte dello Stato italiano il 5 luglio 1972.\nIl 3 luglio 1973 nasce a Coriano (Rimini) la prima casa-famiglia dell'Associazione destinata ad accogliere disabili e persone in stato di emarginazione. In seguito l'azione si estende ad altri settori del disagio sociale. Di particolare rilievo la scelta, effettuata nel 1982, di allargare l'ambito operativo oltre i confini nazionali aprendo missioni all'estero.\nIl 25 maggio 1983 l'Associazione viene riconosciuta come \"aggregazione ecclesiale\" da parte del vescovo della diocesi di Rimini, mons. Giovanni Locatelli.\nIl 7 ottobre 1998 il Pontificio consiglio per i laici riconosce l'Associazione come Associazione internazionale privata di fedeli di diritto pontificio (riconoscimento n.1675/98), confermato nel riconoscimento n. 807/04.\nA seguito della morte di Oreste Benzi la carica di responsabile generale \u00e8 stata assunta da Giovanni Paolo Ramonda, eletto dall'assemblea dei delegati il 13 gennaio 2008. Al termine del mandato di sei anni, \u00e8 stato riconfermato il 1\u00ba giugno 2014.\nVocazione specifica.\nLo statuto dell'associazione ne esprime la vocazione specifica:\nI membri dell'associazione vivono tale vocazione condividendo la vita dei poveri e pi\u00f9 in generale degli ultimi, vivendo una vita da poveri, in spirito di obbedienza e di preghiera, vivendo la fraternit\u00e0 secondo il Vangelo.\nStrutture e progetti.\nL'impegno dell'associazione ha dato vita a molteplici opere. In particolare in Italia:\nL'Associazione porta avanti anche l'esperienza delle \"Capanne di Betlemme\", dove si offre un'accoglienza a quei poveri che non hanno il coraggio di chiedere aiuto, andando a cercarli dove si trovano.\nInoltre favorisce forme di condivisione varie, con minori adolescenti e giovani in condizioni di disagio, persone con handicap, detenuti, zingari, tossicodipendenti, etilisti, persone senza fissa dimora, immigrati, anziani, malati di AIDS, madri in difficolt\u00e0, donne costrette a prostituirsi.\nAi membri si richiede di impegnarsi nella professione, nella scuola, nell'azione sociale e politica per promuovere nuovi modelli di organizzazione economica e sociale, rimuovendo le cause che producono emarginazione.\nL'associazione vive l'impegno per la pace attraverso la promozione e il sostegno all'obiezione di coscienza e varie iniziative di sensibilizzazione. In particolare l\"'Operazione Colomba\" organizza una presenza non violenta nei fronti contrapposti delle zone di guerra per \"gettare ponti e lenire le ferite\".\nL'associazione vive anche un'azione missionaria attraverso la condivisione con gli ultimi e la promozione di progetti multisettoriali per l'autosviluppo nei Paesi poveri.\nL'Associazione porta avanti anche un'attivit\u00e0 editoriale con la pubblicazione di vari strumenti divulgativi e attraverso il mensile \"Sempre\".\nA livello culturale l'iniziativa \"Suoni fuori le Mura\" promuove, attraverso percorsi artistici culturali alternativi, progetti in musica che permettono di fare musica a chi non potrebbe con le proprie forze. Inoltre, musica e teatro stessi vengono considerati come ambiti privilegiati di espressione e di conoscenza (significative in tal senso le esperienze realizzate nel catanese, a Rimini, a Bologna).\nAttraverso l'ambito audiovisivi ha promosso la realizzazione del film Solo cose belle sulla vita delle Case-famiglia\nDiffusione.\nL'associazione \u00e8 presente in 36 Paesi del mondo, oltre all'Italia, con pi\u00f9 di 500 fra case-famiglia e centri di accoglienza.\nI Paesi sono:\nArgentina, Brasile, Venezuela, Bolivia, Cile, Colombia, Haiti, Stati Uniti, Sierra Leone, Camerun, Kenya, Tanzania, Zambia, Burundi, Australia, Cina, Sri Lanka, Bangladesh, India, Iraq, Israele/Palestina, Nepal, Georgia, Albania/Kosovo, Grecia, Russia, Francia, Croazia, Moldavia, Romania, Paesi Bassi, Spagna, San Marino, Germania, Portogallo, Regno Unito.\n\u00c8 inoltre presente a Ginevra in Svizzera in modo stabile dall'aprile 2009, conseguentemente all'accreditamento ricevuto nel luglio 2006 all'ECOSOC, uno dei 6 organi in cui si snoda l'ONU.\nRisultati.\nSecondo i dati forniti dall'Associazione stessa, al 31 dicembre 2014, le strutture di accoglienza rientranti nella disciplina delle ONLUS presenti sul territorio italiano (case famiglia, case di pronta accoglienza per adulti e per minori, case di preghiera e accoglienza, case di fraternit\u00e0 e accoglienza, famiglie aperte) risultavano essere 355. In tutto il mondo, le strutture dell'Associazione sono in totale 459.\nConsiderando tutte le realt\u00e0 di accoglienza censite, nel 2014 sono state accolte pi\u00f9 di 3000 persone, fra cui 569 minori con disagio familiare, 456 con handicap psichico e/o fisico, 184 persone in stato di emarginazione.\nOltre 1000 adolescenti e giovani partecipano ogni anno alle esperienze di vita proposte dall'Associazione, principalmente incentrate sui campi di condivisione con persone svantaggiate e disabili, anche all'estero (Romania).\nGlobalmente, nei centri di vario titolo e specie che l'Associazione gestisce, mediamente ogni giorno 41.000 persone usufruiscono delle mense dell'Associazione. Tra i progetti pi\u00f9 importanti, sono circa 850 i ragazzi di strada che hanno trovato accoglienza in Bolivia e 18.000 le persone affette dall'AIDS aiutate dal \"Progetto Rainbow\" tra Zambia, Tanzania e Kenya."}
{"id": "1063760", "revid": "1719883", "url": "https://it.wikipedia.org/wiki?curid=1063760", "title": "Constance M. Burge", "text": ""}
{"id": "1063761", "revid": "36426", "url": "https://it.wikipedia.org/wiki?curid=1063761", "title": "Via de' Bardi", "text": "Via de' Bardi \u00e8 una via della zona di Oltrarno a Firenze, che va da via Guicciardini a piazza de' Mozzi. \u00c8 una via stretta e lunga che scorre parallela al Lungarno Torrigiani e sulla quale si affacciano numerosi palazzi nobiliari, chiese ed edifici storici.\nStoria e descrizione.\nLa strada \u00e8 antichissima e segue il tracciato della Via Cassia Vetus che attraversava l'Arno in corrispondenza, pi\u00f9 o meno, del Ponte Vecchio; nel 1188 \u00e8 qui documentato una misera borgata di immigrati dal contato (\"vile gente\" la chiama Giopvanni Villani), per questo era detto il borgo Pidiglioso (\"pidocchioso\"). La via oggi prende il nome dai Bardi, una delle pi\u00f9 ricche famiglie di banchieri fiorentine, che in questa zona possedevano numerosi palazzi e terreni. La zona era franabile, come ricorda una targa del 1545 fatta mettere da Cosimo I de' Medici in seguito all'ennesimo crollo di casette popolari che venivano edificate nella zona.\nIl palazzo pi\u00f9 importante della via \u00e8 il Palazzo Capponi da Uzzano, al numero 36, fatto costruire da Niccol\u00f2 da Uzzano, esecutore testamentario dell'Antipapa Giovanni XXIII, nella prima met\u00e0 del Quattrocento, su progetto forse di Lorenzo di Bicci o addirittura di Donatello. \u00c8 detto anche \"Capponi delle Rovinate\", prendendo il nome dalle continue frane che interessarono la collina soprastante: il Baldinucci ne ricorda una nel 1284, a cui seguirono quella del 1490 e quella, ben documentata, del 1547, che indusse Cosimo I a proibire di costruire su quel versante della strada. In quest'ultimo smottamento si salv\u00f2 miracolosamente un fanciullo che venne poi preso in cura e fatto studiare a spese del duca: si trattava del futuro architetto di corte Bernardo Buontalenti.\nPoco lontano il Palazzo Canigiani, o degli Ilarioni, fu fatto edificare, secondo la tradizione, da Michelozzo sopra le mura di un antico ospedale, dedicato a Santa Lucia, eretto nel 1283. Ad una parete c'\u00e8 un piccolo tabernacolo contenente una terracotta di Giovanni Della Robbia con \"la Vergine, Ges\u00f9 Bambino e San Giovannino\".\nLa chiesa di Santa Lucia dei Magnoli \u00e8 pure molto antica, ma l'aspetto attuale risale soprattutto ai pesanti rifacimenti del 1584 e del 1732. Davanti alla chiesa un tabernacolo del 1956 ricorda l'arrivo in citt\u00e0 di San Francesco d'Assisi: qui esisteva un ospedale per gli infermi nel quale si ferm\u00f2 a pregare e a dare aiuto. Altre targhe ricordano residenti famosi: al 12 Giovanni Papini e al 16 Francesco Redi.\nNell'ultimo tratto di via de' Bardi si notano diversi edifici moderni, molto diversi dal resto della via; in realt\u00e0 la zona fu minata dai tedeschi in ritirata nell'agosto del 1944 e fatta saltare; fu poi frettolosamente ricostruita negli anni Cinquanta perdendo completamente l'antico fascino.\nIn una cantina sita al civico 32 si costitu\u00ec, nell'ottobre 1980, il gruppo musicale Litfiba (il \"ba\" che ne chiude il nome indica il nome della via)."}
{"id": "1063762", "revid": "235890", "url": "https://it.wikipedia.org/wiki?curid=1063762", "title": "Quadri-impulso", "text": ""}
{"id": "1063764", "revid": "119096879", "url": "https://it.wikipedia.org/wiki?curid=1063764", "title": "Tassello", "text": "Il tassello \u00e8 un sistema di fissaggio a muro utilizzato negli edifici, progettato per consentire una maggiore aderenza delle viti all'interno delle pareti.\nStoria.\nIl tassello originale, il \"Rawlplug\", dell'inglese Rawlplug Ltd., fu inventato da John Joseph Rawlings nel 1910-1911. L'invenzione del tassello in plastica la si deve a Artur Fischer negli anni cinquanta/sessanta.\nDescrizione.\nUn tassello \u00e8 composto da:\nLe fasi di montaggio di un tassello prevedono: \nIl bloccaggio, e la resistenza a una eventuale trazione applicata, sono garantiti dall'involucro esterno che, aprendosi nella fase di avvitamento, aumenta la sua sezione. Per fissaggi impegnativi, il tassello metallico garantisce nel tempo una maggiore sicurezza di tenuta.\nVariante chimica.\nEsiste un tipo di tassello che utilizza una resina per legare chimicamente il muro e il filetto metallico. La resina viene inserita, insieme alla vite, nel foro praticato nel muro. Con l'asciugatura e l'indurimento, essa forma un unico blocco con il cemento.\nSolitamente i tasselli chimici sono usati dove c'\u00e8 bisogno di una forte resistenza meccanica (alle vibrazioni ad esempio) insieme all'impossibilit\u00e0 di svitare il tassello (una grata anti-effrazione).\nIl costo dei tasselli chimici \u00e8 solitamente molto pi\u00f9 elevato rispetto ai normali tasselli meccanici."}
{"id": "1063773", "revid": "2110845", "url": "https://it.wikipedia.org/wiki?curid=1063773", "title": "Philippe Chatrier", "text": "Carriera.\nGiocatore.\nFu campione junior francese nel 1945. Fra il 1948 e il 1950 fu membro della Squadra francese di Coppa Davis per la Coppa Davis. Nel 1953 gioc\u00f2 il suo ultimo Torneo di Wimbledon, quindi si ritir\u00f2 e divenne giornalista: gi\u00e0 in quell'anno fond\u00f2 Tennis de France e successivamente lavor\u00f2 per Paris-Presse.\nDirigente.\nPrese parte nel 1968 al processo che rivoluzion\u00f2 il tennis fondendo amatori e professionisti.\nIn quel periodo era appena diventato vicepresidente della Federazione Tennistica Francese (\"F\u00e9d\u00e9ration fran\u00e7aise de tennis\"), carica coperta fino al 1973. Nel 1969 fu anche capitano della squadra francese di Coppa Davis. Nel 1973 divenne presidente della FFT, quindi assunse anche la carica di presidente dell'International Tennis Federation nel 1977.\nSotto la sua direzione il tennis torn\u00f2 ad essere disciplina olimpica: come sport dimostrativo a Los Angeles 1984 e a pieno titolo a Seul 1988. Nel 1988 divenne membro del Comitato Olimpico Internazionale.\nSi \u00e8 dimesso dall'International Tennis Federation nel 1991 e dalla federazione francese due anni pi\u00f9 tardi. Nel 1992 \u00e8 stato introdotto nell'International Tennis Hall of Fame.\nUn anno dopo la sua morte, avvenuta in ospedale a Dinard il 23 giugno del 2000, gli \u00e8 stato intitolato il \"Court Central\" dello Stade Roland Garros, l'impianto che ospita gli Open di Francia.\nVita privata.\nSi spos\u00f2 con Susan Partridge, campionessa francese di tennis 1953, da cui in seguito divorzi\u00f2 per risposarsi poi con la golfista Claudine Cros.\nIl figlio maggiore, Jean-Philippe Chatrier, \u00e8 un attore."}
{"id": "1063774", "revid": "1564499", "url": "https://it.wikipedia.org/wiki?curid=1063774", "title": "Sabato (fiume)", "text": "Il Sabato \u00e8 un fiume lungo 50\u00a0km, con un bacino idrografico di 467\u00a0km\u00b2 che scorre nelle province di Avellino e di Benevento (per 15\u00a0km), maggior affluente di sinistra del Calore Irpino. \nGeografia fisica.\nNasce nei monti Picentini, dal \"colle Finestra\", varco sul monte Accellica, dal lato opposto (ovest) rispetto a quello dove nasce il Calore Irpino, entrambi comunque nel territorio di Montella. Da Altavilla Irpina il suo corso segna per un tratto da sud a nord il confine delle province di Benevento e di Avellino fino alla confluenza del torrente \"Fratta\" sulla destra.\nAttraversa poi lo stretto di Barba, lasciando sulla sinistra Ceppaloni e San Leucio del Sannio e sulla destra Chianche e Sant'Angelo a Cupolo, confluendo nel Calore in localit\u00e0 \"Pantano\", ad ovest di Benevento, 1\u00a0km circa dopo il ponte di origine romana Leproso (o \"Lebbroso\").\nLe acque.\nI suoi affluenti pi\u00f9 importanti sono il torrente Fenestrelle (11\u00a0km; nasce in localit\u00e0 Sambuto) ed il torrente Vallone delle Barre. Versa in pessime condizioni, a tratti risulta vicino al prosciugamento.\nPortata.\nCon un regime torrentizio, aggravato dai pressanti prelievi irrigui, il Sabato ha una portata media annua di circa 4 m\u00b3/s.\nPortata media mensile.\n\"Dati portata Fiume Sabato (Stagione 2016).\"\nGeografia antropica.\nComuni attraversati.\n Provincia di Avellino\n Provincia di Benevento\nInfrastrutture e trasporti.\nLa maggior parte del corso del fiume si svolge accompagnato da infrastrutture costruite dall'uomo, principalmente per scopi di trasporto. I primi tratti vedono la SS 574 discendere nel territorio comunale di Serino dalla zona montuosa al centro abitato, oltrepassato il quale si accompagna al fiume il RA 2, nel tratto tra il casello di Serino e il centro di Atripalda, dove scorre accanto a via Antonio Gramsci, via Fiume e via Raffaele Aversa. Risalendo poi verso nord, a seguire il corso fluviale ci sono in sponda destra la SS 7 bis, per un breve tratto, e la SS 7 e in sponda sinistra la zona industriale di Avellino (costruita appunto alla confluenza del Fenestrelle nel Sabato), fino a Pratola Serra. Qui ha origine la SS 371 \"della Valle del Sabato\", che dopo dieci chilometri va ad innestarsi ad Altavilla Irpina nella SS 88, che a sua volta segue la bassa valle del fiume fino all'abitato di Benevento. L'intero percorso stradale appena descritto \u00e8 ricalcato in modo molto simile dalle linee ferroviarie Cancello-Avellino, dalla stazione di Serino a quella di Avellino, e Benevento-Avellino, nella quasi interezza.\nLuoghi d'interesse.\nBenevento antica e medioevale.\nIn prossimit\u00e0 del fiume, poco prima della sua confluenza nel Calore, sorgono il ponte Leproso sull'antica via Appia, il tratto delle mura longobarde che d\u00e0 su via Torre della Catena, l'area archeologica di Cellarulo, l'anfiteatro romano e parte del rione Triggio, uno dei nuclei originari del centro storico di Benevento.\nArcheologia industriale.\nNei comuni di Tufo ed Altavilla Irpina vi era una fiorente attivit\u00e0 estrattiva riguardante lo zolfo fino agli anni sessanta del XX secolo. Nel comune di Benevento il fiume alimentava diversi mulini."}
{"id": "1063777", "revid": "72396", "url": "https://it.wikipedia.org/wiki?curid=1063777", "title": "Catreus wallichii", "text": "Il fagiano di Wallich (Catreus wallichi) \u00e8 una specie minacciata della famiglia dei fagiani, i Fasianidi. \u00c8 l'unico membro del genere monotipico \"Catreus\".\nIl fagiano di Wallich vive sugli altopiani e nelle boscaglie dell'Himalaya e dell'Afghanistan. Questi uccelli sono meno colorati e brillanti della maggior parte dei fagiani, con un piumaggio grigio castano e una lunga cresta grigia. La sua lunga coda \u00e8 grigia e bruna. La femmina \u00e8 leggermente pi\u00f9 piccola nelle dimensioni.\nIl nome scientifico commemora il botanico danese Nathaniel Wallich.\nA causa della perdita dell'habitat, delle piccole dimensioni delle popolazioni e, in alcune aree, della caccia, il fagiano di Wallich viene classificato come vulnerabile dalla lista rossa delle specie minacciate della IUCN. La CITES lo pone in Appendice I. Sebbene sia una specie minacciata, si sta tentando di introdurre esemplari allevati in cattivit\u00e0 di fagiano di Wallich in Pakistan."}
{"id": "1063779", "revid": "1610933", "url": "https://it.wikipedia.org/wiki?curid=1063779", "title": "Fagiano di Wallich", "text": ""}
{"id": "1063780", "revid": "339392", "url": "https://it.wikipedia.org/wiki?curid=1063780", "title": "Catreus", "text": ""}
{"id": "1063782", "revid": "74801", "url": "https://it.wikipedia.org/wiki?curid=1063782", "title": "Evinayong", "text": "Evinayong \u00e8 una citt\u00e0 della Guinea Equatoriale situata nel sud est del paese, su un piccolo rilievo, ai piedi del Monte Chime. \nCon una popolazione di abitanti (2012), \u00e8 la capitale della provincia centro-meridionale. La cittadina \u00e8 quasi equidistante tra i parchi nazionali del Monte Al\u00e9n e Altos de Nsork.\nNel 1920, durante la colonizzazione spagnola \u00e8 stata pensata come possibile capitale del paese, dato che si trova al centro del paese.\nLa cattedrale di San Giuseppe \u00e8 la chiesa principale della diocesi di Evinayong. \nLa citt\u00e0 \u00e8 abbastanza famosa per la sua vita notturna, il suo mercato ricco di verdure multicolori, legumi e frutta raccolti direttamente dai campi.\nBellissime le vicine cascate. \u00c8 pure presente un carcere.\n\u00c8 un luogo in cui intravedere il trambusto della vita quotidiana che si porta avanti tra le colline boscose che dominano la vasta proporzione di Rio Muni (la terraferma equatoriale). Baracche di latta e palme a pioggia fiancheggiano le strade.\nPersone famose sono il velocista di Benjam\u00e0n Enzema che ha stabilito due record nazionali di atletica leggera e Leandro Mbomio Nsue-scultore ed artista ed ex ministro dell'Istruzione."}
{"id": "1063785", "revid": "22995", "url": "https://it.wikipedia.org/wiki?curid=1063785", "title": "Foglie d'erba (Whitman)", "text": ""}
{"id": "1063789", "revid": "109935271", "url": "https://it.wikipedia.org/wiki?curid=1063789", "title": "Toni Piccolotto", "text": "Biografia.\nToni Piccolotto (detto Pistagna) nasce a Lentiai nel 1903. Fin dal dopoguerra frequenta lo studio del celebre pittore zumellese Luigi Cima. Nel 1921 si trasferisce a Venezia dove frequenta la scuola d'arte dei Carmini e poi, dopo un'interruzione per soddisfare l'obbligo di leva, si iscrive all'Accademia di Belle Arti. L'abbandona presto, poco soddisfatto e si iscrive alla \"Scuola Libera del Nudo\". Gli anni veneziani sono ricchi di esperienze. Nel 1926 stringe amicizia con Seibezzi, Neno Mori, Dalla Zorza ed altri, e l'anno successivo l'ambiente di \"Palazzo Carminati\", partecipando anche alle mostre della \"Bevilacqua La Masa\". \nNel 1928 parte per Buenos Aires in cerca di fortuna, espone alla \"galleria Witcomb\" ottenendo prestigiosi riconoscimenti, ma la nostalgia per la sua terra lo fa tornare al paese natale. Nel 1929 espone a Torino, nel '31 alla \"galleria Ape\" di Roma, gli anni successivi a Padova a \"Palazzo Mion\". Nel '34 gli viene attribuito un importante riconoscimento \"dall'Accademia d'Italia\". Nel '37 espone a Milano, Belluno, Cortina d'Ampezzo, Feltre, dove espone anche negli anni dell'immediato dopoguerra, quando riallaccia i rapporti con gli amici veneziani e torna ad esporre alla \"Bevilacqua La Masa\". Riceve numerosi premi, tra cui la \"medaglia d'oro della Presidenza del Senato\" (1963), il secondo premio \"Agnello d'Oro\" a Bressanone, Poi la salute comincia a farsi cagionevole. Risale al '69 una mostra alla \"galleria Fontana di Venezia\". Muore nel 1970 mentre sta dipingendo sul colle del Nevegal nei pressi di Belluno.\nL'opera.\nPaesaggista di grande capacit\u00e0 non \u00e8 estraneo alla interpretazione della figura. \u00c8 stato definito, forse riduttivamente, il \"pittore della neve\", ma sarebbe pi\u00f9 appropriato considerarlo \"poeta della natura\" in tutte le sue manifestazioni. Un artista amato da collezionisti, conterranei ed estimatori, che ne ricercano e conservano gelosamente le opere."}
{"id": "1063790", "revid": "767487", "url": "https://it.wikipedia.org/wiki?curid=1063790", "title": "Lifehouse", "text": "I Lifehouse sono una rock band melodica degli Stati Uniti, famosi tra il pubblico di massa. Sono divenuti famosi nel 2000 con il loro singolo \"Hanging by a Moment\" dal loro album di debutto, \"No Name Face\". Il single ha vinto il Billboard Music Award per i migliori 100 singoli dell'anno, battendo Janet Jackson e Alicia Keys per il single numero 1 nel 2001.\nSuccessivamente hanno pubblicato altri sei album. Nel 2002 \u00e8 uscito \"Stanley Climbfall\", nel 2005 \"Lifehouse\", nel 2007 \"Who We Are\", nel 2010 \"Smoke &amp; Mirrors\", nel 2012 \"Almer\u00eda\" e nel 2015 \"Out of the Wasteland\".\nIl trio \u00e8 composto da Jason Wade, Rick Woolstenhulme Jr. e Bryce Soderberg.\nNella loro carriera hanno venduto 15 milioni di album.\nBiografia.\nLa band \u00e8 stata fondata dal leader Jason Wade (voce, chitarra) ed il suo amico Sergio Andrade (basso), e Jon Palmer (batteria) costituendo il cuore del trio. Collin Hayden presto venne aggiunto alla chitarra classica e Aaron Lord ai vari archi.\n\"Blyss&amp;Diff's Lucky Day\" (1996-1999).\nQuando Wade aveva 15 anni, Kate Miner lo introdusse alla collaborazione ed all'amicizia con Ron Aniello, che aiut\u00f2 Jason ad affinare le sue doti. Lavorando con Aniello come produttore, il giovane ragazzo realizz\u00f2 un demo nel 1999 sotto la band \"Blyss\" intitolato \"Diff's Lucky Day\". Originariamente destinato ad essere venduto nei concerti, o da dare agli amici o per potenziali contratti discografici, questi CD edizione-limitata sorpresero tutti quando iniziarono ad essere venduti per migliaia di dollari su eBay.\n\"No Name Face\" (2000).\nNel 2000, i Lifehouse (che fino ad allora si erano chiamati Blyss) entrano nello studio di registrazione per incidere il loro primo vero e proprio album. Cinque delle venti tracce del \"Diff's Lucky Day\" vengono remixate e lanciate su \"No Name Face\". Grazie al loro carisma e talento, la DreamWorks Records punta sul solista Jason Wade, e dal momenti dell'album del debutto, 31 ottobre 2000, gli unici membri rimasti dalla fondazione sono Wade e Andrade. Presto, dopo aver registrato il primo album, Rick Woolstenhulme rimpiazza Jon Palmer alla batteria. I fan internazionali dei Lifehouse iniziano a crescere e mentre i fan della band considerano i testi di Wade profondi, interrogativi e profondamente spirituali, qualcuno trova i Lifehouse \"rock da radio\".\n\"Sick Cycle Carousel\" fu edita dalla band come il primo single commerciale, anche se \u00e8 stato Hanging by a Moment ad affermare la band ed assicurargli un posto nella storia della musica, etichettata la Canzone pi\u00f9 Ascoltata del 2001. Il terzo single finale dall'album \"No Name Face\" \u00e8 \"Breathing\" che, anche se eseguita in modo migliore rispetto Sick Cycle Carousel, ha avuto minor impatto rispetto ad \"Hanging by a Moment\".\nLa canzone \"Everything\" \u00e8 anche stata usata come sia canzone iniziale della prima stagione sia come canzone finale della serie Warner Bros. \"Smallville\", ed \u00e8 stata anche stata piazzata come prima canzone nell'album delle musiche originali della serie (\"\"). Questo ha iniziato il lungo affare tra la band e la serie, considerando che i Lifehouse avranno da questa canzone altre sette canzoni inserite nel serial, fino ad arrivare ad un'esecuzione live nell'episodio conclusivo della quarta serie, ed aggiungendo ancora una canzone a \" (You And Me -Wedding Version)\".\n\"Stanley Climbfall\" (2001-2002).\nPresto, dopo un lungo tour per \"No Name Face\", i Lifehouse ritornano in studio per il loro album \"Stanley Climbfall\". Anche se l'album riporta canzoni totalmente nuove ed originali, di stile unico simile al primo album, il suo successo \u00e8 sovraffatto da quello del primo album, ed i suoi singles \"Take Me Away\" e \"Spin\" sono presto sorpassati dai singles del primo album. Brevemente, dopo il lancio di questo album, il fratello di Rick, Sean Woolstenhulme (dei The Calling) venne ufficializzato quarto membro della band nel giugno 2002 dopo il tour insieme ai Lifehouse.\nNell'aprile del 2004, Sergio Andrade corferm\u00f2 che aveva deciso di lasciare la band, per seguire progetti individuali. Presto, dopo questo, anche Sean lascia la band per seguire altri progetti musicali come Abandoned Pools e The Jimmy Chamberlin Complex.\n\"Lifehouse\" (2003-2005).\nJason Wade e Rick Woolstenhulme rimangono i membri attivi dei Lifehouse. Nel tardo 2004, Bryce Soderberg (precedentemente della AM Radio) diventa il nuovo bassista e chitarrista della band. Il 6 luglio del 2004, si recano nel Maryland per iniziare i lavori del loro terzo album. \"Lifehouse\" viene pubblicato il 22 marzo 2005, ed \u00e8 stato prodotto da John Alagia.\nIl primo single dell'album \"You and Me\" viene pubblicato il 18 gennaio 2005. Era stato scritto diversi anni prima ed originariamente eseguito da Jason Wade nel film indipendente \"All Onver Again\" nel 2000. La canzone appare anche nelle colonne sonore di Smallville. Un episodio, \"Spirit\", mostra la band eseguire live il pezzo, ed altre tre canzoni dell'album (\"Came Back Down\", \"Blind\" e \"Undone\") nel corso dell'episodio. La canzone appare anche in \" Boston Legal \". \u00c8 considerata la loro canzone pi\u00f9 famosa.\nIl video musicale per il secondo single dell'album, ossia \"Blind\", viene pubblicato il 19 ottobre 2005. Inizia Tina Majorino (meglio nota come Deb del film di MTV Napoleon Dynamite) e mostra altri noti volti come Sarch McClain, Stephen Cheung ed Andy Walters.\n\"Who We Are\" (2006-2008).\nIl quarto album della band \u00e8 stato pubblicato il 19 giugno 2007. La pubblicazione del disco \u00e8 stata seguita da un tour con i Goo Goo Dolls e la cantante Colbie Caillat, iniziata il 15 giugno al Dodge Theatre di Phoenix, negli Stati Uniti.\n\"Smoke &amp; Mirrors\" (2008-2010).\nIl quinto album della band \u00e8 uscito il 2 marzo 2010.\nIl primo singolo estratto dell'album si intitola \"Halfway Gone\" il cui video \u00e8 stato pubblicato il 23 novembre 2009.\n\"Almer\u00eca\" (2011-2012).\nAnticipato dalla pubblicazione del singolo \"Between the Raindrops\", con la partecipazione di Natasha Bedingfield, Almeria \u00e8 il sesto album di studio della band. Pubblicato l'11 dicembre 2012 dalla Geffen Records, Almer\u00eca \u00e8 arrivato alla 55\u00aa posizione nella classifica di Billboard degli album pi\u00f9 venduti in America.\n\"Out of the Wasteland\" (2013-oggi).\nL'8 dicembre 2014, i Lifehouse hanno dichiarato sul loro sito ufficiale che \"Ben Carey\" non sarebbe pi\u00f9 stato una parte dei Lifehouse e invece si sarebbe concentrato sui propri progetti; per spettacoli dal vivo, la band ha rivelato che Pelle Hillstrom l'avrebbe sostituito alla chitarra\nLifehouse rientrarono in studio nel maggio 2014. Il 15 novembre 2014, la band ha pubblicato il primo singolo tratto dal nuovo album, dal titolo \"Flight\". Il brano \u00e8 stato pubblicato in il 18 novembre 2014, con l'annuncio che pausa della band era ufficialmente finita e un nuovo album sarebbe stato pubblicato in aprile 2015 dal titolo \" Seven \". Il secondo singolo ufficiale \"Hurricane\" \u00e8 stato pubblicato il 27 gennaio 2015. Il 27 gennaio, Billboard.com ha rivelato che l'album si sarebbe invece intitolato \"Out of the Wasteland\" e ha pubblicato la tracklist ufficiale dell'album, dando la data di uscita ufficiale dell'uscita, il 19 maggio 2015. L'uscita \u00e8 stata poi ritardata al 26 maggio.\n\"Greatest Hits\" (2017).\nIl 14 Luglio i Lifehouse pubblicano la loro raccolta Greatest Hits e annunciano che a breve uscir\u00e0 il loro nuovo album."}
{"id": "1063791", "revid": "827882", "url": "https://it.wikipedia.org/wiki?curid=1063791", "title": "Post-strutturalismo", "text": "Con il termine post-strutturalismo si indica la tendenza, in alcuni filosofi francesi degli anni sessanta e settanta, alla radicalizzazione e al superamento della prospettiva strutturalista in campo filosofico (Jacques Derrida, Gilles Deleuze, Jean-Fran\u00e7ois Lyotard), psicoanalitico (Jacques Lacan), politico e sociologico, in ottica neomarxista (Louis Althusser, Michel Foucault) e nell'analisi del testo letterario (Roland Barthes, Maurice Blanchot).\nIl prefisso \"post\", che distingue questa corrente filosofica dallo strutturalismo, non va tuttavia interpretato come il segnale di una contrapposizione; piuttosto che opporsi agli esiti della riflessione strutturalista, infatti, questi pensatori hanno spinto alle estreme conseguenze i concetti e le modalit\u00e0 di svolgimento che le erano propri, fino a dissolverli in direzione decostruzionista, costruttivista, o in ogni caso relativista e postmodernista.\nCome corrente filosofica, pur non formando una vera e propria scuola (i suoi esponenti sono tuttavia legati fra di loro da molteplici rapporti biografici e accademici), si caratterizza per il rifiuto di attribuire al \"cogito\" cartesiano, al soggetto o all'uomo, qualsiasi privilegio gnoseologico o assiologico favorendo invece un'analisi delle forme simboliche, del linguaggio, come costitutive della soggettivit\u00e0 piuttosto che come costituite da questa. \nTipici dell'approccio post-strutturalista sono: la ripresa di motivi nietzscheani come la critica della coscienza e del negativo (Deleuze) o il progetto genealogico (Foucault), la radicalizzazione e il superamento della valutazione ontologica del linguaggio heideggeriana e una prospettiva anti-dogmatica e anti-positivista. Possono essere considerati post-strutturalisti o vicini alle tesi post-strutturaliste anche: Giorgio Agamben, Jean Baudrillard, Judith Butler, F\u00e9lix Guattari, Fredric Jameson, Sarah Kofman, Philippe Lacoue-Labarthe, Jean-Luc Nancy, Mario Kopi\u0107.\nBibliografia.\nOpere degli autori:\nOpere sugli autori:"}
{"id": "1063794", "revid": "16758", "url": "https://it.wikipedia.org/wiki?curid=1063794", "title": "HC Gherd\u00ebina", "text": ""}
{"id": "1063795", "revid": "1776051", "url": "https://it.wikipedia.org/wiki?curid=1063795", "title": "Discografia dei Black Sabbath", "text": "Discografia del gruppo heavy metal britannico Black Sabbath.\nAlbum non ufficiali.\n1980 - \"Live at Last\"\n1986 - Turn to Glenn\n1996 - \"Under Wheels of Confusion\""}
{"id": "1063797", "revid": "767487", "url": "https://it.wikipedia.org/wiki?curid=1063797", "title": "Lega Italiana Hockey Ghiaccio", "text": "La Lega Italiana Hockey Ghiaccio (abbreviata in LIHG) \u00e8 una associazione che raccoglie i sodalizi sportivi affiliati alla FISG titolari dei diritti sportivi di partecipazione al massimo Campionato Italiano di Divisione Nazionale seniores maschile, che assegna il titolo assoluto di Campione d'Italia di Serie A, e al Campionato di Divisione Nazionale seniores maschile di Serie B (in passato chiamato anche \"Serie A2\") della LIHG.\nStoria.\nLa prima fondazione.\nLa Lega inizialmente era nata a Milano il 16 novembre 2006. Obiettivo della Lega era la promozione dell'hockey su ghiaccio in Italia a livello di club, nei due massimi campionati. Tra le mansioni operative, la programmazione dell'attivit\u00e0 agonistica delle squadre e l'organizzazione, con l'autorizzazione della Federazione, dei tornei (oltre ai campionati, la Coppa Italia e la Supercoppa italiana); ma anche la gestione dei rapporti coi mass media ed - in generale - l'immagine dei campionati.\nIl primo presidente fu Alvise di Canossa, presidente dell'HCJ Milano Vipers. Il presidente restava in carica per un quadriennio olimpico e poteva essere rieletto soltanto una volta. Stessa durata in carica aveva il consiglio direttivo, composto da presidente, vicepresidente, tre consiglieri di A e tre di A2. Fino al 2009 erano due per ogni campionato. Dopo due stagioni, tuttavia, si volle provvedere ad una nuova elezione dopo che l'HCJ Milano Vipers si ritir\u00f2 dal campionato.\nLa Lega Hockey scomparve nell'estate del 2014, quando il neopresidente federale, Andrea Gios, volle tentare di rilanciare l'hockey su ghiaccio. La LIHG venne infatti assorbita dalla FISG con la creazione della IIHA, l'organo federativo che si occupava della gestione della disciplina.\nRinascita.\nLa Lega Hockey \u00e8 stata rifondata a Bolzano il 9 dicembre 2015, a poco pi\u00f9 di un anno dal suo scioglimento. All'istituzione hanno aderito da subito 7 degli 8 club iscritti in serie A (vale a dire Asiago Hockey, SG Cortina, HC Pustertal, Ritten Sport, HC Fassa, WSV Sterzing Broncos e HC Gherd\u00ebina) con la sola esclusione quindi dell'HC Valpellice (societ\u00e0 non rappresentata da alcun tesserato nemmeno per la presentazione della Final Four di Coppa Italia, data in cui si tenne la presentazione della stessa nuova Lega Hockey), mentre per la Serie B hanno aderito 11 squadre su 16 (Alleghe, Appiano, Caldaro, Egna, Merano, Milano, Ora, Pergine, Rittner Buam Junior, Val Pusteria Junior e Val Venosta)."}
{"id": "1063799", "revid": "16758", "url": "https://it.wikipedia.org/wiki?curid=1063799", "title": "LIHG", "text": ""}
{"id": "1063800", "revid": "599013", "url": "https://it.wikipedia.org/wiki?curid=1063800", "title": "Jim Redman", "text": "Carriera.\nNato a Londra nel Regno Unito nel 1931, Redman emigr\u00f2 nel 1952 in Rhodesia Meridionale (l'odierno Zimbabwe), iniziando la sua carriera nel mondo delle corse.\nDopo aver fatto registrare le sue prime presenze al Tourist Trophy del 1958, le sue prime presenze nelle classifiche del campionato mondiale risalgono alla stagione 1959 corsa in sella a moto della Norton mentre l'anno seguente firm\u00f2 un contratto con la Honda a cui rest\u00f2 fedele per il resto della sua carriera nel motomondiale.\nCon la casa motociclistica giapponese sarebbe diventato campione del mondo della classe 350 per 4 volte consecutive, dal 1962 al 1965. Nel 1962 e nel 1963 ottenne gli altri due titoli mondiali, vincendo anche nella categoria Classe 250.\nNel motomondiale 1964 fu il primo pilota a poter vantare 3 vittorie in un giorno solo, al Gran Premio motociclistico d'Olanda e domin\u00f2 il campionato della 350, conquistando la vittoria in tutti e otto i gran premi e facendo segnare sette giri veloci (a Monza il pi\u00f9 rapido in gara fu Remo Venturi su Bianchi). Nello stesso anno, giunse secondo nella classifica delle 250, alle spalle di Phil Read, per via della regola sugli scarti dei peggiori risultati che era in vigore quegl'anni.\nNel 1965 vinse il suo sesto titolo, il quarto nella classe 350.\nCon il debutto della Honda nella classe 500 per la stagione 1966, Redman venne scelto assieme a Mike Hailwood per rappresentare la casa nipponica. Nel primo gran premio della stagione, svoltosi all'Hockenheimring (GP della Germania), Redman vinse e segn\u00f2 il giro veloce. Entrambi i risultati furono i primi conseguiti, sia del pilota che della casa motociclista giapponese nella categoria. Ottenne nuovamente la vittoria nel GP seguente ad Assen. Durante la terza tappa del campionato svoltasi in Belgio, dopo essere incorso in un incidente, Redman decise di ritirarsi dall'agonismo. Secondo in classifica dopo il GP belga, Redman scese fino alla quinta posizione, ottenendo tale piazzamento in classifica generale."}
{"id": "1063801", "revid": "767487", "url": "https://it.wikipedia.org/wiki?curid=1063801", "title": "Palazzo Vecchietti", "text": "Palazzo Vecchietti si trova in via de' Vecchietti a Firenze, dove la famiglia Vecchietti anticamente possedeva case e torri.\nDi fronte al palazzo vi erano una piazzetta ed una chiesa, San Donato dei Vecchietti, che sparirono col riordinamento del centro.\nStoria e descrizione.\nI Vecchietti, ricordati anche da Dante Alighieri (\"Paradiso\" XV, 115-117), erano una delle pi\u00f9 antiche e importanti famiglie fiorentine nel medioevo.\nNel 1578 Bernardo Vecchietti, proprietario del palazzo, incaric\u00f2 Giambologna (1529-1608) di rimodernarlo. La facciata lungo via dei Vecchietti, l'unica non stravolta dagli interventi ottocenteschi, presenta un impianto tardo-rinascimentale con finestre inginocchiate al pian terreno e timapanate, con marcapiano, ai piani superiori.\nIl cortile interno \u00e8 di notevole interesse, con due loggette sovrapposte, al primo e secondo piano: la prima loggetta \u00e8 decorata a graffito.\nIl \"Diavolino\" del Giambologna.\nGiambologna modell\u00f2 anche, forse in ringraziamento alla famiglia che lo aveva ospitato e protetto al suo arrivo a Firenze, il diavoletto portabandiera, di cui \u00e8 rimasta una copia sull'angolo del palazzo e l'originale, dopo essere stato esposto nella Terrazza di Saturno in Palazzo Vecchio, \u00e8 oggi al Museo Bardini. L'opera era ispirata al \"Canto dei Diavoli\", all'angolo con via Strozzi, zona del Mercato Vecchio dove, secondo la leggenda, era avvenuto un miracolo di san Pietro Martire: nel 1243, durante una predica del domenicano alla folla per la crociata contro i Patarini, sarebbe apparso un cavallo nero che si slanci\u00f2 in mezzo ai fedeli. Il cavallo era il diavolo, quindi il Santo lo mise in fuga col segno della Croce. L'episodio venne affrescato da Rossello di Jacopo Franchi sulla parete esterna della loggetta del Bigallo. In realt\u00e0 si tratta di un satiro, facente parte di una coppia che venne dispersa quando il palazzo sub\u00ec una parziale demolizione per le opere di sventramento durante il periodo di Firenze Capitale (1865-1871)\nIl satiro serviva anche da porta-stendardo per la bandiera della \"Potenza Festeggiante del Mercato Vecchio\", detta del \"Duca della Luna\"."}
{"id": "1063802", "revid": "1935652", "url": "https://it.wikipedia.org/wiki?curid=1063802", "title": "Benedizione eucaristica", "text": "La benedizione eucaristica \u00e8 un rito particolare e sacramentale della Chiesa cattolica. Si tratta essenzialmente di una benedizione praticata per mezzo della specie del pane consacrato contenuto a sua volta nell'ostensorio.\nSecondo la fede della Chiesa Cattolica, Cristo \u00e8 realmente presente nel pane consacrato e in virt\u00f9 di questo dogma la benedizione eucaristica assume caratteri esteriori solenni. Infatti, tra le particolari attenzioni verso l'eucaristia, sono contemplate tre incensazioni, orazioni cantate, utilizzo di determinati paramenti che evidenziano la particolare dignit\u00e0 dell'azione come il piviale e il velo omerale e, se l'azione dovesse svolgersi all'esterno, l'officiante che reca l'ostensorio \u00e8 protetto dal baldacchino o da un ombrello specifico. Prima e dopo la benedizione, il Santissimo Sacramento viene esposto sulla mensa; anche qui, per esaltare l'importanza dell'azione, l'ostensorio \u00e8 sopraelevato rispetto alla mensa da un tronetto metallico ornato e circondato da consistenti candelieri. Solitamente per tutta la durata del rito i fedeli e il clero stanno inginocchiati e rivolti verso l'eucaristia. Colore liturgico \u00e8 il bianco.\nDescrizione del rito.\nEssendo un rito di solito piuttosto breve, se ne pu\u00f2 tracciare una descrizione specifica:\nDa notare che la benedizione eucaristica era la pratica liturgica vespertina pi\u00f9 diffusa nella Chiesa cattolica prima del Concilio Vaticano II, che pose la santa Messa al centro della liturgia in ogni ora del giorno. Peraltro anche oggi, in molte chiese, vi \u00e8 l'abitudine di celebrare nel pomeriggio, prima o dopo la Messa, l'adorazione del Santissimo Sacramento, spesso della durata di un'ora (\"ora di adorazione\"), accompagnata dalla recita del Santo Rosario e conclusa dalla benedizione con le modalit\u00e0 sopra descritte.\nMinistri.\nMinistri di questo rito sono i chierici (cio\u00e8 i vescovi, i presbiteri e i diaconi).\nRito ambrosiano.\nNel rito ambrosiano il colore liturgico di questa celebrazione \u00e8 il rosso. Inoltre, a differenza del rito romano, dopo l'orazione segue il saluto \"Il Signore sia con voi\", a cui il popolo risponde \"E con il tuo spirito. Kyrie eleison, Kyrie eleison, Kyrie eleison\". Durante la benedizione l'officiante recita la formula tipica \"Vi benedica Dio onnipotente, Padre e Figlio e Spirito santo\"."}
{"id": "1063803", "revid": "106456", "url": "https://it.wikipedia.org/wiki?curid=1063803", "title": "Juan Crespi", "text": "Biografia.\nEgli and\u00f2 in America nel 1749 e nel 1767 si diresse verso la Baja California, andando a prestare il suo servizio nella missione Pur\u00edsima Concepci\u00f3n. \nNel 1769 si aggreg\u00f2 alla spedizione di Gaspar de Portol\u00e1 per occupare e colonizzare i siti che corrispondono agli attuali San Diego e Monterey e continu\u00f2 la spedizione lungo la costa al seguito di Portol\u00e1. \nNegli anni seguenti fond\u00f2 la missione di San Carlo Borromeo, poi diventata Carmel, che divenne la sua base operativa. Egli fu il cappellano della spedizione alle coste del Pacifico del nord guidata da Juan Jos\u00e9 P\u00e9rez Hern\u00e1ndez nel 1774. \nI suoi diari, pubblicati in H. E. Bolton's Fray Juan Crespi (1927, repr. 1971), contengono molti particolari su questa spedizione."}
{"id": "1063804", "revid": "198277", "url": "https://it.wikipedia.org/wiki?curid=1063804", "title": "Giovanni Martusciello", "text": "Caratteristiche tecniche.\nGiocatore.\nNato come centrocampista d'interdizione, nel corso della carriera ha avanzato il suo raggio di azione, arrivando a giocare esterno di attacco svariando su tutto il fronte offensivo. Ha dichiarato di essersi ispirato, durante la sua carriera, a Franco Impagliazzo, suo compagno di squadra e capitano negli anni dell'.\nCarriera.\nGiocatore.\nIschia.\nCresciuto nel vivaio dell', entr\u00f2 in pianta stabile in prima squadra all'et\u00e0 di 16 anni ed esord\u00ec in Serie C1 il 15 gennaio 1989, all'88' della partita casalinga contro il (3-0), sotto la guida tecnica di Franco Villa.\nL'anno successivo riusc\u00ec subito a conquistarsi pi\u00f9 spazio in squadra, collezionando 20 presenze in un Ischia che, a fine stagione, chiuse ultima in classifica. Nel campionato 1990-1991 divent\u00f2 titolare, collezionando 32 presenze e 2 reti: il primo gol in Serie C2 lo mise a segno il 14 ottobre 1990, nella partita giocata fuori casa contro l'.\nNella stagione 1993-1994 realizz\u00f2 la sua prima rete in C1 ad Antonio Chimenti, al 59' di Ischia-, il 6 febbraio 1994; nella stessa realizz\u00f2 anche la sua prima doppietta in carriera, andando a segno nella partita -Ischia (2-2), ai minuti 60' e 80'. Al termine del campionato 1994-1995, dopo aver conquistato una salvezza ai play-out contro il , decise di lasciare l'Ischia dopo aver collezionato 160 presenze e 6 reti, in sei campionati di C1 e uno di C2.\nEmpoli.\nNel luglio 1995 fu messo sotto contratto dall'; un acquisto suggerito al presidente Fabrizio Corsi durante una vacanza sull'isola d'Ischia. Alla corte di Luciano Spalletti, Martusciello fu valorizzato come punta esterna libera di svariare su tutto il fronte di attacco, diventando uno degli uomini-chiave della doppia promozione empolese dalla Serie C1 alla Serie A.\nCon i toscani si afferm\u00f2 titolare fin dalla stagione 1995-1996, in cui collezion\u00f2 29 presenze e 2 reti, prendendo parte alle vittorie del campionato di C1 e della Coppa Italia di Serie C, quest'ultima dopo la finale col . Esord\u00ec in Serie B il 9 agosto 1996 contro il , mettendo a segno la sua prima rete il successivo 15 dicembre al , battuto a Empoli grazie alla sua rete. Alla sua prima stagione tra i cadetti, giocando sempre da titolare, collezion\u00f2 35 presenze e 4 reti, contribuendo, al termine del campionato 1996-1997, al secondo posto della sua squadra con annessa promozione in massima serie.\nEsord\u00ec in Serie A il 31 agosto 1997, nella partita persa in casa contro la (1-3), mentre la prima rete la mise a segno il successivo 21 settembre, nella sfida interna contro la , all'11', per poi ripetersi una settimana dopo nel derby toscano sul campo della , quando, al 4' di recupero, fiss\u00f2 il punteggio sull'1-2, regalando la prima vittoria a Firenze nella storia del club. Il 12 dicembre 1997 mise a segno la sua prima doppietta in campionato, segnando due reti alla . Alla fine del torneo 1997-1998 furono 6 le reti messe a segno, in 23 presenze, che gli procurarono anche una certa notoriet\u00e0.\nUltimi anni.\nNel settembre 1999 pass\u00f2 al in Serie B, dove, a causa di problemi di ambientamento, prefer\u00ec rescindere il contratto a stagione in corso. Nel marzo 2000 si accas\u00f2 quindi al , militante in Serie C1; rimase in Sicilia fino al termine della stagione e, a causa di una serie di problemi fisici, collezion\u00f2 solo 5 presenze e 1 rete, non riuscendo ad aiutare la squadra rosanero nella rincorsa per un posto nei play-off.\nNella stagione 2000-2001 si trasfer\u00ec al , neopromosso in Serie B, dove milit\u00f2 fino al termine della stagione 2001-2002, collezionando 42 presenze e 3 reti. Per il campionato 2002-2003 approd\u00f2 al , sempre tra i cadetti, prima di scendere di categoria con e in Serie C1, fino alla stagione 2005-2006, dove chiuse la carriera nelle file del militante in Serie D.\nAllenatore.\nTerminata la carriera da giocatore ha intrapreso quella di allenatore, cominciando nel 2006 nelle giovanili dell' per poi salire, dal 2009, in prima squadra: dapprima come assistente di Salvatore Campilongo, poi come vice di Alfredo Aglietti e infine come collaboratore di Maurizio Sarri; resta nel club toscano anche col successivo arrivo di Marco Giampaolo, tornando nella circostanza al ruolo di tecnico in seconda.\nIl 26 maggio 2016, a seguito dell'addio di Giampaolo, \u00e8 promosso a tecnico della prima squadra. Durante la stagione l'Empoli si trova in zone tranquille ma, dopo aver sprecato un vantaggio di 11 punti nel finale sul ed essere scavalcato dai calabresi all'ultima giornata di campionato, terminata con una sconfitta contro il , la squadra toscana retrocede in Serie B: a seguito di ci\u00f2, a fine stagione non viene confermato dal presidente empolese Fabrizio Corsi. Chiude la sua esperienza dopo aver ottenuto 8 vittorie, 8 pareggi e 22 sconfitte in campionato.\nNell'estate 2017 entra nello staff dell' come collaboratore del tecnico Luciano Spalletti. Il successivo 3 ottobre ottiene l'abilitazione da allenatore di Prima Categoria. Il 30 giugno 2019, con l'esonero di Spalletti, rescinde il suo contratto con la societ\u00e0 milanese. Il 10 luglio seguente, dopo un quadriennio torna a lavorare con Sarri, chiamato a fargli da vice alla ; qui, con Sarri alle prese con un periodo di convalescenza, Martusciello lo sostituisce nella direzione tecnica della squadra durante la fase iniziale della stagione 2019-2020. Al termine dell'annata, nonostante la vittoria dello Scudetto, lascia il club causa il sopraggiunto esonero di Sarri.\nIl 9 giugno 2021, dopo un anno d'inattivit\u00e0, torna a essere il vice di Sarri, questa volta alla . Va in panchina il successivo 19 settembre, a seguito della defezione dello squalificato Sarri.\nStatistiche.\nStatistiche da allenatore.\n\"Statistiche aggiornate al 28 maggio 2017.\""}
{"id": "1063806", "revid": "1573940", "url": "https://it.wikipedia.org/wiki?curid=1063806", "title": "Syrmaticus ellioti", "text": "Il fagiano di Elliot (Syrmaticus ellioti ()) \u00e8 un uccello della famiglia dei Fasianidi. Il suo nome commemora lo zoologo americano Daniel Giraud Elliot (1835-1915).\nDescrizione.\nDimensioni.\nIl maschio misura circa 80 cm di lunghezza (di cui 39-47 costituiti dalla sola coda) per 1044-1317 g di peso; la femmina circa 50 cm (di cui 17-19,5 di coda) per 726-1090 g.\nAspetto.\nIl maschio ha un cappuccio marrone castano, sopraccigli screziati di grigio chiaro e guance e regioni auricolari bruno-grigiastre. Il becco \u00e8 giallo-corno. I lati del collo presentano una tinta grigio-biancastra che si congiunge con quella grigio scura della nuca. Il mento e la gola sono neri, mentre la mantellina e la parte alta del petto sono di un castano-rosso splendente, con ogni piuma terminante con una banda terminale nera ed una frangia rosso ramato dai riflessi metallici. Le scapolari sono striate di bianco; le ali sono di colore castano-rosso con un'ampia banda blu-acciaio sui bordi esterni. Le secondarie e le terziarie sono castane con una banda terminale nera, mentre le primarie sono marrone scuro. La parte bassa del dorso ed il groppone sono neri con delle squame bianche. La coda presenta un'alternanza di bande grigio chiare e castano-rosse separate da linee irregolari nere. La parte bassa del petto, l'addome e la regione anale sono bianchi; i fianchi sono castani con larghe bande bianche. La parte inferiore della coda \u00e8 bianca e castana. Le cosce sono marrone castano striato di bianco, le zampe grigie. La femmina non \u00e8 molto diversa dal maschio, ma mentre quest'ultimo \u00e8 generalmente castano-rosso, essa presenta una predominante marrone con un'ampia gamma di tonalit\u00e0: petto e mantellina bruno-rossi, scapolari bruno-fulvo con macchie cenerine, parte bassa del dorso e groppone bruno-rossi finemente vermicolati di nero. La parte inferiore della coda \u00e8 castano-marrone con larghe macchie bianche e bordi neri. Tuttavia la colorazione di mento e gola, parte bassa del petto e addome \u00e8 identica a quella del maschio.\nBiologia.\nLa popolazione del fagiano di Elliot viene stimata attualmente tra le 10.000 e le 50.000 unit\u00e0. Esso \u00e8 considerato molto comune nel sud-est della Cina, ma il suo rapido declino \u00e8 inevitabile, tenuto conto del fatto che il suo \"habitat\" \u00e8 facilmente accessibile a causa della bassa altitudine e della prossimit\u00e0 a zone urbane densamente popolate. Sono due i pericoli principali che ne minacciano la sopravvivenza: in primo luogo la deforestazione attuale e la perdita di \"habitat\" ad essa conseguente e, infine, la caccia a scopo alimentare, che penalizza notevolmente la specie.\nAlimentazione.\nQuesta specie \u00e8 onnivora e si nutre principalmente di alimenti di origine vegetale, specialmente frutti, semi, foglie, gemme, radici, steli e gambi. Mangia allo stesso modo anche alcuni tipi di cereali, come il mais, e di legumi, come i piselli. Completa la dieta con insetti, larve e uova. La dieta \u00e8 molto diversificata e varia a seconda della disponibilit\u00e0 delle risorse e delle stagioni. In autunno, mangia soprattutto felci e cereali; in inverno, mais, gemme e rizomi; in primavera, frutti, semi, insetti e talvolta uova appartenenti ad altre specie.\nRiproduzione.\nIl maschio \u00e8 poligamo. In linea di massima, ogni maschio si accoppia con due o tre femmine e non partecipa n\u00e9 alla costruzione del nido n\u00e9 all'incubazione. Allo stesso modo, non prende parte all'educazione dei giovani. Il periodo di nidificazione ha luogo tra met\u00e0 marzo e fine maggio. La covata \u00e8 costituita da 4 a 12 uova, generalmente tra 5 e 8, di colore bianco rosato. L'incubazione viene stimata a circa 25 giorni.\nDistribuzione ed habitat.\nIl fagiano di Elliot frequenta una vasta gamma di \"habitat\" nella zona subtropicale delle montagne del sud-est della Cina. La sua area di distribuzione si situa generalmente in zone di bassa e media altitudine tra 200 e 1900 metri. Gli \"habitat\" principali sono costituiti da foreste fitte di alberi sempreverdi, foreste miste, foreste di conifere o di bamb\u00f9 e foreste di latifoglie, nonch\u00e9 da boscaglie. Per quanto riguarda la nidificazione, predilige nettamente le zone dove la copertura arborea supera il 90%."}
{"id": "1063807", "revid": "1610933", "url": "https://it.wikipedia.org/wiki?curid=1063807", "title": "Fagiano di Elliot", "text": ""}
{"id": "1063810", "revid": "287204", "url": "https://it.wikipedia.org/wiki?curid=1063810", "title": "Ghiaccio trasparente", "text": "Il ghiaccio trasparente, una forma particolare di ghiaccio vitreo, \u00e8 un deposito di ghiaccio liscio e compatto, dovuto al congelamento di goccioline sopraffuse di nebbia o nube sugli oggetti la cui temperatura \u00e8 inferiore o leggermente superiore a 0\u00a0\u00b0C. \nDescrizione.\nSi tratta di uno strato di ghiaccio omogeneo, di solito trasparente, con una superficie frastagliata. Il ghiaccio trasparente si forma soprattutto sulle superfici di oggetti esposti al vento, in particolare nelle zone montane.\nSi forma dal congelamento lento dell'acqua rimasta allo stato liquido dopo che \u00e8 cessata la sopraffusione, che \u00e8 quindi in grado di penetrare negli interstizi tra le particelle di ghiaccio prima del congelamento.\nIl ghiaccio trasparente \u00e8 assai tenace e si pu\u00f2 rimuovere dagli oggetti solo rompendolo o riscaldandolo. Si forma con temperature dell'aria comprese tra 0\u00a0\u00b0C e \u22123\u00a0\u00b0C.\nIn periodi di tempo pi\u00f9 lunghi si possono osservare depositi eterogenei di ghiaccio friabile, granuloso e compatto.\nIn aeronautica.\nLe formazioni di ghiaccio vitreo sono frequenti sugli aerei e si formano sul lato del velivolo esposto al vento.\nNomenclatura.\nNelle vecchie edizioni dell\"International Cloud Atlas\" il ghiaccio trasparente (\"clear ice\") e il vetrone (\"glaze\") erano entrambi elencati sotto un'unica voce, titolata \u00abGlaze (clear ice)\u00bb definita come un \u00abdeposito di ghiaccio generalmente omogeneo e trasparente formato dal congelamento di goccioline di pioviggine o gocce di pioggia sopraffuse sugli oggetti la cui temperatura \u00e8 sotto o poco sopra 0\u00a0\u00b0C; pu\u00f2 anche essere prodotta dal congelamento immediatamente dopo l'impatto di goccioline di pioviggine o gocce di pioggia non sopraffuse con superfici la cui temperatura \u00e8 assai sotto 0\u00a0\u00b0C\u00bb. Questa definizione \u00e8 identica a quella di Bilancini, che differenzia appunto \"ghiaccio trasparente\" (\"clear ice\") da \"vetrone\" (\"glazed frost\" o \"glaze\") ma li distingue solo per essere il primo prodotto da pioviggine sopraffusa e il secondo da pioggia sopraffusa e li fa ricadere entrambi nel \"ghiaccio vitreo\" senza mai parlare di nebbia sopraffusa, come nelle edizioni pi\u00f9 recenti dell\"International Cloud Atlas\"."}
{"id": "1063813", "revid": "287204", "url": "https://it.wikipedia.org/wiki?curid=1063813", "title": "Zelechow", "text": ""}
{"id": "1063815", "revid": "1305772", "url": "https://it.wikipedia.org/wiki?curid=1063815", "title": "Chico Scimone", "text": "Detiene il record mondiale della gara internazionale della scalata dei 1576 gradini degli 86 piani dell'Empire State Building di New York avendolo scalato sin dal 1984 (a 72 anni in 21' e 13) pi\u00f9 volte di tutti sino al 1\u00ba febbraio 2005 (a 94 anni in 49' e 28). \u00c8 quindi stato il pi\u00f9 anziano scalatore al mondo dei gradini dell'Empire State Building.\nIl 1\u00ba gennaio 1974 insieme alla campionessa francese di tennis Evelyne Papale Terras, moglie di Dino Papale fondatore della Women's Tennis Association, ha inventato a Taormina il famoso \"tuffo a mare\" che ormai, ogni anno, \u00e8 tradizionale e annovera centinaia di partecipanti. Nello stesso anno \u00e8 stato eletto presidente del Taormina Sporting Club, la pi\u00f9 antica societ\u00e0 sportiva siciliana (fondata nel 1925),carica che ricopr\u00ec sino al 1976. \u00c8 stato pi\u00f9 volte campione mondiale veterani di marcia nella categoria \"veterani master\".\nHa vissuto, gli ultimi trent'anni della sua vita in Sicilia, a Taormina dove ha creato il noto night club La Giara e viveva facendo il pianista ed il direttore d'orchestra. Insieme a \"Robertino\" e Dino Papale \u00e8 rappresentato nel famoso murales del Caf\u00e8 Mocambo di Taormina in cui Robertino volle immortalare i principali personaggi della dolce vita taorminese. Alla sua morte gli americani illuminarono per tre notti il famoso grattacielo con i colori italiani, essendo Chico Scimone figlio di immigrati italiani."}
{"id": "1063818", "revid": "932277", "url": "https://it.wikipedia.org/wiki?curid=1063818", "title": "Lotta guidata", "text": "La lotta guidata \u00e8 un'evoluzione del concetto di lotta a calendario e consiste nell'introduzione di criteri economici nella gestione della difesa dei vegetali dalle avversit\u00e0, prevalentemente di natura biologica.\nPresupposti.\nLa lotta guidata nasce con l'introduzione di una comparazione tra costi e benefici del trattamento chimico che si concretizza nel concetto di soglia d'intervento. \nLa lotta a calendario, infatti, \u00e8 svincolata dalla presenza o meno del fitofago o del fitopatogeno da controllare: il trattamento chimico, eseguito a scopo preventivo, mira a impedire sul nascere gli attacchi parassitari a prescindere che ne sia stata accertata la necessit\u00e0. Questo criterio esula del tutto da ogni considerazione economica: il trattamento si esegue anche quando non \u00e8 necessario perch\u00e9 per giustificarlo \u00e8 sufficiente la suscettibilit\u00e0 della coltura ad un eventuale danno di qualsiasi entit\u00e0. Questo va ovviamente a scapito dell'ambiente, nel quale vengono immesse quantit\u00e0 non necessarie di xenobiotici.\nL'applicazione del concetto di \"soglia d'intervento\" introduce un criterio economico nella valutazione della necessit\u00e0 dell'intervento fitoiatrico. Il trattamento chimico comporta dei costi variabili, rappresentati dalle spese vive per l'acquisto del fitofarmaco, per il consumo di carburante, per la manutenzione delle macchine impiegate e dai costi impliciti o espliciti della distribuzione (lavoro, amministrazione). Tale costo va comparato con il danno effettivamente causato alla produzione agricola dall'avversit\u00e0 specifica in assenza del trattamento: se il costo del trattamento \u00e8 superiore al danno economico l'intervento si rivela inutile e antieconomico.\nEspressione della soglia d'intervento.\nL'espressione della soglia d'intervento varia da caso a caso in funzione dell'agente di danno, della coltura da proteggere, dei mezzi tecnici e della competenza a disposizione dell'agricoltore. In ogni caso si tratta di una stima basata sul monitoraggio della dinamica delle popolazioni o sul rilevamento diretto del danno su un campione rappresentativo.\nSono esempi di monitoraggio della dinamica di popolazione i seguenti:\nSono esempi di rilevamento diretto del danno, previo campionamento, i seguenti:\nA prescindere dalla metodologia usata, in ogni modo \u00e8 essenziale che si rispettino specifici requisiti, in particolare per riprodurre le condizioni di ripetibilit\u00e0 e rendere facilmente eseguibile il rilevamento.\nIl campionamento o il monitoraggio si devono eseguire rispettando una procedura standard in modo da riprodurre le condizioni che hanno portato alla formulazione della soglia d'intervento. Ad esempio, il prelievo di campioni di frutti per rilevare le infestazioni attive deve essere rappresentativo e non deve essere falsato da una scelta condizionata. Ad esempio si pu\u00f2 procedere prelevando a caso (possibilmente senza guardare per non subire condizionamenti) un frutto da ogni pianta o ogni gruppo di piante su tutto il frutteto; dal campione raccolto si separa poi casualmente un campione pi\u00f9 ristretto da esaminare direttamente (es. 100-200 frutti). Un altro esempio riguarda la disposizione delle trappole per il monitoraggio degli adulti: nel caso di adulti volanti e con l'impiego di attrattivi chimici (es. feromoni) pu\u00f2 essere sufficiente disporre 1-3 trappole per ettaro (secondo le specie), mentre con l'impiego di attrattivi cromatici \u00e8 necessaria una maggiore densit\u00e0 a causa del minor raggio d'azione.\nLa metodologia elaborata deve essere di semplice applicazione e non dovrebbe richiedere l'impiego di strumenti sofisticati (es. stereoscopi). Nei limiti del possibile si devono pertanto privilegiare i metodi che richiedono un semplice esame visivo ad occhio nudo.\nDeterminazione della soglia d'intervento.\nLa determinazione della soglia d'intervento \u00e8 il traguardo di lunghe sperimentazioni finalizzate alla costruzione di una casistica, riferita a contesti ordinari e di consistenza tale perch\u00e9 si possa giungere all'estrapolazione di risultati significativi e rappresentativi. \nPoich\u00e9 la soglia d'intervento si applica in contesti operativi, la sua determinazione si estrapola da realt\u00e0 specifiche, perci\u00f2 il suo valore va considerato come linea d'indirizzo in situazioni che si discostano da quelle ordinarie. La soglia d'intervento infatti pu\u00f2 cambiare in funzione delle realt\u00e0 territoriali, delle cultivar, del tipo di utilizzazione del prodotto, del tipo di strategia di difesa che s'intende adottare, ecc. Ad esempio, la soglia d'intervento per la difesa di una determinata coltura cambia secondo la destinazione del prodotto: il consumo diretto o la trasformazione industriale di un frutto o di un ortaggio richiedono requisiti merceologici differenti, perci\u00f2 le soglie d'intervento possono differenziarsi (in genere \u00e8 molto pi\u00f9 bassa nel primo caso).\nLa determinazione della soglia d'intervento \u00e8 una comparazione economica che prende in considerazione valori monetari di fattori produttivi e di prodotti. Dal momento che tali valori monetari hanno nel tempo andamenti differenziati, \u00e8 evidente che la soglia d'intervento sia suscettibile di variazioni nel tempo. Ad esempio, se nel tempo si verifica, come spesso avviene nel settore agricolo, un aumento dei prezzi dei mezzi tecnici (fitofarmaci, carburanti) e una riduzione dei prezzi dei prodotti agricoli alla produzione, la soglia d'intervento \u00e8 destinata inevitabilmente ad aumentare nel tempo.\nIn definitiva la soglia d'intervento \u00e8 un valore di riferimento che pu\u00f2 essere, secondo esigenze e contesti specifici, aumentato o ridotto, senza per\u00f2 snaturarne l'entit\u00e0: l'interpretazione di una soglia d'intervento rappresenta una stima pi\u00f9 o meno soggettiva ed \u00e8 perci\u00f2 tanto meno affidabile quanto pi\u00f9 ci si discosta dal valore di riferimento.\nI vantaggi rispetto alla lotta a calendario.\nL'applicazione di una soglia d'intervento porta di fatto ad una riduzione del numero di trattamenti chimici rispetto alla classica lotta a calendario. Quest'ultima infatti scarta a priori qualsiasi grado di tolleranza, perci\u00f2 s'interviene sistematicamente in modo del tutto indipendente dall'effettiva necessit\u00e0 del trattamento. La lotta guidata, invece, ritarda il trattamento (o i trattamenti) nel corso di una coltivazione riducendone il numero nel corso di una stagione.\nI vantaggi diretti sono di tipo economico: eseguire 2-3 trattamenti in meno pu\u00f2 significare un risparmio anche di centinaia, sen non migliaia, di euro ad ettaro, risparmio che compensa pi\u00f9 o meno largamente la decurtazione della produzione vendibile a causa di una perdita o di un deprezzamento del prodotto.\nI vantaggi indiretti sono di natura ambientale: la lotta guidata infatti riduce l'impatto ambientale della difesa fitosanitaria, indirizzando verso una maggiore sanit\u00e0 del prodotto e, entro certi limiti, verso una maggiore integrit\u00e0 delle popolazioni di organismi utili (ausiliari). Per questo motivo i principi della lotta guidata sono fatti propri e applicati anche in sistemi di difesa a pi\u00f9 basso impatto, nella fattispecie la lotta integrata. In quest'ultimo caso la determinazione della soglia d'intervento deve prendere in considerazione anche i costi-benefici di natura ambientale."}
{"id": "1063821", "revid": "834", "url": "https://it.wikipedia.org/wiki?curid=1063821", "title": "Bill Homans", "text": ""}
{"id": "1063822", "revid": "177966", "url": "https://it.wikipedia.org/wiki?curid=1063822", "title": "Borgo San Jacopo", "text": "Borgo San Jacopo \u00e8 una strada del quartiere Oltrarno a Firenze, la prima che si incontra a destra dopo il Ponte Vecchio.\nStoria.\nIl nome rivela gi\u00e0 una parte della storia della via: i \"borghi\" erano infatti a Firenze quelle strade che uscivano dalla citt\u00e0 in corrispondenza di una delle antiche porte delle mura altomedievali, lungo le quali sorgevano le case dei nuovi arrivati in citt\u00e0 e che vennero poi gradualmente incorporate nei nuovi tracciati murari. Dal Ponte vecchio sbucavano almeno due \"borghi\": il Borgo Piazza (attuale via Guicciardini) e il Borgo San Jacopo, appunto.\nDurante il medioevo fu oggetto di una considerevole attivit\u00e0 edilizia, dopo che venne inglobato nelle mura del XII secolo ed ha mantenuto un aspetto medievale fino ai giorni nostri, vantando il primato di essere la via fiorentina con la maggiore concentrazione di torri medievali superstiti, ben cinque pi\u00f9 una sesta in una via traversa. \nA dire il vero l'aspetto odierno della via \u00e8 frutto in larga parte di restauri e ricostruzioni postbelliche, durante il decennio 1945-1955, dopo che i tedeschi avevano minato e pesantemente distrutto tutti gli accessi al Ponte Vecchio durante la loro ritirata nell'agosto del 1944. Rispetto per\u00f2 a via Por Santa Maria e via Guicciardini, la ricostruzione in Borgo San Jacopo \u00e8 stata pi\u00f9 accurata, giacch\u00e9 la speculazione edilizia che non raggiunse i livelli di sciatteria delle altre zone. Per avere un'idea degli edifici moderni ci si deve affacciare sull'altra sponda dell'Arno per vedere le costruzioni affacciate. Ci fu una grande discussione all'epoca tra architetti innovatori e tradizionalisti e si scelse una soluzione di compromesso: facciate moderne ma disposizione dei volumi tradizionali, con edifici ad altezze irregolari appoggiati ai beccatelli oltre la sponda. Tra i progettisti che furono chiamati a collaborare alla stesura dei piani urbanistici di ricostruzione vi furono Lando Bartoli, Edoardo Detti, Italo Gamberini, Leonardo Savioli, anche se nelle fasi finali l'opera fu effettuata dagli uffici tecnici municipali.\nEdifici.\nVenendo dal Ponte Vecchio subito a destra si incontra la Torre dei Rossi-Cerchi, che di profilo presenta il tradizionale filaretto in pietra, ma girato l'angolo mostra un'inconfondibile facciata moderna. Vi si apre in una nicchia la fontana del \"Bacco\" di Giambologna: durante la guerra la vasca di marmo venne irrimediabilmente distrutta, ma la statua fu ripescata tra le macerie e restaurata; oggi \u00e8 stato posto ai piedi della statua un sarcofago di epoca romana. La statua in bronzo originale \u00e8 stata portata al Museo nazionale del Bargello, ed \u00e8 stata sostituita nel 2006 da una fedelissima replica eseguita dalla Fonderia Artistica Ferdinando Marinelli di Firenze su calco fatto sull'originale.\nAl 54 si incontra la Torre dei Barbadori, affiancata da una piazzettina panoramica sull'Arno e sul Ponte Vecchio. Vi sorge davanti la pittoresca Torre dei Belfredelli, alla quale si appoggia sul retro la Torre dei Ramaglianti. Una seconda Torre dei Barbadori si trova al 22, dall'aspetto pi\u00f9 di \"palagio\", mentre al 17 si innalza la torre forse pi\u00f9 bella, quella dei Marsili, decorata da una bassorilievo robbiano sul portale aggiunto nell'Ottocento dall'orafo Giuseppe Sorbi che qui ebbe il suo laboratorio.\nPoco oltre si incontra la chiesa di San Jacopo Soprarno, di antica fondazione ma dall'aspetto settecentesco. Il bel portale proviene dalla chiesa di San Donato in Scopeto e fu qui riassemblato nel 1575 dopo che l'altra chiesa venne distrutta durante l'assedio di Firenze. Accanto alla chiesa si erge la Torre degli Angiolieri.\nIn fondo a Borgo San Jacopo, all'angolo con via dello Sprone, si trova la celebre Fontana dello Sprone, realizzata da Bernardo Buontalenti alla fine del XVI secolo."}
{"id": "1063825", "revid": "1564499", "url": "https://it.wikipedia.org/wiki?curid=1063825", "title": "Pietraroja", "text": "Pietraroja (o \"Pietraroia\") \u00e8 un comune italiano di 521 abitanti della provincia di Benevento in Campania.\nGeografia fisica.\nTerritorio ed idrografia.\nPietraroja sorge sulle pendici della parte orientale della catena del Matese, inclusa nell'Appennino meridionale. \u00c8 il secondo paese della provincia per altitudine media (818 m s.l.m.); l'altitudine minima \u00e8 di 450 m nella localit\u00e0 \"Casolla\", la massima di 1823 m sulla cima del monte Mutria (\"M\u00f9tigliu\" in dialetto locale).\nIl costone orientale del monte Mutria, oasi di protezione naturale, segna il confine settentrionale del territorio comunale con quello di Guardiaregia (CB) mentre il \"passo di Santa Crocella\" collega il paese con Sepino.\nSito al confine con il Molise, dista circa 50\u00a0km dal capoluogo Benevento. \u00c8 una localit\u00e0 di montagna, circondata da boschi ricchi di sorgenti.\nFra il monte Mutria e il passo di Santa Crocella, in localit\u00e0 Tre Valloni, si trovano le sorgenti del Titerno, le cui acque si uniscono presto a quelle del torrente Acqua Calda (\"Acqua c\u00e0ura\" in dialetto) e, costeggiando il contrafforte del monte Mutria, scendono nella piana di Cusano Mutri, passando attraverso uno spettacolare canyon delimitato a sud dalla formazione calcarea della Civita (\"C\u00ecuta\"), sul cui versante meridionale sorge il paese, e a nord dalla \"Civita\" di Cusano Mutri.\nDal monte Moschiaturo (\"Ruf\u00e8nza\", 1.470 m s.l.m.) nasce l'altro principale torrente, il Torbido (\"Trovele\"), che attraversa le contrade M\u00e9tole e Pot\u00e9te ad est e a sud di Pietraroja e sfocia nella piana di Civitella Licinio, in cui confluisce nel Titerno.\nClima.\nIl clima di Pietraroja in estate \u00e8 raramente afoso essendo per lo pi\u00f9 fresco all'ombra. Essendovi un forte dislivello nel suo territorio, nell'ambito di questo si hanno differenze di temperature notevoli, specie in inverno. In quest'ultima stagione il freddo \u00e8 sensibile, specie in presenza della bora (\"v\u00f2ria\"), il vento settentrionale. \u00c8 immancabile la neve, specie in montagna.\nOrigini del nome.\nProbabilmente il nome del paese deriva dal latino \"petra robia\" (rupe rossa), dall'equivalente spagnolo \"piedra roja\" o francese \"pierre rouge\" (pietra rossa, da cui l'arcaica denominazione di \"Pietraroscia\", e di \"Petrerojge\" o \"Petra Rogia\" in documenti ecclesiali del XIV secolo) per la presenza di alcuni calcari di questo colore, dislocati sul costone orientale del monte Mutria, che la sovrasta. Un'altra etimologia, meno attendibile anche per motivi linguistici, potrebbe essere \"petra\" + \"rues\" o \"ruina\" (in latino rovina, crollo), che si riferirebbe alle frane ed ai vari sismi (anni 346, 848, 1125 e 1688) che hanno devastato Pietraroja.\nStoria.\nPietraroja nacque come centro dei Sanniti Pentri, che abitavano la zona appenninica centro-meridionale compresa fra le Mainarde e il Matese, e posero la loro capitale a Bojano. L'abitato attuale non coincide con il villaggio sannita, in quanto il paese \u00e8 attualmente alla sua quarta edificazione, posteriore al terremoto del 5 giugno 1688. Certamente gli abitanti del villaggio furono coinvolti nelle Guerre sannitiche, nonch\u00e9 in quelle sociali contro Roma, subendo il genocidio dei Pentri perpetrato da Lucio Cornelio Silla. La dominazione romana e la latinizzazione del Sannio hanno fatto s\u00ec che nella parlata locale si perdesse ogni traccia della lingua osca parlata in precedenza dai Sanniti.\nDopo quella romana, Pietraroja sub\u00ec le varie dominazioni del Sannio (longobardi, normanni, svevi, angioini, aragonesi, spagnoli). Dopo il dominio longobardo nel gastaldato di Telese, facendo parte, dal XII secolo al XIV secolo, del sotto-feudo dei Sanframondo, potente casata di origine normanna. Il capostipite di questa, Raone di San Flaymundo (XI-XII secolo), ottenne dal re normanno Ruggero II di Sicilia, nella sua conquista dell'Italia meridionale, i possedimenti dei vassalli del conte Rainulfo III di Alife, suo cognato, che aveva tentato di resistergli insieme ai baroni meridionali. Il riferimento al conte Raone si trova ancora nelle vecchie canzoni di Pietraroja per indicare persone superbe.\nI possedimenti suddetti comprendevano, fra l'altro, i territori di Pietraroja, Cerreto Sannita, Cusano Mutri, Guardia Sanframondi, Limatola, San Lorenzo Maggiore, Massa, Faicchio, Ponte nonch\u00e9 Dugenta in Terra di Lavoro e Bojano e San Giuliano del Sannio in Molise. I Sanframondo li mantennero anche sotto i re svevi e angioini. Pietro Sanframondo detenne il titolo di barone di Pietraroja.\nNel XV secolo (periodo aragonese) Pietraroja pass\u00f2 ai Marzano: nel 1401 era posseduta da Goffredo di Marzano, conte di Alife. Nella seconda met\u00e0 dello stesso secolo il re Ferrante d'Aragona confer\u00ec questo titolo, con il possesso di \"Pietraroscia\" (l'attuale Pietraroja), \"Chiusano\" (ora Cusano Mutri) ed altri comuni ad Onorato Gaetani. Successivamente Pietraroja pass\u00f2 ai Carafa, i cui possedimenti si estendevano anche in Molise; essi la tennero fino all'abolizione della feudalit\u00e0 promulgata nel 1806 da Giuseppe Bonaparte all'instaurazione del regno francese a Napoli.\nDopo l'annessione del Regno di Napoli a quello d'Italia, il paese \u00e8 stato un centro di reazione borbonica. Con Guardiaregia, Sepino, Campobasso, Cusano Mutri fu una delle sedi del brigantaggio sul massiccio del Matese. Di Pietraroja viene ricordato soprattutto Gabriele Varrone, capo della banda omonima, noto per le incursioni (1861) a Civitella Licinio, frazione di Cusano Mutri, e alla stessa Pietraroja contro i posti della guardia nazionale. La base dei briganti era l'imprendibile grotta dei Briganti o delle Fate, a cui si poteva accedere solo calandosi con funi. Nel dicembre 1863 la guardia nazionale pose l'assedio ai briganti rifugiati nella grotta suddetta e li convinse ad uscire facendo salva la vita in cambio. La promessa non fu mantenuta ed essi furono fucilati nella localit\u00e0 Aria della Corte (\"Aria corta\"), situata dietro l'edificio comunale.\nNel periodo unitario Pietraroja ha visto una forte emigrazione, specie negli Stati Uniti. Dopo la seconda guerra mondiale il flusso si \u00e8 spostato prevalentemente nel nord e nel centro Italia e in Europa (Svizzera, Germania e Inghilterra). L'apertura di una cava di pietra in localit\u00e0 Canale, peraltro chiusa successivamente, di una cava di argilla in localit\u00e0 Saure, non pi\u00f9 estratta per la qualit\u00e0 scadente, e di una di marmo colorato in localita Pesco Rosito, aperta ma mai entrata in funzione, non \u00e8 servita a ridurre tali flussi.\nSimboli.\nLo stemma di Pietraroja ha un leone rampante su 3 torri, sormontato da serto di quercia e di alloro, che sta anche in basso allo scudo e in alto \u00e8 posta la corona comunale. Il leone rampante \u00e8 presente anche negli stemmi dei comuni di Morcone e di San Marco dei Cavoti.\nMonumenti e luoghi d'interesse.\nLa chiesa di Santa Maria Assunta.\nIl monumento pi\u00f9 importante \u00e8 la chiesa parrocchiale di Santa Maria Assunta in piazza San Nicola, situata nella parte alta del paese. \u00c8 stata eretta con elementi della precedente Chiesa di San Paolo della Pietraroja distrutta dal terremoto del 1688. Notevoli sono il portale romanico (XI secolo) sorretto ai due lati da una leonessa e un'orsa allattante due infanti e gli altorilievi.\nIl parco geopaleontologico e \"Ciro\".\nA Pietraroja si trova un parco geopaleontologico con relativo museo, il Paleolab, in cui si possono vedere reperti fossili di notevole importanza.\nParticolarmente importante \u00e8 stato il rinvenimento di \"Ciro\" un cucciolo di dinosauro, il primo in Italia, che conserva anche alcuni organi interni: la sua specie \u00e8 stata denominata \"Scipionyx samniticus\". Il ritrovamento di Ciro ha rivoluzionato la ricostruzione della paleogeografia dell'Italia, precedentemente ritenuta interamente sommersa durante l'era Mesozoica. Tra gli altri resti fossili rinvenuti a Pietraroja, da ricordare quelli di numerosi pesci (tra cui \"Belonostomus\"), rettili (\"Chometokadmon\", \"Derasmosaurus\") e anfibi (\"Celtedens\").\nAree naturali.\nBelvedere.\nLa terrazza addossata al caratteristico cimitero, situato dove sorgeva Pietraroja prima del terremoto del 1688, permette di ammirare un ampio panorama sul territorio: i monti Mutria e Moschiaturo, la vallata di Cusano Mutri, la montagna di Solopaca e finanche il Vesuvio nei giorni pi\u00f9 limpidi. Sono ancora visibili resti di costruzioni del vecchio paese distrutto dal terremoto.\nUn'altra interessante escursione per le vedute spettacolari \u00e8 la circuitazione dei bordi della tavola calcarea della Civita. Partendo dal quartiere Castello, si pu\u00f2 visitare anche la bocca del profondo inghiottitoio carsico chiamato il \"Trabbucco\".\nSulla strada per Sepino.\nInteressante \u00e8 la visita alla impressionante forra (in localit\u00e0 \"Rave\") a monte della fontana Stritto (situata nel territorio di Cusano Mutri) scavata per milioni di anni dal Titerno; in essa si trova l'inaccessibile grotta dei Briganti o grotta delle Fate. Il punto di osservazione si pu\u00f2 raggiungere facilmente dalla strada comunale asfaltata nella localit\u00e0 Canale, appena fuori Pietraroja in direzione di Sepino, dove bisogna girare sulla sinistra e proseguire verso la localit\u00e0 \"Ari\u00f2la\", sotto il massiccio roccioso su cui si trova la Civita.\nDa non mancare \u00e8 il valico di Santa Crocella, sella montana con paesaggio di stupende faggete, tra il monte Tre Confini (1.419 m s.l.m.), vicino alle \"Palumm\u00e0re\" (Palombaio, porzione orientale del Monte Mutria) e il monte Moschiaturo. Il passo segna il confine tra i Comuni di Pietraroja e Sepino, nonch\u00e9 tra Campania e Molise.\nSulla stessa strada, circa 1\u00a0km prima di arrivare al passo di Santa Crocella, si pu\u00f2 visitare, girando sulla sinistra, la localit\u00e0 Pesco Rosito (\"P\u00e9scu Rus\u00ecnu\") da cui si estraeva la pietra rossa che ha dato il nome al paese. Da qui si pu\u00f2 anche effettuare la scalata alla cima delle \"Palumm\u00e0re\" o andare nel bosco della Torta, confinante con Campitello di Guardiaregia (CB).\nDalla sella di Santa Crocella, prima del bosco di faggi, per gli escursionisti anche non professionisti, \u00e8 agevole la scalata al monte Moschiaturo, prendendo il largo sentiero alla destra della rotabile. Il sentiero si inerpica sulla sommit\u00e0 della montagna, da dove si pu\u00f2 ammirare un ampio panorama.\nIl monte Mutria.\nUn'altra escursione imperdibile per i superbi panorami sulla Campania e sul Molise \u00e8 quella sul monte Mutria (\"M\u00f9tigliu\"). Oltre all'impegnativa scalata diretta centrale costeggiando la grossa formazione rocciosa circolare della \"Iumm\u00e8nta bianca\", la via pi\u00f9 agevole \u00e8 di portarsi alla localit\u00e0 sciistica Bocca della Selva (frazione di Cusano Mutri), situata ai piedi della parte occidentale del monte. Arrivati al rifugio i 3 Faggi, va presa la strada sulla destra che sale sul fianco sinistro del monte. Lasciato il mezzo di trasporto alla fine della strada vi \u00e8 il sentiero, con la segnaletica del percorso da seguire, che porta alla cima centrale del monte.\nItinerari fluviali.\nGli amanti del trekking possono percorrere il letto torrentizio del Titerno. Allo scopo bisogna recarsi nella localit\u00e0 \"Campusci\u00e0ru\", raggiungibile dalla strada comunale che parte dalla localit\u00e0 Canale. Dopo qualche decina di metri si svolta sulla destra e si prosegue per qualche kilometro fino al ponte sul torrente, in cui \u00e8 possibile scendere. Si incontrano molte vasche naturali d'acqua corrente (gli \"\u00f9rvi\") di cui le maggiori sono quella della \"P\u00e9nta\" e quella dell\"'Ursu\" dopo un salto di molti metri. Quest'ultimo \"\u00f9rvu\" non \u00e8 raggiungibile dal letto del torrente, per cui bisogna fare il sentiero che segue sulla sinistra il torrente stesso.\nUn altro percorso di trekking \u00e8 la risalita del torrente Torbido (\"Trovele\"), affluente del Titerno che passa nel vallone sotto la frazione \"Pot\u00e9te\". Per raggiungerlo bisogna prendere la strada per Cusano Mutri e in localit\u00e0 Vigne svoltare a sinistra e scendere per la strada delle Potete. Arrivati in basso, prima del ponte sul Torbido, si prende a salire il suo letto. \u00c8 possibile vedere l'impianto che portava l'acqua alla vasca di pietra del vecchio mulino di Pietraroja e arrivare all\"'\u00f9rvu\" chiamato \"C\u00f9ru de la Cuc\u00f3zza\" (fondo della zucca).\nFontane e sorgenti.\nNon si possono passare sotto silenzio le molte fontane di Pietraroja, dall'acqua fresca e leggera, perci\u00f2 diuretica e disintossicante, mete di picnic. Trascurando quelle nel paese, le pi\u00f9 vicine sono quella presso il museo geopaleontologico e quella in localit\u00e0 Canale appena fuori Pietraroja, alla sinistra della strada per Sepino, dove sono presenti anche sedili.\nProseguendo per la stessa strada, dopo circa un kilometro sulla destra si incontra la fontana del Salice in localit\u00e0 Cesamari, presso i fabbricati del posto. Ancora pi\u00f9 avanti, dopo il secondo bivio, prendendo la strada per Morcone si incontra sulla sinistra la frequentata fontana della Radica (\"R\u00e0richia\") che prende acqua dalla falda del monte Moschiaturo.\nQueste fontane sono comodamente raggiungibili; volendo per\u00f2 godere di sorgenti immerse in boschi suggestivi bisogna fare anche dei tratti a piedi. Alle falde del monte Moschiaturo si trova la fontana \"L\u00e0u P\u00e9sula\", immersa in una faggeta. Risalendolo, in localit\u00e0 Valle Grande (\"V\u00e0lle r\u00e0nna\") si trova la freddissima fontana chiamata \"Cursar\u00e9gliu\". Per arrivarvi, una volta raggiunte la vetta, si prende il comodo sentiero in direzione dei confini di Sepino camminando per circa un kilometro.\nInteressante \u00e8 anche la fontana Tasso, che si trova in localit\u00e0 Filette (\"Ful\u00e8tte\"); al primo bivio della strada per Sepino, sulla sinistra si prende la via che porta a Bocca della Selva. Dopo uno spiazzo attrezzato per picnic, sulla destra si trova il sentiero che porta alla fontana in mezzo alle piante fra cui i tassi. Proseguendo pi\u00f9 a monte sulla sinistra si trova la fontana Paola, nel territorio di Cusano Mutri.\nCultura.\nCucina.\nAlimenti.\nLa cucina di Pietraroja \u00e8 fatta di semplici piatti anche perch\u00e9 alcuni di essi in passato erano preparati fuori casa da pastori che disponevano di pochi ma genuini prodotti. La maggior parte degli alimenti base erano prodotti dalle famiglie e solo pochissimi, non prodotti localmente, erano comprati, come il vino, l'olio di oliva, frutta e vegetali non coltivabili al clima di Pietraroja. L'olio di oliva in particolare veniva utilizzato solo per condire ortaggi e verdure crudi. Molti alimenti sono ed erano conservati per la provvista annuale. Recentemente il vino viene preparato, in propri locali attrezzati allo scopo, dopo aver comprato l'uva dai paesi vicini.\nIl pane (\u201clu p\u00e0nu\u201d in dialetto) in passato era fatto solo in casa con farina integrale, da grano prodotto in proprio, a forma di pagnotte (\u201cpan\u00e8lle\u201d) alte, di 2 chili di peso, di colore un po' scuro e non diventava raffermo fino ad una settimana. Tutte le case disponevano del forno a legna e dell'attrezzatura necessaria: la cassa di legno in cui preparare la pasta per il pane, i canestrini (\u201ccanistr\u00e9gli\u201d), rivestiti di tovaglioli, per la lievitazione delle pagnotte crude immessevi, la pala (\u201cpan\u00e0ra) per infornare, la madia (\u201cmat\u00e0rca\u201d) per conservare il pane di settimana in settimana. Nel forno erano preparate anche le pizze, i biscotti, i rustici di Pasqua (\u201ccanisci\u00f9ni\u201d), le dure \u201cscagnozze\u201d di farina e crusca per i cani.\nIl condimento un tempo era principalmente costituito da sugna (\u201cass\u00f9gna\u201d) conservata in vescica (\u201cvess\u00ecca\u201d) di maiale o in vasi, e da lardo essiccato e salato, di un colore rosa e di un invitante profumo. Le fritture (di patate, peperoni, etc.) venivano fatte ordinariamente con la sugna senza problemi di colosterolo o di triliceridi in quanto si conduceva una vita di lavoro fisico in un clima montano. Le altre parti grasse del maiale e la pancetta (\u201cpanzetta\u201d, \u201cpettr\u00ecna\u201d) erano usate per preparare varie pietanze dopo averla tagliate e sfritte. Nella sugna sono conservate anche le salsicce (\u201csaus\u00eccchie\u201d) stagionate, che vengono consumate dopo averle sfritte.\nIn inverno si ammazza il maiale, cresciuto durante l'anno con alimenti genuini, e con la sua carne si preparano salsicce e soppressate (\u201csupresci\u00e0te\u201d), mentre con gli arti si preparano i famosi prosciutti (\u201cprus\u00f9tti\u201d) essiccati al freddo e al fumo e successivamente stagionati. Con questi ultimi e le soppressate si prepara l'affettato (\u201cla fell\u00e0ta\u201c). L'affettato di prosciutto \u00e8 fatto in pezzi di spessore non troppo sottile perch\u00e9 cos\u00ec \u00e8 pi\u00f9 gustoso. Anche la salsiccia secca si mangia a fette spesse (tr\u00ectegli de saus\u00eccchia\u201d).\nIl formaggio (\u201clu c\u00e0su\u201d) di latte intero di pecore, allevate esclusivamente su pascoli montani, \u00e8 preparato in caciotte cilindriche (\u201cmasci\u00f2cche\u201c) di 1-2 chili e conservato in dispensa su graticci di pertiche, dove si matura per assumere il suo caratteristico sapore forte. Il formaggio viene unto con olio per la sua conservazione e stagionatura. In caso di cattiva conservazione pu\u00f2 essere attaccato da insetti, per cui nel formaggio si sviluppano le loro larve (\u201cc\u00e0su p\u00f9ntecu\u201d) che lo digeriscono formando una pasta molle che, liberata dalle stesse, viene spalmata sul pane ed ha un sapore assai ricercato dai buongustai. Altro finissimo derivato del latte di pecora \u00e8 la famosa ricotta di pecora messa nelle fiscelle (\u201cfusc\u00e8lle\u201d), una volta di giunco, ora di plastica, da gustare poco dopo la sua preparazione. Di latte vaccino intero sono fatti i caciocavalli (\u201ccasecav\u00e0gli\u201d), una volta facilmente acquistabili per i notevoli allevamenti di mucche allora praticati. Si mangiano a fette tal quali o alla brace.\nAncora praticata \u00e8 la preparazione di conserve, sciroppi, liquori, vegetali essiccati o sott'olio, ecc. La pi\u00f9 praticata \u00e8 la passata di pomodori bolliti che viene messa in bottiglie e successivamente tappata e pastorizzata per bollitura o per lento raffreddamento in casse di legno foderate di panno. Con la stessa tecnica si conservano i pomodori in pezzi, messi in barattoli di vetro a chiusura ermetica. Le zucche, coltivate principalmente per l'alimentazione dei maiali, sono essiccate al sole a fette dopo averle liberate di buccia e semi. Si ottengono anelli di questo ortaggio che sono messi ad essiccare su lunghe pertiche. In inverno sono consumate dopo averle rinvenute in acqua calda. Una specialit\u00e0 sono i funghi maggenghi locali sott'olio (\u201cv\u00ecrni sott'\u00f3gliu\u201d). Sono i funghi pi\u00f9 prelibati di Pietraroja, per conservarli sono bolliti in aceto diluito e messi sott'olio.\nPietanze.\nSi riportano alcune pietanze caratteristiche del posto:\nCredenze popolari.\nPietraroja \u00e8 stata anche terra di maghi e \"jan\u00e0re\" (streghe). Tra la fine dell'Ottocento e il Novecento a Pietraroja \u00e8 vissuto un celebre mago, \"zi' P\u00e8ppu Mam\u00e8o\", un vecchio pastore, famoso in tutta la provincia.\nDal mago giungevano anche persone da fuori provincia ed addirittura da Roma; non riceveva compenso in moneta per i suoi responsi, ma solo in natura. Era epoca in cui si credeva nel mago o nella strega o janara, la quale trasformandosi in vento, penetrava nelle stanze di notte per ammaliamenti o malefici ai bambini.\nLe vecchie credenze magiche di Pietraroja sono testimoniate da un altorilievo in via Torino, datato 1606, costituito da una faccia con lingua all'esterno per scongiuro con scritta in lingua magica sottostante.\nEconomia.\nLe principali attivit\u00e0 riguardano la pastorizia con produzione di eccezionale formaggio a lavorazione artigianale e agnelli, l'allevamento vaccino per produzione di caciocavalli (\"casecav\u00e0gli\" in dialetto, forme ovali di formaggio, legate a coppie con una corda e appese a pertiche orizzontali per la stagionatura) e carne e l'allevamento di suini a livello familiare da cui si ottengono, dopo essiccazione al freddo e al fumo e successiva stagionatura, i salumi e i prosciutti di cui va famosa Pietraroja. La bont\u00e0 di quest'ultimo prodotto \u00e8 nota attraverso i secoli, a questo proposito nel museo di Alife \u00e8 conservato un manoscritto risalente al 29 maggio 1776 intestato \"Fornitura di prigiotta (prosciutti) al duca di Laurenzana da Pietraroia\", cio\u00e8 al duca Gaetani d'Aragona, signore del feudo di Piedimonte. Ancora Antonio Iamalio, parlando di Pietraroja nella sua opera sulla provincia di Benevento \"Regina del Sannio\" (1918), scrive: \"Fiorente vi \u00e8 principalmente l'allevamento dei suini, donde i rinomati prosciutti di Pietraroja\".\nConsiderevole \u00e8 la produzione di fieno per il nutrimento del bestiame in stalla nel periodo invernale.\nHa una superficie agricola utilizzata in ettari (ha) 1797,99 (aggiornato all'anno 2000).\nInfrastrutture e trasporti.\nPietraroja non \u00e8 servita direttamente dalla viabilit\u00e0 principale della provincia di Benevento, ma \u00e8 comunque raggiungibile tramite strade provinciali.\nBibliografia.\nSupplemento bibliografico per ulteriori notizie su Pietraroja.\nSono stati realizzati testi sulle storie e tradizioni nonch\u00e9 sulla flora locale da parte di Domenico Falcigno. Di Lucia Falcigno \u00e8 un libro sui proverbi locali e il testo con cd \"L'antica Voce di Pietraroja\" sulle antiche canzoni e il cd sulle piante officinali insieme a Michelina Venditto."}
{"id": "1063829", "revid": "767487", "url": "https://it.wikipedia.org/wiki?curid=1063829", "title": "Palazzo Sassetti", "text": "Palazzo Sassetti si trova in via de' Sassetti 4 a Firenze.\nStoria e descrizione.\nI Sassetti furono una delle famiglie pi\u00f9 fedeli ai Medici, soprattutto all'epoca del banchiere Francesco Sassetti. Il palazzo di famiglia risale al XIV secolo, con ampliamenti e rimaneggiamenti successivi: il suo aspetto \u00e8 infatti rinascimentale per i volumi ma non per l'architettura, che rispecchia ancora la semplicit\u00e0 dei \"palagi\" medievali. Il pian terreno \u00e8 infatti caratterizzato da numerosi portali per fondaci e botteghe, tipico delle case di famiglie impegnate nei commerci, mentre i piani superiori presentano numerose finestre ad arco ribassato, con la sola decorazione delle cornici marcapiano. La ricchezza familiare era infatti testimoniata, oltre che dalle dimensioni, dalla grandezza e regolarit\u00e0 delle bozze di pietraforte (al posto del pi\u00f9 economico filaretto). L'ultimo piano era forse merlato (come farebbero supporre le aperture rettangolari trasformate in finestre e la presenza di aggiunte in laterizio). Su via dei Sassetti si trova un grande stemma familiare.\nIl palazzo si salv\u00f2 dal Risanamento ottocentesco, anche se manomesso e privato del contesto architettonico circostante. Oggi appartiene a un istituto bancario che vi ha sede.\nLa leggenda della Berta.\nIntorno a questo palazzo \u00e8 sorta una leggenda, perch\u00e9 si dice che in una bottega sull'angolo del palazzo con via Strozzi vi fosse un'ortolana, la \"Berta\", la quale mise in guardia i nobili fiorentini, affinch\u00e9 non entrassero nel palazzo, dove Totila (552), re degli Ostrogoti, li aveva chiamati per farli uccidere a tradimento.\nLa riconoscenza di quelli che la Berta aveva salvato, frutt\u00f2 molto all'ortolana, perch\u00e9 alla sua morte ella lasci\u00f2 per testamento una campana alla chiesa di Santa Maria Maggiore. Questa campana suonava alle quattro di notte e annunziava agli abitanti del contado la chiusura delle porte della citt\u00e0."}
{"id": "1063831", "revid": "125622946", "url": "https://it.wikipedia.org/wiki?curid=1063831", "title": "Bootsy Collins", "text": "Biografia.\nGli inizi.\nCon Kash Waddy, Philippe Wynne e il fratello Phelps 'Catfish' Collins nel 1968 fond\u00f2 i Pacesetters. Fino al 1971 suonavano per James Brown, con cui si facevano chiamare The J.B.'s.\nBrown licenzi\u00f2 Collins, dopo che questi ebbe in concerto un'allucinazione da LSD. Il giovane Bootsy si scontr\u00f2 varie volte con il cantante, perch\u00e9 contrario alla disciplina che imponeva alla sua band. Una volta lasciati i Pacesetters, su consiglio della cantante Mallia Franklin, si spost\u00f2 a Detroit (Parliament).\nP-Funk, Rubber Band.\nFranklin introdusse Bootsy e Catfish a George Clinton, e nel 1972 i due fratelli si unirono ai Funkadelic insieme a Clinton stesso e a Waddy. Bootsy lavor\u00f2 a molti dei primi album del gruppo, contribuendo anche ai testi. Usava giri di basso duri e molto enfatizzanti il ritmo, e in questo influenzato Funk, Soul e in parte il primo heavy metal.\nCome Clinton, Bootsy us\u00f2 vari nomi d'arte come \"Casper the Funky Ghost\" e \"Bootzilla, the world's only rhinestone rockstar monster of a doll\", come parte di un'identit\u00e0 musicale in evoluzione, e si sentiva un \u201crocker sempre pi\u00f9 alieno e bizzarro\u201d. Grazie al particolare rapporto di amicizia che si era instaurato tra Bootsy e George Clinton, cominci\u00f2 ad esplodere quel Funk spaziale da cartone animato perfettamente rappresentato nella musica e nei costumi dei Parliament, e che sfoci\u00f2 nella nascita del movimento P-Funk (termine che veniva generalmente inteso come abbreviazione di Parliament-Funkadelic ma aveva anche il significato di \"Pure Funk\"). Il P-Funk di Clinton e Collins \u00e8 stato nel corso degli anni fonte d'ispirazione per moltissimi artisti di tutti i generi musicali, tra i quali si ricordano Prince, Red Hot Chili Peppers, Beastie Boys, Zapp, Roger Troutman, Captain Sky, N.W.A, Snoop Dogg ed altri. In quel periodo inizi\u00f2 anche ad adottare i suoi riff di basso distintivi. Contemporaneamente, Bootsy, Catfish, Waddy, Joel Johnson, Gary 'Mudbone' Cooper, Robert Johnson e The Horny Horns formarono la Bootsy's Rubber Band nel 1976.\nLa Bootsy's Rubber Band pubblic\u00f2 quattro album dal 1976 al 1979; nel 1980, escono \"Ultra Wave\" (primo album solista pubblicato da Bootsy senza la Rubber Band), e un album omonimo con lo pseudonimo Sweat Band, disco realizzato in collaborazione con lo storico sassofonista dei JB di James Brown, dei Parliament, e degli Horny Horns Maceo Parker ed il tastierista Joel \"Razorsharp\" Johnson. Nel 1982 esce il singolo \"Body Slam\", di nuovo pubblicato sotto il nome di Bootsy's Rubber Band, e l'album \"The One Giveth, The Count Taketh Away\", quest'ultimo accreditato a William \"Bootsy\" Collins. Nello stesso anno, Bootsy viene citato in giudizio per una causa relativa ai diritti d'uso del nominativo Rubber Band, che, a quanto pare, era stato gi\u00e0 usato da un altro gruppo musicale negli anni sessanta. Inaspettatamente Bootsy perse la causa, e si ritrov\u00f2 pesantemente indebitato con la Warner Bros., sua casa discografica; Bootsy fu costretto a sciogliere il contratto che lo legava alla WBR, e a rimanere fermo fino al 1988 prima di poter siglare un nuovo contratto discografico con la CBS e pubblicare il suo nuovo album \"What's Bootsy Doin'?\". Durante il lungo periodo di inattivit\u00e0 discografica, Bootsy nel 1984 collabor\u00f2 con Jerry Harrison dei Talking Heads ad un progetto intitolato \"Bonzo Goes To Washington\", dal quale viene rilasciato il singolo \"Five Minutes\", brano che campiona un discorso di Ronald Reagan e di cui Bootsy si occupa della produzione. Nel 1986 ha collaborato con George Clinton alla realizzazione del suo album \"R&amp;B Skeletons In The Closet\", disco in cui suona il basso, canta ed \u00e8 coautore di alcune canzoni.\nGli anni recenti.\nNel 1990 esce per la 4th &amp; Broadway l'EP \"Jungle Bass\", disco nuovamente accreditato alla Bootsy's Rubber Band. Nello stesso anno, Bootsy collabora con il trio di house music Deee-Lite per il loro singolo \"Groove Is in the Heart\", aggiungendovi giri di basso e parti vocali. Apparve anche nel relativo video, mentre la Bootsy's Rubber Band accompagn\u00f2 in tour il gruppo. Nel 1992 inizia a partecipare come bassista insieme al chitarrista Brian Patrick \"Buckethead\" Carroll (divenuto in seguito suo stretto collaboratore), al batterista dei Primus Brain (Bryan Mantia) e al tastierista dei Parliament Bernie Worrell al \"combo\" Praxis, progetto di musica sperimentale ideato gi\u00e0 nel 1984 dal produttore Bill Laswell in cui viene proposto un \"crossover\" di vari generi musicali, tra i quali metal, hard rock, funk, dance e musica elettronica; Bootsy comparir\u00e0 negli album \"Mutatis Mutandis\" del 1992 e \"Sacrifist\" del 1993 della band. Nel 1994 esce l'album \"Blasters of The Universe\", seguito nel 1995 dall'album dal vivo \"Keepin' Dah Funk Alive 4-1995\", entrambi pubblicati come Bootsy's New Rubber Band. Inoltre nello stesso periodo pubblica anche un album con lo pseudonimo Zillatron intitolato \"Lord of The Harvest\", un progetto da cui nasce un (insolito per Bootsy) disco di musica elettro-dance e techno tipica degli anni novanta, e partecipa all'album \"Funkcronomicon\" degli Axiom Funk, altro progetto di musica sperimentale creato da Bill Laswell. Nel 1997 firma dopo 15 anni un nuovo contratto con la Warner Bros., etichetta per la quale pubblica nello stesso anno l'album \"Fresh Outta 'P' University\", e nel 2002 \"Play With Bootsy\". Nell'intermezzo tra i due dischi, nel 1999 esce \"Live In Louisville 1978\", disco live che riprende un concerto tenuto dalla Bootsy's Rubber Band nella citt\u00e0 del Kentucky il 15 marzo 1978; nel 2001 esce un altro album live della Bootsy's Rubber Band \"Live In Oklahoma 1978\", e la Rhino, una sussidiaria della Warner, fa uscire \"Glory B Da Funk's On Me - The Bootsy Collins Anthology\", un album raccolta dei brani pubblicati nel suo primo periodo con la WBR. Nel 2006 esce il DVD \"Live in Concert 1998\", che riprende lo show tenuto da Bootsy e la Rubber Band in quell'anno al North Sea Jazz Festival nei Paesi Bassi. Nello stesso anno esce anche \"Christmas Is 4 Ever\", un'opera in omaggio al Natale. Nel 2008 pubblica l'album \"The Official Boot-Legged-Bootsy-Cd\", un disco autoprodotto contenente remix di alcune sue precedenti canzoni. Nel 2011 esce il suo nuovo album \"Tha Funk Capital of The World\", a cui fa seguito nel 2017 \"World Wide Funk\", entrambi pubblicati per la Mascot Records. All'inizio del 2019, con una dichiarazione ufficiale apparsa sulla sua pagina Facebook, Bootsy Collins, ormai sessantasettenne, ha comunicato il suo ritiro dalle scene (pi\u00f9 o meno come aveva fatto George Clinton l'anno precedente), soprattutto a causa di problemi di salute dovuti ad una lesione interna alle sue orecchie e a disturbi alla sua mano destra: d'ora in poi non effettuer\u00e0 pi\u00f9 tour ed esibizioni dal vivo, ma si limiter\u00e0 ad operare in studio, basando i suoi lavori principalmente sulla promozione di nuovi artisti dediti allo sviluppo della musica ed assicurando che comunque continuer\u00e0 a comporre a canzoni. Il 28 giugno 2019, tramite la sua personale etichetta discografica Bootzilla Records, \u00e8 stato pubblicato l'album \"Bootzilla Records volume 1\", un EP di 5 canzoni che contiene brani inediti incisi da Bootsy negli anni passati insieme a pezzi di nuova produzione. Inoltre, \u00e8 stata anche annunciata la pubblicazione di un album contenente il materiale discografico inciso dagli House Guests, la band che Bootsy e suo fratello Phelps \"Catfish\" Collins formarono a Cincinnati nel 1971 dopo la loro dipartita dalla band di James Brown e tramite la quale Bootsy e Catfish entrarono in contatto con i Funkadelic di George Clinton, e che dar\u00e0 successivamente origine alla Bootsy's Rubber Band.\nL'ultimo lavoro originale di Bootsy Collins viene inciso pochi mesi prima del ritiro dalle scene, il 27 Novembre 2018 con il brano \"Nobody's Perfect\" in duetto esclusivo con Veronica Vitale, \u00e8 prodotto dall'artista italiana che, insieme al bassista Freekbass, la band Funk Squad e Rubberband, rappresenta oggi, eredit\u00e0 e seguito della Bootzilla Production e Bootsy Collins. Nel 2020 Bootsy fa inoltre uscire un nuovo LP da studio, \u201cThe Power Of The One\u201d, pubblicato per la Sweetwater Studios."}
{"id": "1063833", "revid": "18397", "url": "https://it.wikipedia.org/wiki?curid=1063833", "title": "Pietraroia", "text": ""}
{"id": "1063836", "revid": "61051", "url": "https://it.wikipedia.org/wiki?curid=1063836", "title": "Record di velocit\u00e0 su rotaia", "text": "La determinazione del record di velocit\u00e0 su rotaia dipende dalla definizione di \"binario\".\nIl francese TGV detiene il record del mondo per veicoli con ruote convenzionali con .\nLo Shinkansen Serie L0 giapponese ha invece raggiunto i per la prima volta il 21 aprile 2015.\nVeicoli a pattini su rotaia flangiata.\nSlitta SNORT.\nGli ingegneri aerospaziali negli USA impiegano veicoli a razzo per collaudare l'equipaggiamento per gli aerei ultrasonici e per lo spazio.\nIl veicolo per i collaudi corre lungo uno SNORT \"(Supersonic Naval Ordinance Research Track, ossia \u00abpista supersonica per studi di artiglierie navali\u00bb).\"\nDato che scivola su pattini anzich\u00e9 su ruote, \u00e8 chiamato slitta.\nI pattini scorrono sulla rotaia con flange per rimanere in pista.\nLa pi\u00f9 alta velocit\u00e0 realizzata da una slitta SNORT (e la pi\u00f9 alta [conosciuta] mai ottenuta su rotaie) \u00e8 di 4.973 km/h."}
{"id": "1063837", "revid": "119671", "url": "https://it.wikipedia.org/wiki?curid=1063837", "title": "Baba O' Riley", "text": ""}
{"id": "1063841", "revid": "119671", "url": "https://it.wikipedia.org/wiki?curid=1063841", "title": "Teenage wasteland", "text": ""}
{"id": "1063842", "revid": "119671", "url": "https://it.wikipedia.org/wiki?curid=1063842", "title": "Teenage Wasteland", "text": ""}
{"id": "1063846", "revid": "1305772", "url": "https://it.wikipedia.org/wiki?curid=1063846", "title": "The Memory Remains", "text": "The Memory Remains \u00e8 un singolo del gruppo musicale statunitense Metallica, pubblicato l'11 novembre 1997 come primo estratto dal settimo album in studio \"ReLoad\".\nDescrizione.\nComposta da James Hetfield e Lars Ulrich, il brano parla di una celebrit\u00e0 del passato caduta nell'oblio, che vuole riacquistare fama ma ha cominciato ad impazzire dopo il suo declino. Si dice che vi siano riferimenti impliciti ai film \"Viale del tramonto\" (1956) e \"Gli spostati\", con Marilyn Monroe (\"Say yes... at least say hello...\").\nAl brano ha collaborato anche l'attrice e cantante britannica Marianne Faithfull.\nVideo musicale.\nIl videoclip, diretto da Paul Andresen, si basa su un concetto di surrealismo e antigravit\u00e0. Vengono mostrati i Metallica mentre suonano su una grossa piattaforma mobile che viene ripetutamente fatta roteare su s\u00e9 stessa. La piattaforma e il gruppo sono in realt\u00e0 fermi e la stanza, una scatola gigante costruita appositamente, gira attorno ad essi. Viene inoltre mostrata Marianne Faithfull che canta in un corridoio buio e gira la manovella di un organo a rullo.\nTracce.\nTesti e musiche di James Hetfield e Lars Ulrich, eccetto dove indicato."}
{"id": "1063849", "revid": "1573940", "url": "https://it.wikipedia.org/wiki?curid=1063849", "title": "Syrmaticus reevesii", "text": "Il fagiano venerato (Syrmaticus reevesii ()) \u00e8 un uccello della famiglia dei Fasianidi endemico della Cina settentrionale e centrale. Il nome scientifico gli fu attribuito in onore al naturalista e uomo d'affari John Reeves (1774-1856), al quale si deve, fra le altre cose, l'importazione in Occidente di un certo numero di piante da giardino.\nDescrizione.\nDimensioni.\nIl maschio misura 150-220 cm di lunghezza, dei quali 110-180 spettanti alla coda, per un peso di 1000-1700 g. La femmina, molto pi\u00f9 piccola, misura 70-80 cm di lunghezza, dei quali 35-45 spettanti alla coda, per un peso di 900-1100 g.\nAspetto.\nLa specie \u00e8 nota soprattutto per il fatto che i maschi detengono il primato per la lunghezza della coda, che in alcuni casi pu\u00f2 superare i 2 metri. Inoltre, meravigliosi risultano i contrasti tra il bianco, il giallo oro, il fulvo-rossiccio e il nero della livrea. La testa, prevalentemente bianca, \u00e8 caratterizzata da una larga banda nera che la cinge quasi interamente e si divide a livello degli anelli oculari quasi a formare una vistosa maschera. Sopra gli occhi \u00e8 presente una piccola zona allungata di pelle nuda rossa; il collo \u00e8 cinto da un collare di piume nere che, alternandosi al bianco del capo, formano anelli concentrici ben delineati, mentre le parti superiori del corpo sono giallo ocra con gli apici delle piume orlate di nero. Le copritrici delle ali sono bianche e orlate pi\u00f9 o meno intensamente di nero; i fianchi si presentano fulvo-rossicci con variegature bianche e nere, mentre il ventre e il sottocoda sono neri. Di norma la coda \u00e8 composta da 18 penne, con timoniere centrali di notevole lunghezza che si presentano biancastre e attraversate da barrature nere, mentre le rimanenti sono di colore fulvo-rossiccio con barrature anch'esse nere, ma meno marcate. Il becco \u00e8 verdastro-avorio, gli occhi sono scuri e le zampe, con tarsi dotati di speroni, sono color grigio chiaro.\nNella femmina il disegno della livrea \u00e8 molto simile a quello del maschio, seppur con colori diversi e marcature meno evidenti. In genere le tonalit\u00e0 predominanti vanno dal fulvo-rossiccio al fulvo chiaro con variegature giallastre pi\u00f9 o meno intense; la coda, anch'essa con 18 penne di colore marrone chiaro, \u00e8 caratterizzata da barrature marrone scuro-beige e di solito \u00e8 leggermente pi\u00f9 lunga del resto del corpo.\nIl sesso dei giovani pu\u00f2 essere determinato verso i due-tre mesi di et\u00e0, quando i maschi, oltre alla striscia composta da corte piume nere vicino agli anelli oculari, iniziano a sviluppare delle bordature gialle sulle piume di collo e groppone, completando la livrea adulta entro il primo anno di vita.\nBiologia.\nComportamento.\nLe ricerche sul campo di Wu \"et al.\" (2004) hanno dimostrato che il fagiano venerato \u00e8 una specie molto territoriale: i maschi rimangono fedeli al proprio territorio non solamente da una stagione all'altra, ma anche da un anno all'altro. Il territorio che ciascun esemplare percorre annualmente misura circa 25 ettari, dei quali poco pi\u00f9 di 4 ettari (il 16,6%) costituiscono la zona di frequentazione principale.\nIl comportamento del fagiano venerato nei confronti dei predatori \u00e8 stato ben studiato in Francia da Moynihan (1995). Le femmine adulte battono generalmente in ritirata all'avvicinarsi di un mammifero carnivoro o di un essere umano; tuttavia, quando covano, possono rimanere immobili nel nido o nelle sue vicinanze. Una femmina accompagnata dai piccoli si involer\u00e0 verso gli alberi contemporaneamente alla prole lanciando un forte richiamo di allarme e i piccoli si avvicineranno alla madre spostandosi pian piano da un ramo all'altro. Un maschio solitario, sorpreso da un predatore terrestre, si diriger\u00e0 anch'esso in volo verso gli alberi, ma, aggiunge Moynihan, il maschio di questa specie ha sviluppato altre strategie di difesa piuttosto singolari (molto diverse da quelle del fagiano comune), soprattutto nel caso sia accompagnato da femmine con i piccoli. Pertanto, quando si avvicina un predatore terrestre, esso cerca, il pi\u00f9 delle volte, di andargli incontro adottando delle posture intimidatorie, con il corpo abbassato e la coda sollevata o con il corpo eretto con il piumaggio arruffato e le ali pendule. Questo comportamento molto aggressivo \u00e8 accompagnato da grida. Il maschio tenta quindi di attirare l'attenzione su di lui per creare un diversivo e permettere quindi alle femmine di scappare con i loro piccoli. Hennache e Ottaviani (2006) hanno osservato comportamenti aggressivi unici messi in atto da maschi di fagiano venerato durante la stagione riproduttiva: un maschio, nato in cattivit\u00e0 e poi rilasciato nella foresta, attaccava sistematicamente le ruote del piccolo trattore agricolo che attraversava il suo territorio, una zona al limitare della foresta dove era stata installata la voliera di pre-rilascio. In diverse occasioni, riusc\u00ec persino ad entrare nella cabina del trattore, le cui portiere erano state rimosse, per attaccare il conducente alle mani o al viso.\nIl fagiano venerato vive generalmente in gruppi costituiti, nell'87% dei casi, da due a cinque esemplari, ma sono state osservate anche compagnie pi\u00f9 numerose, fino ad un massimo di 13 individui. Questo tipo di aggregazione \u00e8 stato particolarmente ben studiato da Sun e Zhang (2003) nella riserva di Dongzhai. Questi gruppi possono essere composti da uccelli dello stesso sesso o, pi\u00f9 raramente, da uccelli di entrambi i sessi. La maggior parte dei gruppi misti (il 62% dei casi) comprende un unico maschio accompagnato da pi\u00f9 femmine. Nel 64% dei casi, i gruppi di maschi comprendono solo due individui e la quasi totalit\u00e0 dei gruppi di sole femmine comprende tre o quattro individui. La struttura dei gruppi cambia in base alle stagioni: gli adulti abbandonano il gruppo al momento della riproduzione, ricongiungendosi ad esso trascorso questo periodo.\nAlimentazione.\nLa dieta del fagiano venerato \u00e8 costituita da semi di leguminose contenuti all'interno di baccelli (fave e simili), ghiande, semi e gemme, tuberi, radici e cachi selvatici (\"Diospyros kaki\"); essa viene integrata con l'aggiunta di qualche insetto e delle loro larve. Grazie agli studi condotti da Wu \"et al.\" (1994) nella foresta di Tuoda, nella provincia del Guizhou, sappiamo che la specie si nutre di ghiande di quercia (\"Quercus\", \"Lithocarpus\") e delle bacche di una specie di piracanta (\"Pyracantha fortuneana\"), di un cotognastro (\"Cotoneaster dammeri\") e di una rosa canina (\"Rosa mairei\").\nRiproduzione.\nLa seguente descrizione della parata nuziale \u00e8 una sintesi basata su informazioni tratte da osservazioni in cattivit\u00e0 e da vari documenti grafici e fotografici. Il maschio rivendica il possesso del territorio attraverso dimostrazioni sia visive che sonore. Gonfia considerevolmente il piumaggio e batte freneticamente le ali, con il corpo mantenuto ben eretto e la coda non spiegata posata sul terreno. Questa breve sequenza \u00e8 seguita generalmente dall'emissione di una serie di fischi acuti e ripetuti che possono essere uditi anche a 200 metri di distanza. Durante la parata nuziale, il maschio si avvicina lentamente alla femmina descrivendo dei cerchi concentrici con fare impettito e fiero e il piumaggio ben rigonfio. Giunto in prossimit\u00e0 della compagna, spinge fortemente il corpo in avanti, tende il collo verso l'alto e spiega e solleva in verticale la lunga coda, la cui punta ricurva ondeggia elegantemente in base ai suoi movimenti. Se, in questo momento, la femmina si scansa, le si mette di fronte e si mette quindi a saltellare in maniera spettacolare e impressionante man mano che si avvicina a lei, talvolta aprendo un'ala in modo da apparire ancora pi\u00f9 grande. Bisogna comunque notare che questi salti possono spaventare la femmina e talvolta provocarne la fuga, soprattutto nei momenti iniziali della parata (Hennache e Ottaviani, 2006).\nWu \"et al.\" (1993) hanno dimostrato che, nella foresta di Tuoda (provincia del Guizhou), la nidificazione ha luogo da met\u00e0 aprile a met\u00e0 luglio e hanno scoperto otto nidi contenenti un numero variabile da sei a nove uova, fino a un massimo di 15. Nel corso di un altro studio (Wu \"et al.\", 1994) vennero esaminati 32 nidi: le covate rinvenute erano state tutte deposte tra marzo e luglio e il numero di uova variava da 5 a 10, con una media di 7,7 uova per nido. \u00c8 quindi possibile che la covata di 15 uova citata in precedenza possa corrispondere a quella di due femmine che avevano deposto nello stesso nido. I nidi sono semplici, situati ai margini della foresta e circondati da cespugli o erbe. Sono costituiti da frammenti di lettiera raccolti intorno al sito di nidificazione e posti in una leggera depressione, profonda in media 7,6 cm. Le dimensioni esterne medie del nido sono di 27\u00d724 cm (Wu \"et al.\", 1994).\nDistribuzione e habitat.\nIl fagiano venerato \u00e8 originario delle regioni centrali e orientali della Cina (Yunnan orientale, Sichuan, Guizhou, Hunan, Gansu meridionale, Shaanxi, Hubei, Henan, Anhui, Jiangxi), ma \u00e8 stato introdotto con successo in Repubblica Ceca, Francia, Germania, Austria, Inghilterra e Stati Uniti, Hawaii comprese. Si incontra di preferenza tra 200 e 1000 m (ma talvolta fino a 2000), nelle foreste miste o di conifere costituite da Fagacee, Lauracee, Teacee, Aquifoliacee, Simplocacee o Pinacee con un sottobosco rigoglioso, nonch\u00e9 nelle foreste aperte e ai margini delle foreste temperate e subtropicali (Wu \"et al.\", 1994).\nConservazione.\nBirdLife International (2004) considera il fagiano venerato come \u00abspecie vulnerabile\u00bb (\"Vulnerable\"). A partire dalla met\u00e0 degli anni '80, vari ornitologi cinesi hanno intrapreso studi sul campo, anche nel tentativo di proteggere la specie, mentre al Simposio Internazionale della World Pheasant Association, tenutosi a Pechino nel 1989, venne confermato il suo drastico declino. All'inizio degli anni '90, il fagiano venerato era ancora considerato uno dei fagiani pi\u00f9 minacciati, avendo perso gi\u00e0 quasi la met\u00e0 del suo areale originario. La deforestazione, che ne riduce e frammenta l'habitat, e la caccia a scopo alimentare e per la raccolta delle piume ornamentali sono le principali cause di minaccia della specie. Nonostante siano state istituite otto riserve naturali, di superficie variabile tra i 30 e i 730 km\u00b2, la popolazione totale viene stimata a meno di 10.000 individui ed \u00e8 tuttora in calo."}
{"id": "1063851", "revid": "1610933", "url": "https://it.wikipedia.org/wiki?curid=1063851", "title": "Fagiano di Reeves", "text": ""}
{"id": "1063853", "revid": "1968719", "url": "https://it.wikipedia.org/wiki?curid=1063853", "title": "Palazzi Gianfigliazzi", "text": "Il Palazzo Gianfigliazzi si trova sul lungarno Corsini 2 e 4 a Firenze. In realt\u00e0 si tratta di due palazzi distinti che in antico erano uniti all'interno, ma che da un certo periodo ebbero vicende separate.\nI Gianfigliazzi, chiamati cos\u00ec, secondo tradizione, dal loro antenato, Johannes Filius Acci, fino dal XII secolo possedevano numerosi edifici in questa zona e lungo via de' Tornabuoni, dove esiste ancora la Torre dei Gianfigliazzi; all'angolo tra via de' Tornabuoni e via del Parione possedevano anche una loggia privata, che venne chiusa nel 1732.\nIl palazzo al numero 2.\nIl palazzo al numero 2 fu fatto costruire dai Ruggerini nel XIII secolo, poi pass\u00f2 ai Fastelli o Petribuoni; all'inizio del XV secolo divenne propriet\u00e0 dei Gianfigliazzi. Con l'estinzione della famiglia nel 1764 i beni passarono alla famiglia Fontebuoni e poi vennero divise in pi\u00f9 famiglie: ai Masetti, ai Piccioli (palazzo Piccioli) e ai Campodonico.\nNel Seicento venne ristrutturato da Gherardo Silvani, mentre verso la met\u00e0 del secolo successivo venne affittato e vi risiedette Luisa d'Albany, principessa di Stolberg amante della cultura e della mondanit\u00e0, moglie di Charles Edward Stuart, pretendente al trono inglese con il quale aveva gi\u00e0 risieduto nel Palazzo di San Clemente; la coppia visse un matrimonio disastroso, dovuto in parte anche alla differenza di una trentina d'anni tra i due, e Luisa si rifugi\u00f2 in un amore scandaloso con Vittorio Alfieri, con il quale visse in segreto, finch\u00e9 fu possibile, a Roma dal 1781 al 1783. Costretti a lasciarsi per via dello scandalo si ritrovarono in Alsazia nel 1785 e andranno a vivere insieme, dopo il divorzio e la morte dello Stuart, a Parigi, a Siena ed infine in questo palazzo fiorentino dal novembre del 1792. Con la morte dell'Alfieri a Firenze (1803) Luisa ordin\u00f2 un monumento ad Antonio Canova, che ancora oggi si trova nella Basilica di Santa Croce. Nel 1824 ella mor\u00ec e nomin\u00f2 erede universale il pittore Fran\u00e7ois-Xavier Fabre, del quale si era nel frattempo innamorata.\nNel 1853 il palazzo pass\u00f2 alla famiglia Masetti, che lo ingrand\u00ec di un piano e mut\u00f2 la disposizione delle finestre sulla facciata. Oggi appartiene a una societ\u00e0 di beni immobiliari\nPi\u00f9 tardi, lungo la facciata, fu costruito uno di quei sedili in pietra, comuni sulle facciate degli antichi palazzi fiorentini, che si chiam\u00f2 il \"Pancone dei Ragusei\", perch\u00e9 alcuni mercanti dalmati di Ragusa vi stendevano in mostra le loro mercanzie.\nOggi ospita una struttura alberghiera: Palazzo Alfieri Residenza d'Epoca.\nIl palazzo al numero 4.\nQuesto secondo palazzo, adiacente al precedente, faceva pure parte dei possedimenti dei Gianfigliazzi, i quali via abitarono fino all'estinzione a fine del Settecento. \nNel 1825 era stato comprato da Luigi Bonaparte, quale ex-monarca d'Olanda in ritiro, non molto lontano da dove risiedette il suo parente Girolamo Bonaparte, ospite dei Demidoff a Palazzo Serristori, affacciato un po' pi\u00f9 a monte sull'altra sponda dell'Arno.\nIn seguito venne adibito ad albergo detto Delle Quattro Nazioni e nel 1827, come ricorda una lapide sulla facciata, vi abit\u00f2 Alessandro Manzoni venuto a \"risciacquare i panni in Arno\". Il suo soggiorno dur\u00f2 un mese e fu accompagnato da ben tredici persone tra servitori e familiari. Scriveva il grande romanziere al Grossi: \"Ho settantun lenzuoli da risciacquare\", intendendo che aveva settantuno pagine da adattare alla lingua fiorentina. \nPi\u00f9 tardi appartenne ai Lamporecchi, che lo vendettero al belga Van der Linden d'Hooghvorst, sposato alla fiorentina Aurora Guadagni. In quell'epoca il palazzo venne restaurato dall'architetto Bartolommeo Silvestri (nel 1841), regolarizzando la disposizione delle finestre in facciata e chiudendo il loggiato panoramico all'ultimo piano. Furono approntate anche modifiche all'interno, dove vennero ristrutturati saloni per dare feste e ricevimenti. Le cronache dell'epoca riportano i sontuosi balli tenuti durante il periodo di Firenze capitale ai quali partecipavano \"milionari\" di tutta Italia e stranieri, che approvavano la ricchezza e il buon gusto degli arredi, dei drappeggi e delle suppellettili.\nUn cronista dell'epoca ricorda come durante il carnevale del 1870 un tavolo croll\u00f2 sotto il peso del vasellame, delle cristallerie e dei candelabri in bronzo, ma, senza turbamento dei padroni di casa, nel giro di un'ora erano imbanditi altri tavoli con altrettanta ricchezza di stoviglie, vasellami e candelabri, al che alcuni maligni pensarono che si fosse trattato di un incidente organizzato appositamente per dimostrare l'abbondanza che regnava nella casa.\nPoco dopo il trasferimento della capitale il palazzo venne venduto ai Cesaroni Venanzi, mentre oggi appartiene ai Campodonico."}
{"id": "1063854", "revid": "1565657", "url": "https://it.wikipedia.org/wiki?curid=1063854", "title": "Ilimanaq", "text": "Ilimanaq (o Claushavn) \u00e8 un piccolo villaggio della Groenlandia di 98 abitanti (gennaio 2005), fondato nel 1741. Si trova sulla costa della Baia di Disko, a 69\u00b005'N 51\u00b007'O; appartiene al comune di Avannaata."}
{"id": "1063856", "revid": "92719", "url": "https://it.wikipedia.org/wiki?curid=1063856", "title": "Syrmaticus reevesi", "text": ""}
{"id": "1063863", "revid": "1534511", "url": "https://it.wikipedia.org/wiki?curid=1063863", "title": "Sistema naturale", "text": ""}
{"id": "1063868", "revid": "149485", "url": "https://it.wikipedia.org/wiki?curid=1063868", "title": "Oqaatsut", "text": "Oqaatsut (o Oqaitsut o Rodebay) \u00e8 un piccolo villaggio della Groenlandia di 45 abitanti (gennaio 2005). Si trova su una penisoletta sulla Baia di Disko, a 69\u00b021'N 51\u00b001'O; appartiene al comune di Avannaata.\nOrigini del nome.\nIl nome Oqaatsut in Kalaallisut significa \"i cormorani\". Il nome Rodebay invece fu dato dai balenieri danesi nel XVIII secolo, che lo usavano come scalo e mercato, deriva da r\u00f8d (rossa) e bay (baia), per via del colore del sangue delle balene che venivano pescate e uccise in enormi quantit\u00e0.\nTerritorio.\nSono ancora in uso il magazzino e il negozio dell'epoca. \u00c8 presente una chiesa, che fa anche da scuola (3 alunni nel 2014), un negozio di generi alimentari ed un'infermeria.\nFino al 2013 era attivo un ristorante (denominato H8); la sola attivit\u00e0 economica che resiste \u00e8 la tradizionale pesca di halibut. Grazie agli operatori turistici che negli ultimi anni offrono a piccoli gruppi di turisti brevi gite da Ilulissat ad Oqaatsut, c'\u00e8 anche un minimo mercato artigianale di sussistenza, allestito all'interno di una struttura civica polivalente.\nLe abitazioni non hanno acqua corrente, e gli abitanti devono rifornirsi ad una cisterna nei pressi del porticciolo. Non esistono strade, essendo le case costruite direttamente sulle rocce, e l'unico arredo urbano pubblico consiste in alcune panchine sparse nei punti pi\u00f9 panoramici.\nOqaatsut \u00e8 collegata esclusivamente con Ilulissat via mare attraverso un servizio regolare di traghetti che impiegano circa un'ora in buone condizioni meteo). D'inverno, tuttavia, i locali possono raggiungere Ilulissat tramite slitta in minore tempo."}
{"id": "1063871", "revid": "110157", "url": "https://it.wikipedia.org/wiki?curid=1063871", "title": "Aldeide reduttasi", "text": "La aldeide reduttasi (o aldoso reduttasi) \u00e8 un enzima che appartiene alla classe delle ossidoreduttasi e che catalizza la seguente reazione:\nLe proteine appartenenti a tale superfamiglia mostrano domini proteici con un alto grado di omologia, il che fa ipotizzare una correlazione evolutiva tra i membri della famiglia. L'aldoso reduttasi \u00e8 una proteina monomerica citosolica composta da 315 residui aminoacidici, che catalizza la riduzione NADPH-dipendente di un'ampia variet\u00e0 di composti carbonilici come aldosi e aldeidi.\nSignificato fisiologico dell'aldoso reduttasi.\nAd oggi, le funzioni fisiologiche dell'aldoso reduttasi non sono state del tutto chiarite. L'aldoso reduttasi \u00e8 un enzima citosolico presente in molti tipi cellulari nei mammiferi, se pur la sua distribuzione non \u00e8 uniforme in tutti i tessuti. La presenza dell'enzima in molti distretti anatomici differenti sembra avvalorare l'ipotesi che l'enzima svolga ruoli differenti a seconda del tipo cellulare preso in considerazione.\nA tale proposito, diverse evidenze sperimentali hanno suggerito che la formazione di sorbitolo ha un'importanza notevole sia in condizioni fisiologiche che in condizioni patologiche. A livello renale, ad esempio, il sorbitolo \u00e8 uno degli osmoliti organici con il compito di bilanciare la pressione osmotica dovuta al NaCl extracellulare, durante il processo di concentrazione dell'urina. \u00c8 stato dimostrato che elevati livelli di NaCl extracellulare inducono un aumento nell'espressione di ALR2, e quindi dei livelli di sorbitolo, in linee cellulari derivanti da papille renali di coniglio. L'aumento nell'espressione di ALR2 in seguito a stress osmotico si osserva anche in altri tipi cellulari, come cellule ovariche, cellule retiniche e cellule epiteliali embrionali.\nL'aldoso reduttasi prende parte in numerose vie metaboliche, \u00e8 infatti, in grado di catalizzare la riduzione delle aldeidi biogene, derivanti del catabolismo delle catecolamine e della serotonina mediante l'azione della monoamina ossidasi; contribuisce al metabolismo della noradrenalina e degli steroidi; catalizza la riduzione degli isocorticosteroidi, intermedi del catabolismo dei corticosteroidi e costituisce un sistema di detossificazione delle aldeidi.\nRecenti studi hanno messo in evidenza il coinvolgimento dell'aldoso reduttasi in alcuni meccanismi di signalling. Studi di inibizione hanno dimostrato come l'apoptosi delle cellule epiteliali della lente di cane, causata da alti livelli di galattosio nel mezzo di coltura, sia prevenuta dall'inibizione di ALR2; in particolare, l'inibizione dell'aldosio reduttasi previene l'attivazione del fattore di trascrizione NF-\u03baB indotta da TNF-\u03b1, impedendo la fosforilazione di I\u03baB-\u03b1, passaggio chiave per la dissociazione del complesso p65/p50/I\u03baB-\u03b1 (forma inattiva del fattore NF-\u03baB) e la conseguente traslocazione nucleare di p65/p50 (forma attiva di NF-\u03baB). La rete di rapporti tra l'aldoso reduttasi e il fattore di trascrizione NF-\u03baB prevede inoltre, l'induzione della trascrizione del gene dell'aldoso reduttasi da parte di NF-\u03baB grazie alla presenza degli ORE nel promotore del gene codificante per l'ALR2 e alla loro stretta somiglianza con la sequenza di legame riconosciuta da NF-\u03baB; le due sequenze di legame differiscono infatti di un singolo nucleotide. \nL'inibizione dell'aldoso reduttasi si \u00e8 dimostrata inoltre capace di bloccare la cascata di eventi che portano all'attivazione della caspasi-3, una delle proteasi coinvolte nel processo di apoptosi. Il meccanismo con cui l'inibizione di ALR2 promuove la sopravvivenza cellulare \u00e8 tuttora oggetto di studi, anche se alcune evidenze sembrano indicare una correlazione con i cambiamenti nello stato redox cellulare; in particolare, \u00e8 stato dimostrato che un aumento di specie reattive dell'ossigeno (ROS) induce l'attivazione della caspasi-3 mediata da TNF-\u03b1; l'inibizione dell'aldoso reduttasi bloccherebbe le vie di signalling indotte da TNF-\u03b1, minimizzando i cambiamenti ossidativi cellulari.\nAldoso reduttasi, via dei polioli e complicanze diabetiche.\nL'aldoso reduttasi fa parte, insieme alla sorbitolo deidrogenasi, della cosiddetta \"via dei polioli\": questa prevede la trasformazione, ad opera dell'aldoso reduttasi, del glucosio in sorbitolo, e la seguente trasformazione, catalizzata dalla sorbitolo deidrogenasi, del sorbitolo in fruttosio, a spese di NADPH e NAD+ rispettivamente. In condizioni fisiologiche la \"via dei polioli\" funziona solo in minima parte (vi entra circa il 3% di glucosio), poich\u00e9 la Km di ALR2 nei confronti del glucosio \u00e8 elevata, e di conseguenza il glucosio viene preferenzialmente indirizzato alla via glicolitica. \nIn condizioni patologiche di iperglicemia per\u00f2, la via glicolitica \u00e8 saturata dal glucosio, che pu\u00f2 entrare in parte anche nella \"via dei polioli\". Questa situazione causa sbilanci metabolici che si traducono in danni tissutali in vari distretti, come cristallino, retina, glomeruli renali e nervi periferici, bersagli tipici delle complicanze del diabete.\nFarmacologia.\nL'aldosio reduttasi \u00e8 da diversi anni bersaglio farmacologico di studio per le complicanze diabetiche croniche.\nIn natura, esistono gi\u00e0 composti isolati da varie specie vegetali che mostrano capacit\u00e0 inibitorie verso questo enzima. si elencano qui i principali:\nSulla base di dati ottenuti dal saggio farmacologico di questi composti, sono stati sintetizzati dei composti chimici aventi buona affinit\u00e0 verso l'aldosio reduttasi e testati sperimentalmente in modelli animali di diabete tipo I con complicanze. \nAlcuni di essi sono noti coi nomi di alrestat, tolrestat, eponestat. Molti studi indicano una certa efficacia nel prevenire la progressione delle complicanze; nell'uomo i risultati sono ancora contrastanti per motivi di biodisponibilit\u00e0 farmacologica, eterogenia dei casi clinici e presenza di certi effetti collaterali non indifferenti."}
{"id": "1063872", "revid": "125273949", "url": "https://it.wikipedia.org/wiki?curid=1063872", "title": "Yo-Yo Ma", "text": "\u00c8 ricordato anche per aver partecipato alla serie di film \"Inspired by Bach\" (\"Ispirato da Bach\"), dove interpreta in vari modi le sei suites per violoncello solo di Johann Sebastian Bach.\nBiografia.\nNacque in una famiglia di musicisti: la madre, Marina Lu, era una cantante e il padre, Hiao-Tsiun Ma, era un direttore d'orchestra e compositore.\nAll'et\u00e0 di sette anni si trasfer\u00ec (con la famiglia) a New York, dove tuttora vive con sua moglie Jill Hornor e i due figli, Nicholas e Emily.\nCominci\u00f2 a suonare il violoncello dopo aver iniziato, a 4 anni, lo studio del violino, e poi della viola. Fanciullo prodigio, fece la sua prima apparizione in televisione a 8 anni, a fianco di Leonard Bernstein.\nHa studiato alla Juilliard School of Music con Leonard Rose e si \u00e8 successivamente perfezionato con Pablo Casals.\nA Salisburgo esegue nel 1978 il \"Concerto triplo\" con Anne-Sophie Mutter e i Berliner Philharmonisches Orchester diretto da Herbert von Karajan, nel 1982 il Cello Concerto No. 1 (Haydn) con i Wiener Philharmoniker diretto da Seiji Ozawa, nel 1984 il \"Concerto per violoncello in Si minore\" con la Boston Symphony Orchestra, nel 1987 un concerto in trio con Gidon Kremer e Kim Kashkashian, nel 1992 un concerto con musiche di Johann Sebastian Bach ed il \"Concerto per violoncello in Si minore\" con la Wiener Philharmoniker diretto da Bernard Haitink, nel 1998 \"The Protecting Veil\" di John Tavener con la Deutsches Symphonie Orchester Berlin diretto da Vladimir Ashkenazy e nel 2011 un concerto con la pianista Kathryn Stott.\nAl Teatro alla Scala di Milano nel 1983 esegue il concerto per violino, violoncello e orchestra in la minore, op. 102 di Johannes Brahms con la Los Angeles Philharmonic Orchestra, Gidon Kremer e diretta da Zubin Mehta, nel 1984 il Concerto n. 1 per violoncello ed orchestra Op. 107 di Dmitrij \u0160ostakovi\u010d diretta da Gennadij Ro\u017edestvenskij, nel 1985 il \"Concerto per violoncello in Si minore\" diretto da Simon Rattle, nel 1986 un recital per violoncello e pianoforte, un altro nel 1988 con Emanuel Ax ed ancora nel 1992, un concerto con il Quartetto Stern (Isaac Stern, Jaime Laredo, Yo-Yo Ma ed Emanuel Ax). ed il Concerto per violoncello e orchestra in La minore op. 129 di Robert Schumann diretto da Riccardo Muti trasmesso da Retequattro nel 1995.\nNel 2007 esegue il brano \"Malena\" contenuto nell'album \"We All Love Ennio Morricone\".\nNel 2010 esegue \"While My Guitar Gently Weeps\" con Carlos Santana contenuta nell'album .\nStrumenti.\nIl suo violoncello principale \u00e8 un Domenico Montagnana costruito a Venezia nel 1733, chiamato \"Petunia\" e pagato 2,5 milioni di dollari, ma dispone anche di uno Stradivari (Stradivari Davidov) appartenuto anche a Jacqueline du Pr\u00e9 e a lui destinato in uso, dopo la morte di lei nel 1987, dalla fondazione Vuitton.\nDiscografia.\n1981\n1983\n1984\n1985\n1986\n1986\n1987\n1988\n1989\n1990\n1991\n1992\n1993\n1994\n1995\n1996\n1997\n1998\n1999\n2000\n2001\n2002\n2003\n2004\n2005\n2007\n2008\n2010\n2011\n2013\n2015"}
{"id": "1063873", "revid": "144796", "url": "https://it.wikipedia.org/wiki?curid=1063873", "title": "Mona di Milano", "text": "Biografia.\nI dati storici certi a proposito di Mona sono del tutto esigui. Il nome potrebbe far pensare a un personaggio d'origine greca. Una leggenda tardomedievale lo voleva di nome \"Simone\" e della famiglia milanese dei Borri, appartenente alla nobilt\u00e0 militare milanese. Inoltre, l'esigenza di disporre i pochi nomi di vescovi conosciuti prima di sant'Ambrogio in modo tale che le origini della Chiesa milanese potessero risalire all'epoca apostolica, port\u00f2 anche nel caso di san Mona a dilatare in maniera poco credibile il periodo del suo episcopato, tanto che venne registrato a guida della diocesi dall'anno 195 al 251 secondo la \"Datiana historia ecclesiae Mediolanensis\".\nSecondo il \"Martirologium Romanum\", dopo la morte del suo predecessore, mentre i sacerdoti erano riuniti per eleggere il nuovo vescovo, la figura di Mona venne avvolta da una luce divina e quello venne interpretato come il segno per la sua ascesa alla cattedra episcopale sotto la predilezione di Dio.\nAlla sua morte, il suo corpo venne sepolto nella \"Basilica Fausta\" (la futura chiesa di San Vitale). Sotto l'episcopato di Arnolfo II (998-1018), il 12 ottobre di un anno non indicato, le sue reliquie vennero riscoperte e traslate in una nuova tomba nella chiesa di San Vitale presso la \"Basilica Naboriana\" per poi esser trasferito nel duomo di Milano per volere di san Carlo Borromeo il 6 febbraio 1576; attualmente si trova deposto all'interno della mensa dell'altare di San Giuseppe, lungo la navata sinistra della cattedrale.\nA san Mona si attribuisce il merito di aver suddiviso Milano e i suoi territori in parrocchie o pievi (in realt\u00e0 la divisione della diocesi in pievi ben delimitate difficilmente pu\u00f2 essere anteriore all'VIII secolo, e la divisione della citt\u00e0 di Milano in parrocchie - o \"vicin\u00ece\" - risale addirittura al Medioevo centrale).\nTra le chiese da lui fondate si cita il primo nucleo della parrocchiale di Corbetta, una delle pi\u00f9 antiche pievi della diocesi di Milano. Sempre a Corbetta, nell'allora chiesa di San Nicolao (oggi santuario arcivescovile della Beata Vergine dei Miracoli), i Borri, che si consideravano suoi eredi, fecero restaurare nel XVII secolo una cappella in suo onore, inizialmente dedicata a santa Dorotea e edificata attorno al 1580 dalla nobile famiglia Beolco, ma poi appunto passata ai Borri, che la dedicarono al loro presunto antenato. Nel museo del santuario \u00e8 ancor oggi conservata una reliquia consistente in un dente di san Mona, donato dal capitolo del duomo di Milano al santuario corbettese nel XVII secolo.\nLa sua memoria liturgica ricorre il 12 ottobre. Secondo la tradizione del \"Martyrologium Romanum\", la data di morte del santo sarebbe da ricondurre al 25 marzo, ma nel calendario liturgico ambrosiano, per evitare la concomitanza con il periodo della quaresima, la festa venne spostata al 12 ottobre, anniversario appunto della ricognizione delle reliquie all'epoca del vescovo Arnolfo."}
{"id": "1063875", "revid": "1573940", "url": "https://it.wikipedia.org/wiki?curid=1063875", "title": "Syrmaticus", "text": "Syrmaticus \u00e8 un genere della famiglia dei Fasianidi originario dell'Asia orientale. Delle cinque specie ad esso ascritte, tre vivono in Cina, sebbene una di queste, il fagiano di Hume, sia presente anche nell'estremit\u00e0 nord-orientale dell'India e nelle regioni settentrionali di Birmania e Thailandia. Il fagiano di S\u00f6mmerring, con le sue numerose sottospecie, vive in Giappone e il fagiano mikado \u00e8 endemico di Taiwan.\nDescrizione.\nLe specie ascritte a questo genere sono fagiani piuttosto grandi, dalla coda molto lunga e privi di creste o ciuffetti auricolari. L'area priva di piume intorno agli occhi \u00e8 rossa, ma non \u00e8 cos\u00ec ampia come nei gallofagiani e nel fagiano venerato \u00e8 ridotta a una stretta striscia sopra l'occhio. Le zampe sono dotate di speroni relativamente corti. Il dimorfismo sessuale riguardante la colorazione del piumaggio \u00e8 molto evidente.\nI maschi sono piuttosto colorati, differiscono notevolmente da una specie all'altra e - soprattutto nel fagiano venerato - hanno code molto lunghe. Nel fagiano venerato e di S\u00f6mmerring queste sono costituite da 18 penne timoniere appiattite, nelle altre specie da 16, delle quali la coppia centrale supera per lunghezza le altre. Le code presentano un largo disegno a fasce poste a distanza pi\u00f9 o meno grande o, al contrario, sono di colore uniforme, prive di macchie o disegni.\nLe femmine hanno un piumaggio dai toni prevalentemente brunastri, a motivi mimetici, e sono anche un po' pi\u00f9 piccole dei maschi. Fatta eccezione per la femmina del fagiano venerato, le femmine delle altre specie sembrano molto simili e presentano tutte diverse caratteristiche comuni che le distinguono dalle femmine degli altri generi. Il petto \u00e8 robusto e presenta una colorazione dai toni contrastanti, mentre la parte inferiore dell'addome \u00e8 completamente o prevalentemente biancastra. Le piume che ricoprono la parte anteriore del dorso presentano di solito un caratteristico motivo bianco a forma di freccia, dovuto al colore del rachide. Nelle femmine del fagiano di S\u00f6mmerring, invece, le piume in questione hanno il rachide e una fascia subterminale di colore beige chiaro. Le penne timoniere laterali sono di colore bruno-rossastro e presentano delle bande nere subterminali e una fascia terminale nera. Fatta eccezione per la femmina del fagiano mikado, una o due coppie centrali differiscono significativamente dalle altre per le bande scure dai toni sbiaditi.\nI fagiani del genere \"Syrmaticus\" sono strettamente imparentati con le specie del genere \"Phasianus\"; ci\u00f2 \u00e8 particolarmente evidente nei fagiani di Elliot e di Hume, che presentano un piumaggio dalla colorazione simile, ma tra i due generi vi sono differenze significative. Il piumaggio del groppone e del sopracoda delle specie di questo genere non \u00e8 morbido e lasso come quello del fagiano comune, bens\u00ec costituito da dure penne foggiate a spatola. I margini scuri delle piume sovrapposte creano un motivo a squame. Ulteriori differenze riguardano il piumino dei pulcini, il repertorio vocale e il comportamento.\nBiologia.\nTutte le specie abitano in foreste d'alto fusto pi\u00f9 o meno aperte in zone di media montagna fino a circa 2000 m, o 3300 m nel caso del fagiano mikado. Necessitano di un fitto sottobosco e di aree pi\u00f9 aperte dove andare in cerca di cibo. Alcune specie tollerano anche habitat costituiti da vegetazione secondaria.\nNon abbiamo notizie precise sulle modalit\u00e0 di riproduzione, ma si presume che alcune specie siano monogame e altre poligame. Il corteggiamento consiste in una semplice parata laterale, con il maschio che tiene il corpo inclinato lateralmente verso la femmina con le ali rivolte verso il basso e la coda aperta a ventaglio. La parata laterale \u00e8 stata descritta anche nel fagiano mikado e nel fagiano di Elliot. Il nido consiste di solito in una depressione creata raspando o scavando in un ciuffo d'erba o di muschio, di solito rivestita solo con alcuni steli o rametti. Nel caso del fagiano mikado \u00e8 stato descritto un nido fatto di steli di bamb\u00f9. Le uova sono di colore uniforme variabile dal crema al bruno-oliva e vengono deposte in numero da 5 a 8, pi\u00f9 raramente solo 3 o addirittura fino a 15. Il periodo di cova dura tra 26 e 28 giorni.\nTutte le specie sono facili da allevare in cattivit\u00e0 e tutte hanno cercato di colonizzare altre aree al di fuori del loro areale originario. Tuttavia, solo il fagiano venerato \u00e8 stato in grado di costituire popolazioni naturalizzate alle Hawaii, in Francia e nella Repubblica Ceca.\nTassonomia.\nIl genere comprende cinque specie:"}
{"id": "1063876", "revid": "1862310", "url": "https://it.wikipedia.org/wiki?curid=1063876", "title": "Qeqertaq", "text": "Qeqertaq (o Kekertak) \u00e8 un piccolo villaggio della Groenlandia di 149 abitanti (gennaio 2005). Si trova su una minuscola isola della Baia di Disko poco distante da Saqqaq, a 70\u00b000'N 51\u00b019'O; appartiene al comune di Avannaata."}
{"id": "1063877", "revid": "287204", "url": "https://it.wikipedia.org/wiki?curid=1063877", "title": "Giorgio Arcoleo", "text": "Biografia.\nFormatosi a Napoli in Giurisprudenza, si distinse inizialmente come letterato tra gli allievi di Francesco De Sanctis. A partire dal 1877 pubblic\u00f2 una serie di monografie di diritto pubblico e costituzionale che gli consentirono di ottenere la cattedra di Diritto Costituzionale presso l'Universit\u00e0 di Napoli (nella cui storica sede gli \u00e8 stata dedicata un'aula).\nEletto deputato per la prima volta nel 1885 nel collegio di Caltagirone, assunse anche incarichi di governo, prima come sottosegretario all'Agricoltura e commercio nel 1891, alle Finanze nel 1896 e poi agli Interni nel 1898.\nNon si ricandid\u00f2 alla Camera dei deputati alle elezioni del 1900, per protesta contro il decreto Pelloux che reprimeva la libert\u00e0 di stampa.\nNel 1902 fu nominato senatore del regno in virt\u00f9 dei precedenti mandati da deputato. Fu relatore, tra l'altro, di un progetto di riforma del Senato, ricordato con il suo nome. Negli ultimi anni, bench\u00e9 \"privato della vista, colla vivida fiamma della sua intelligenza, continu\u00f2 a parlare dalla cattedra, ad arringare nei tribunali, ed a pronunziare splendidi discorsi anche in quest'Aula\", come fu ricordato in sede di commemorazione funebre del Senato del Regno."}
{"id": "1063879", "revid": "767487", "url": "https://it.wikipedia.org/wiki?curid=1063879", "title": "Sabbazio di Solovki", "text": "Agiografia.\nPrese i voti al monastero di Kirillo-Beloserskij, dal quale si spost\u00f2 dopo essere giunto a conoscenza che nel monastero di Valaam, sito sul lago Ladoga, era presente una comunit\u00e0 di monaci che conduceva uno stile di vita improntato alla pi\u00f9 completa austerit\u00e0. Dopo alcuni anni che vi si era trasferito inizi\u00f2 a ricercare un luogo ove potersi dedicare alla preghiera nella solitudine e nel silenzio pi\u00f9 completi. Fu cos\u00ec che scopr\u00ec un'isola grande e deserta, distante due giorni dal monastero di Valaam, sul Mar Bianco. Savvatij decise allora nuovamente di abbandonare il monastero dove viveva per trasferirsi sulla nuova isola. Prima di partire, nei pressi di una cappella che aveva costruito lungo il fiume Vjg, incontr\u00f2 un uomo di nome German che era solito vivere nei boschi nella pi\u00f9 completa solitudine. Quest'ultimo accett\u00f2 di accompagnare Savvatij nel suo viaggio e di stare con lui nel nuovo luogo, dove, non appena arrivati, eressero una grande croce in legno. Savvatij costru\u00ec insieme al compagno una cella dove vivere, a 13 km dal luogo ove oggi sorge il monastero, eretto dopo la sua morte, da nuovi monaci giunti sull'isola."}
{"id": "1063882", "revid": "155613", "url": "https://it.wikipedia.org/wiki?curid=1063882", "title": "Chiesa di Santa Lucia al Monte", "text": ""}
{"id": "1063883", "revid": "767487", "url": "https://it.wikipedia.org/wiki?curid=1063883", "title": "Leslie West", "text": "\u00c8 scomparso nel 2020 all'et\u00e0 di 75 anni a seguito di un attacco cardiaco."}
{"id": "1063886", "revid": "77358", "url": "https://it.wikipedia.org/wiki?curid=1063886", "title": "Roberto di Molesmes", "text": ""}
{"id": "1063887", "revid": "2373", "url": "https://it.wikipedia.org/wiki?curid=1063887", "title": "Paleartico", "text": ""}
{"id": "1063893", "revid": "297745", "url": "https://it.wikipedia.org/wiki?curid=1063893", "title": "Grest", "text": ""}
{"id": "1063895", "revid": "436907", "url": "https://it.wikipedia.org/wiki?curid=1063895", "title": "Better Than You", "text": "Better than You \u00e8 un brano musicale del gruppo musicale statunitense Metallica, quinta traccia del settimo album in studio \"ReLoad\", pubblicato il 18 novembre 1997.\nDescrizione.\nInizialmente intitolata \"Better\", il brano si riferisce alla storia di qualcuno con l'ossessione di combattere per essere migliore di un altro.\nNel 1998 vinse il Grammy Award alla miglior interpretazione metal."}
{"id": "1063896", "revid": "1272592", "url": "https://it.wikipedia.org/wiki?curid=1063896", "title": "Radio 2000 Blackout", "text": "Radio 2000 Blackout \u00e8 una storica emittente radiofonica libera di Torino che trasmette sulla frequenza 105.250\u00a0MHz.\nStoria.\nFondata nel 1992 con il nome semplicemente di \"Radio Blackout\" da soggetti diversi provenienti dalle esperienze di movimento del tempo (la Pantera, movimento delle occupazioni), ha avuto come prima sede via Sant'Anselmo 13, nel quartiere di San Salvario, per poi trasferirsi in via Antonio Cecchi 21/A, in Borgata Aurora.\nNel 1994 trasmise in diretta gli scontri avvenuti in occasione del trasferimento del CS Leoncavallo di Milano; nel 1996, con lo scopo anche di autofinanziare l'emittente, pubblic\u00f2 il libro a \"grafica sonica\" dal titolo \"Ascolta questo libro / leggi questa radio - Radio Blackout 1992-1996\".\nLegata a doppio filo con il frastagliato mondo del movimento torinese ha prediletto i legami con i centri sociali e le case occupate, dove si svolgevano in genere iniziative volte a finanziare l'attivit\u00e0 della radio,\n la quale rifiuta qualsiasi forma di pubblicit\u00e0 remunerata all'interno del suo palinsesto.\nAd un certo punto la radio ha iniziato anche a proporre una propria festa, sia per trovare una nuova fonte di finanziamento sia per far conoscere direttamente la realt\u00e0 della radio, completamente autogestita, guidata in tutti i suoi aspetti da un'assemblea redazionale e di gestione, la quale \u00e8 aperta a tutte le realt\u00e0 ed i soggetti che rispettino i suoi cosiddetti \"paletti\": l\u2019antifascismo, l\u2019anticapitalismo, l\u2019antisessismo e l\u2019antiautoritarismo.\nIl motto della radio che compare anche nel banner del sito ufficiale \u00e8 \"One station against the nation\" e in vario materiale informativo prodotto dell'emittente.\nL'attuale sede si trova in via Cecchi 21/A, la redazione si svolge generalmente il luned\u00ec sera; \u00e8 possibile ascoltare Radio Blackout oltre che via etere anche in streaming. Radio 2000 Blackout tramite un ripetitore da 2000 watt posto al Colle della Maddalena, copre l'area di Torino e una gran parte della provincia.\nRadio Gap.\nNel 2001, insieme ad altre sei radio italiane, Radio Ciroma di Cosenza, Radio Citt\u00e0 103, Radio Fujiko e Radio K Centrale di Bologna, Radio Onda d'urto di Brescia, Radio Onda Rossa di Roma, e all'Agenzia AMISnet, ha dato vita al network Radio Gap (Global Audio Project), nato per raccontare i fatti del G8 di Genova a luglio di quell'anno e che ha proseguito con le mobilitazioni degli anni successivi.\nProgrammi.\nIl palinsesto settimanale \u00e8 composto da decine di trasmissioni in diretta di tipo informativo o musicale. I programmi di spicco sono:"}
{"id": "1063900", "revid": "1982", "url": "https://it.wikipedia.org/wiki?curid=1063900", "title": "Parco Vergiliano di Piedigrotta", "text": ""}
{"id": "1063903", "revid": "86341", "url": "https://it.wikipedia.org/wiki?curid=1063903", "title": "Armando Sommajuolo", "text": "Biografia.\nSommajuolo ha iniziato la sua carriera giornalistica nel 1976 sull'emittente privata romana Teletevere, per poi passare nel 1988 a Telemontecarlo, che nel 2001 diventer\u00e0 LA7, canale dove resta fino alla pensione nel 2015.\n, e due anni dopo ha anche un piccolo ruolo in \"La piovra 3\".\nHa condotto tutte le principali edizioni del telegiornale di TMC/La7 e numerosi speciali e programmi della rete, fra cui \"Tesori di famiglia\" con Stefano Disegni, Irene Papas, Valerio Massimo Manfredi, e \"Zona blu\".\nCome inviato speciale, qualifica che ricopre dal 1995, ha seguito quasi tutte le maggiori crisi internazionali: Albania, Kosovo, Somalia, Ruanda, Burundi, Zaire, Afghanistan, Timor Est, Ucraina, Pakistan, lo tsunami a Banda Aceh, nell'isola di Sumatra e in Libia.\nNel Premio giornalistico televisivo Ilaria Alpi ha ricevuto la menzione speciale della giuria nel 1995 con un \"reportage\" sul genocidio in Ruanda e nel 1999 per il suo lavoro di inviato in Albania e Kosovo. Nel 2005 \u00e8 finalista col \"reportage\" \"Assalto alla rete\" scritto con la collega Silvia Resta sulla situazione a Ceuta e Melilla.\nSommajuolo ha fatto parte della redazione di \"Effetto Reale\", il settimanale di approfondimento del Tg LA7. Nell'estate del 2010 con l'arrivo al Tg LA7 di Enrico Mentana, conduce con Tiziana Panella il \"magazine\" giornaliero \"LIFE\" in onda tutti i giorni dalle 12:30 alle 13:30. Nel marzo 2011 torna alla redazione esteri del Tg. Torna poi a ricoprire il ruolo di inviato speciale a Bengasi, durante la Guerra civile libica. Il 21 luglio 2011 torna a condurre l'edizione delle 13:30 del Tg La7 e il 23 luglio 2011 passa a condurre l'edizione delle 20 alternandosi a Gaia Tortora e ad Enrico Mentana.\nIl 24 aprile 2015 annuncia il suo ritiro, ospite del Tg LA7 condotto da Enrico Mentana e nel successivo week-end conduce i suoi due ultimi Tg prima di andare in pensione."}
{"id": "1063906", "revid": "1793900", "url": "https://it.wikipedia.org/wiki?curid=1063906", "title": "Armoriale dei comuni del Cantal", "text": "Questa pagina contiene le armi (stemma e blasonatura) dei comuni del Cantal."}
{"id": "1063908", "revid": "767487", "url": "https://it.wikipedia.org/wiki?curid=1063908", "title": "Killer Crocodile", "text": "Killer Crocodile \u00e8 un film italiano del 1989 diretto da Fabrizio De Angelis.\nTrama.\nSu un'isoletta dei Caraibi sei giovani ecologisti trovano un coccodrillo di dimensioni e ferocia smisurate, nato da una contaminazione radioattiva dovuta all'incuria dell'uomo. Esso incomincia a divorare gli abitanti dell'isola, ma nessuno crede all'esistenza della sanguinaria bestia, tranne un rude cacciatore che decide di dare man forte ai ragazzi ed eliminare il mostro.\nNote.\nFabrizio De Angelis ha diretto il film con lo pseudonimo di Larry Ludman; il film ebbe un seguito: \"Killer Crocodile 2\" (1990) diretto da Giannetto De Rossi."}
{"id": "1063913", "revid": "124959477", "url": "https://it.wikipedia.org/wiki?curid=1063913", "title": "JR-Maglev", "text": "JR-Maglev \u00e8 un sistema di trasporto maglev sviluppato nel Railway Technical Research Institute in Giappone. IL JR-Maglev MLX01 ha detenuto il record di velocit\u00e0. Il treno non convenzionale giapponese, testato sulla Yamanashi Maglev Test Line nella prefettura di Yamanashi, ha ottenuto il record di treno pi\u00f9 veloce del mondo, raggiungendo i 623 km/h nel 2012.\nFunzionamento.\nIl treno utilizza magneti superconduttori e sospensioni elettrodinamiche, al contrario del Transrapid, che utilizza convenzionali elettromagneti e sospensioni elettromagnetiche di tipo attrattivo. Il \"Superconducting Maglev Shinkansen\" sviluppato dalla Central Japan Railway Co. (\"JR Central\") e Kawasaki Heavy Industries \u00e8 quindi attualmente il \"treno\" pi\u00f9 veloce del mondo. La proposta del Ch\u016b\u014d Shinkansen \u00e8 stata approvata il 27 maggio 2011, la costruzione \u00e8 iniziata nel 2012 e nel 2027 Tokyo e Nagoya verranno collegate dal maglev in quaranta minuti; il completamento del tracciato fino a Osaka avverr\u00e0 verso il 2040, e Tokyo sar\u00e0 unita con Osaka in un'ora e sette minuti; il tracciato di test entrer\u00e0 a far parte della linea. Il treno che prester\u00e0 servizio \u00e8 una diretta derivazione del JR-Maglev e si chiama Shinkansen Serie L0, costruito da un consorzio formato dalla Mitsubishi Heavy Industries e dalla Nippon Sharyo. Il treno sar\u00e0 a guida parzialmente automatica, con macchinista supervisore a bordo.\nPer frenare si usano due sistemi: il primo, quello principale, \u00e8 un sistema magnetico che inverte la polarit\u00e0 dei magneti, facendo decelerare il treno; il secondo \u00e8 un sistema di aerofreni di derivazione aeronautica, che agiscono grazie all'attrito con l'aria.\nIl treno si solleva di circa 10 millimetri da terra per l'azione di magneti posti sulla \"rotaia guida\" e di altri magneti superconduttori posti lungo tutto il treno, in una speciale lega di niobio e titanio raffreddata a -269\u00a0\u00b0C da elio liquido."}
{"id": "1063918", "revid": "6923", "url": "https://it.wikipedia.org/wiki?curid=1063918", "title": "Nina Kulagina", "text": "Vennero compiute numerose ricerche in URSS negli ultimi venti anni della sua vita.\nDurante la Guerra Fredda, alcuni filmati in bianco e nero e senza sonoro di lei che muoveva, apparentemente senza contatto fisico, degli oggetti su un tavolo di fronte a lei causarono molto fermento nell'ambiente dei ricercatori sui fenomeni paranormali.\nNina Kulagina affermava di necessitare di un periodo di meditazione per eliminare tutti i pensieri per poter manifestare i suoi poteri. Una volta concentratasi, sosteneva di provare un forte dolore alla spina dorsale e che la sua vista si annebbiava.\nUno dei pi\u00f9 conosciuti esperimenti ebbe luogo in un laboratorio di San Pietroburgo il 10 marzo 1970. Secondo alcune fonti, Nina Kulagina sarebbe riuscita a influenzare il battito cardiaco di una rana, rendendolo pi\u00f9 rapido, poi pi\u00f9 lento fino a fermarlo; in realt\u00e0 la rana era gi\u00e0 morta e il cuore era stato posto in una campana di vetro; l'andamento del battito ricalc\u00f2 i naturali battiti che il cuore della rana continua a eseguire anche dopo la morte, per alcuni minuti, e la Kulagina si limit\u00f2 ad attenderne la fine senza determinarla.\nAlla fine degli anni 70, un attacco cardiaco molto forte obblig\u00f2 Nina Kulagina a diminuire le proprie attivit\u00e0. Secondo il rapporto del dottor Zverev, il suo battito cardiaco era irregolare, aveva un livello molto alto di zuccheri nel sangue e il suo sistema endocrino aveva dei disturbi. Nel lungo periodo soffr\u00ec di dolori agli arti, mancanza di coordinazione e capogiri.\nCritiche.\nMolte persone e organizzazioni autorevoli in materia, come James Randi ed il Comitato italiano per il controllo delle affermazioni sul paranormale (CICAP), hanno espresso il loro scetticismo, sottolineando come gli ambienti non controllati (come stanze d'albergo) in cui venivano svolte le prove e i lunghi tempi di preparazione potessero lasciare spazio a potenziali trucchi.\nMolti degli esperimenti potrebbero, secondo gli scettici, essere dei semplici giochi di prestigio, ottenuti con l'ausilio di fili nascosti, piccoli pezzi di metallo magnetico o con specchi. Durante queste prove non era poi presente alcun esperto di illusionismo capace di controllare."}
{"id": "1063921", "revid": "125262413", "url": "https://it.wikipedia.org/wiki?curid=1063921", "title": "Latte di soia", "text": " \nLa bevanda a base di soia (cinese , coreano , giapponese \u8c46\u4e73, \"t\u014dny\u016b\"), detta erroneamente latte di soia, \u00e8 una bevanda vegetale a base di soia comunemente diffuso tra le popolazioni asiatiche, dove pu\u00f2 rappresentare anche un vero e proprio pasto. In Occidente viene usato come sostituto del latte vaccino in alcune diete come quella vegana, quella per intolleranti alle proteine del latte vaccino, al lattosio e altre diete.\nIn seguito ad una sentenza della Corte europea e al Regolamento UE 1308/2013, il nome \"\"latte di soia\" non pu\u00f2 essere commercializzato nel territorio della Comunit\u00e0 europea e si deve ricorrere a sinonimi come \"bevanda di soia\"\".\nStoria.\nIl latte di soia \u00e8 originario della Cina, regione originaria della soia (\"Glycine max\"), dove questo legume viene utilizzato per scopi alimentari dall'antichit\u00e0. Si ritiene sia stato scoperto e ottenuto per la prima volta nel 164 a.C. da Liu An della Dinastia Han.\nPi\u00f9 tardi, il consumo di soia e alimenti a base di soia si estese in Corea e Giappone.\nComposizione.\nIl latte di soia tradizionale consiste in un'emulsione di grassi, acqua e proteine, contenente all'incirca il 3% di proteine, il 2% di grassi e carboidrati e lo 0,3% di minerali.\nProduzione.\nIl latte di soia pu\u00f2 essere prodotto a partire da soia intera o da farina di soia grassa. La soia essiccata viene posta in acqua per una notte oppure da un minimo di tre o pi\u00f9 ore, in relazione alla temperatura dell'acqua. La soia cos\u00ec reidratata viene quindi sottoposta a macinatura ad umido con l'aggiunta dell'acqua necessaria a conferire la consistenza finale desiderata. Il rapporto in peso acqua/soia dovrebbe essere di 10:1. Il risultante impasto liquido (o \"purea\") viene portato a ebollizione per migliorarne il valore nutrizionale tramite inattivazione degli inibitori della tripsina, per migliorare il suo aroma e per sterilizzare il prodotto. L'ebollizione viene prolungata per circa 15-20 minuti e una volta terminata si procede alla rimozione di un residuo insolubile (la cosiddetta \"okara\", polpa di soia) tramite filtrazione.\nIl metodo cinese prevede la bollitura del filtrato dopo filtrazione a freddo, mentre quello giapponese prevede dapprima la bollitura dell'impasto liquido seguita da filtrazione a caldo. Quest'ultimo metodo ha una resa maggiore ma richiede l'uso di additivi anti-schiumogeni durante l'ebollizione.\nQuando la soia assorbe acqua, le lipossigenasi che essa contiene catalizzano la reazione di idroperossidazione tra gli acidi grassi polinsaturi e l'ossigeno dell'aria, tramite meccanismo radicalico. La soia \u00e8 la principale fonte di lipossigenasi conosciuta e si pensa che tale enzima svolga una funzione necessaria a contrastare l'attacco di funghi. Tali enzimi per\u00f2 irrancidiscono la bevanda conferendole un cattivo gusto: a tale scopo viene effettuata una rapida macinazione a umido della soia sbucciata a temperature superiori agli 80\u00a0\u00b0C, inattivando cos\u00ec l'enzima in questione. Tutti i moderni processi di produzione sfruttano tale metodo.\nProdotti derivati.\nIl latte di soia \"dolce\" o \"salato\", con l'aggiunta rispettivamente di zucchero o sale, o aromatizzato con semi di senape pi\u00f9 altre aggiunte, viene solitamente consumato in Cina e in Giappone, accompagnato da particolari tipi di pane o con altri alimenti caratteristici.\nDal latte di soia viene anche prodotto un tipo di gelato e ghiaccioli, oltre a formaggi di soia quali il tofu.\nAspetti legali.\nIl 14 giugno 2017 la Corte europea si \u00e8 pronunciata riguardo all'uso del termine \"latte\" nella commercializzazione di derivati vegetali affermando che tale uso possa indurre in confusione il consumatore e che il termine \"latte\" (cos\u00ec come altri termini come \"siero di latte\", \"crema di latte\", \"burro\", \"latticello\" \"formaggio\" e \"yogurt\") non pu\u00f2 essere usato per indicare prodotti di origine vegetale, a eccezione del latte di mandorla e di cocco. In seguito alla sentenza i produttori e commercianti di latte di soia nel territorio della Comunit\u00e0 europea dovranno utilizzare diciture come \"bevanda vegetale a base di soia\". La sentenza fa riferimento all'allegato VII del Regolamento UE 1308/2013, relativo alla protezione della denominazione latte e dei prodotti lattiero-caseari all'atto della loro commercializzazione.\nConsiderazioni mediche.\nIl latte di soia \u00e8 nutrizionalmente un alimento che fornisce circa la met\u00e0 delle calorie apportate dal latte di vacca, in particolare il contenuto in grassi \u00e8 pressoch\u00e9 dimezzato mentre quello in carboidrati risulta essere circa 1/3. Molte variet\u00e0 della bevanda di soia commerciale sono spesso arricchite con vitamine quali la vitamina B12 e addizionate di carbonato di calcio quale fonte del minerale Ca2+, essendo piccola la quantit\u00e0 di calcio naturale assimilabile.\nIl latte di soia possiede le seguenti caratteristiche:\nDi contro, sono state mosse delle critiche riguardo ai seguenti fattori:\nCollegamenti esterni.\nInformazioni generali e siti che sostengono l'uso della soia:\nCritica all'uso alimentare della soia:"}
{"id": "1063923", "revid": "767487", "url": "https://it.wikipedia.org/wiki?curid=1063923", "title": "Killer Crocodile 2", "text": "Killer Crocodile 2 \u00e8 un film del 1990 diretto da Giannetto De Rossi.\nIl film \u00e8 il sequel di \"Killer Crocodile\" (1989) di Fabrizio De Angelis.\nTrama.\nUn giovane ecologista e un vecchio cacciatore affrontano un coccodrillo divoratore di uomini generato dalla contaminazione nucleare, figlio di un altro rettile ucciso precedentemente dal cacciatore."}
{"id": "1063924", "revid": "1305772", "url": "https://it.wikipedia.org/wiki?curid=1063924", "title": "No Leaf Clover", "text": "No Leaf Clover \u00e8 un singolo del gruppo musicale statunitense Metallica e della San Francisco Symphony Orchestra, pubblicato il 20 marzo 2000 come secondo estratto dall'album dal vivo \"S&amp;M\".\nDescrizione.\nInsieme a \"- Human\", si tratta di uno dei due brani inediti dell'album. Inizia con una sezione orchestrale, poi seguita da un riff di chitarra di James Hetfield. Il resto della canzone alterna strofe, ritornelli e chitarre distorte. Il brano consiste di molti riff creati da Hetfield anni prima, ma mai usati per altre canzoni prima che il gruppo incontrasse Michael Kamen.\nIl titolo del brano \u00e8 un gioco di parole attorno alla parola \"Four Leaf Clover\" (quadrifoglio), che si pensa porti fortuna. Il testo, scritto da Hetfield, parla metaforicamente di una credenza secondo cui si raggiungono i propri obiettivi solo dopo che si sono superati altri problemi (\"Then it comes to be that the soothing light at the end of your tunnel, was just a freight train coming your way\").\nVideo musicale.\nIl videoclip, diretto da Wayne Isham, venne pubblicato l'8 novembre 1999 e mostra i Metallica e la San Francisco Symphony Orchestra eseguire il brano dal vivo. Questa versione non \u00e8 quella contenuta all'interno del DVD bens\u00ec la versione denominata \"Slice &amp; Dice Video Version\", presente nei contenuti speciali del DVD."}
{"id": "1063926", "revid": "104265", "url": "https://it.wikipedia.org/wiki?curid=1063926", "title": "WxDownload Fast", "text": "wxDownload Fast (noto anche con il nome di wxDFast) \u00e8 un download manager open source, simile nelle funzioni al pi\u00f9 noto GetRight (che tuttavia \u00e8 uno shareware a pagamento).\n\u00c8 stato concepito per essere multipiattaforma, ed attualmente sono disponibili versioni per Windows (2000, XP), Linux e macOS).\nIl programma \u00e8 un download manager multi-thread, ovvero pu\u00f2 dividere un file in pi\u00f9 parti e ripartire il download tra pi\u00f9 server, o tra pi\u00f9 connessioni presso il medesimo server.\nScritto in C++, fa uso della libreria di astrazione wxWidgets, wxDownload Fast pu\u00f2 essere compilato con Visual C++ o MinGW, ossia se lo si desidera si pu\u00f2 far uso di soli strumenti open source."}
{"id": "1063930", "revid": "1904508", "url": "https://it.wikipedia.org/wiki?curid=1063930", "title": "Armoriale dei comuni della Charente", "text": "Questa pagina contiene le armi (stemma e blasonatura) dei comuni della Charente."}
{"id": "1063931", "revid": "2044650", "url": "https://it.wikipedia.org/wiki?curid=1063931", "title": "Julianna Rose Mauriello", "text": "Biografia.\nJulianna Rose Mauriello inizi\u00f2 a recitare nel telefilm per bambini islandese \"Lazy Town\" ed \u00e8 apparsa in vari \"musical\" di Broadway, tra cui \"Oklahoma!, \"dal 2002 al 2003. Da l\u00ec ebbe una parte nel film \"\", nel ruolo di Bernadette Peters e anche una parte nel musical di Broadway \"A Tree Grows in Brooklyn\".\nHa lasciato il ruolo di Stephanie di \"Lazy Town\" al termine della seconda stagione. Nel 2006 viene nominata ai Daytime Emmy Award nella categoria migliore attrice in una serie per bambini.\nNel 2008 ha lavorato ad un film drammatico, \"A Fix\".\nNel marzo 2018, Julianna ha annunciato pubblicamente sui suoi social media di essere diventata una terapista occupazionale laureata alla Columbia University. Ha anche condiviso che attualmente sta cercando un lavoro nella sua specialit\u00e0.\nDoppiatrici italiane.\nNelle versioni in italiano dei suoi lavori, Julianna Rose Mauriello \u00e8 stata doppiata da:\nCome doppiatrice \u00e8 stata sostitita da:"}
{"id": "1063933", "revid": "158064", "url": "https://it.wikipedia.org/wiki?curid=1063933", "title": "Killer Crocodile II", "text": ""}
{"id": "1063935", "revid": "1543377", "url": "https://it.wikipedia.org/wiki?curid=1063935", "title": "Formula Nippon 2007", "text": "La stagione 2007 della Formula Nippon fu disputata su 9 gare. 12 differenti \"team\" e 22 differenti piloti vi presero parte. Tutti i \"team\" hanno utilizzato telai Lola modello FN06 motorizzate Mugen Honda (\"Mugen HF386E\") o Toyota (\"Toyota RV8J\").\nAl termine delle competizioni il titolo venne aggiudicato al pilota giapponese Tsugio Matsuda che lo vinse pur non avendo primeggiato in nessuna delle 9 tappe del campionato.\nRisultati e classifiche.\nGare.\n01. Fuji () (30/03-01/04/2007)\n\"Polesitter\": Beno\u00eet Tr\u00e9luyer () - (Lola B06/51-Toyota - Impul) in 1'25.525\nOrdine d'arrivo: (65 giri - 295,685\u00a0km)\n02. Suzuka () (13-15/04/2007)\n\"Polesitter\": Beno\u00eet Tr\u00e9luyer () - (Lola B06/51-Toyota - Impul) in 1'25.525\nOrdine d'arrivo: (43 giri - 249,701\u00a0km)\n03. Motegi () (18-20/05/2007)\n\"Polesitter\": Tsugio Matsuda () - (Lola B06/51-Toyota - Impul) in 1'34.775\nOrdine d'arrivo: (62 giri - 297,352\u00a0km)\n04. Okayama () (08-10/06/2007)\n\"Polesitter\": Takashi Kogure () - (Lola B06/51-Honda - Nakajima) in 1'17.409\nOrdine d'arrivo: (68 giri - 251,736\u00a0km)\n05. Suzuka () (06-08/07/2007)\n\"Polesitter\": Tsugio Matsuda () - (Lola B06/51-Toyota - Impul) in 1'43.041\nOrdine d'arrivo: (43 giri - 249,701\u00a0km)\n06. Fuji () (24-26/08/2007)\n\"Polesitter\": Satoshi Motoyama () - (Lola B06/51-Toyota - Impul) in 1'26.901\nOrdine d'arrivo: (65 giri - 295,685\u00a0km)\n07. Sugo () (14-16/09/2007)\n\"Polesitter\": Takashi Kogure () - (Lola B06/51-Honda - Nakajima) in 1'07.827\nOrdine d'arrivo: (62 giri - 229,524\u00a0km)\n08. Motegi () (19-21/10/2007)\n09. Suzuka () (16-18/11/2007)\nClassifica piloti.\nI punti sono assegnati secondo lo schema seguente:"}
{"id": "1063937", "revid": "640277", "url": "https://it.wikipedia.org/wiki?curid=1063937", "title": "Michele Gallegra", "text": "Biografia.\nTesserato con il circolo nautico \"Tre Laghi\" di Enna, con il quale partecip\u00f2 a gare di interesse regionale gi\u00e0 a 14 anni, si mise presto in luce in ottica nazionale e, successivamente, internazionale.\nCampione d'Italia nel 2003 all'Idroscalo di Milano nello slalom con il suo record personale, fu chiamato in nazionale poche settimane pi\u00f9 tardi per il Pro AM Team Slalom di Londra.\nUn anno pi\u00f9 tardi, nella tappa cinese di Changshu della coppa del mondo di slalom, sempre in rappresentanza dell'Italia giunse terzo a pari merito del neozelandese Kyle Eade, guadagnando con tale risultato l'accesso alle finali.\nFu in nazionale fino al 2005, quando rappresent\u00f2 l'Italia ai campionati europei di categoria a Linz."}
{"id": "1063938", "revid": "438678", "url": "https://it.wikipedia.org/wiki?curid=1063938", "title": "Tot\u00f2 d'Arabia", "text": "Tot\u00f2 d'Arabia \u00e8 un film del 1965, diretto da Jos\u00e9 Antonio de la Loma con Tot\u00f2. \u00c8 l'ultimo film in cui il nome di Tot\u00f2 compare nel titolo.\nTrama.\nTot\u00f2, ex-militare italiano al servizio, come domestico, presso l'Intelligence Service britannico viene promosso ad agente segreto con il nome di Agente 00\u00d88 (pron. zero, zero, zero barrato, otto) al fine di convincere il regnante di Shamara, lo sceicco Ali El Buzur a cedere il petrolio al Regno Unito.\nDopo un breve soggiorno a Barcellona per ricevere ulteriori istruzioni Tot\u00f2 si trasferisce nel Kuwait dove riesce ad evitare attentati ai suoi danni ad opera dei servizi segreti egiziani, turchi e russi.\nPer superare anche la CIA Tot\u00f2 si servir\u00e0 delle trenta mogli dello sceicco, che alla fine lo adotter\u00e0 e come El Buzur II e guider\u00e0 la raffinazione del petrolio di Shamara da Napoli, fondando a San Giovanni a Teduccio la compagnia petrolifera Tot\u00f2il.\nCommento.\nIl film \u00e8 una parodia di \"Lawrence d'Arabia\" e di James Bond."}
{"id": "1063947", "revid": "124831721", "url": "https://it.wikipedia.org/wiki?curid=1063947", "title": "Di indigetes", "text": "I Di indigetes (\"dei indigeni\") sono un gruppo di divinit\u00e0 e spiriti della religione e della mitologia romana primitive, non adottati da altre religioni. Si oppongono ai \"Di novensides\" (\"dei nuovi arrivati\") nella terminologia di Georg Wissowa.\nMolti di essi sono figure minori, nate il pi\u00f9 delle volte dalla personificazione di una qualit\u00e0 astratta e, poich\u00e9 in lingua latina i nomi delle qualit\u00e0 e dei concetti astratti sono molto spesso femminili, il numero delle divinit\u00e0 femminili prevale su quello delle divinit\u00e0 maschili. La religione dei primi Romani \u00e8 infatti di tipo animistico, senza sacerdoti, una religione privata dove ognuno invoca un dio o un altro secondo i suoi bisogni. La mancanza per le divinit\u00e0 anche di una chiara definizione fisica, come avranno invece quelle del pi\u00f9 tardo Pantheon dell'Impero romano, potrebbe spiegare la loro sparizione a favore degli dei maggiori meglio conosciuti.\nAbbondanza, Giano e Quirino sono i pi\u00f9 importanti \"di indigetes\"."}
{"id": "1063949", "revid": "1305772", "url": "https://it.wikipedia.org/wiki?curid=1063949", "title": "Eye of the Beholder (videogioco)", "text": "Eye of the Beholder \u00e8 un videogioco di ruolo sviluppato dai Westwood Studios e pubblicato dalla Strategic Simulations, Inc. nel 1990 per i sistemi MS-DOS. In seguito il gioco \u00e8 stato portato su sistemi Amiga, Sega CD e Super Nintendo. La versione per Sega CD era dotata di una colonna sonora esclusiva composta da Yuzo Koshiro.\nIl gioco ha avuto due seguiti: \"Eye of the Beholder II: The Legend of Darkmoon\", pubblicato nel 1991 e \"Eye of the Beholder III: Assault on Myth Drannor\" del 1993. Il terzo titolo non \u00e8 stato realizzato da Westwood. Esiste un ulteriore titolo per Game Boy Advance, intitolato semplicemente \"Eye of the Beholder\" ma tuttavia dissimile dai predecessori. \nLa struttura di base \u00e8 simile a \"Dungeon Master\", un videogioco presentato nel 1987 da FTL Games e ricordato come uno dei primi giochi del genere. \"Eye of the Beholder\" ha vinto numerosi premi per la storia, il gameplay e per gli enigmi.\nL'ambientazione \u00e8 Forgotten Realms e il gioco si basa su Advanced Dungeons &amp; Dragons 2\u00aa edizione.\nTrama.\nI Lord della citt\u00e0 di Waterdeep chiamano un gruppo di avventurieri per investigare sulla presenza malvagia che pervade i sottofondi della loro citt\u00e0. Gli avventurieri iniziano la loro ricerca dal sistema fognario, il cui ingresso \u00e8 per\u00f2 presto ostruito da un crollo causato dal mostro Xanathar, un beholder. Il gruppo prosegue scendendo, superando nani rifugiati ed elfi drow, giungendo infine nella tana di Xanathar, dove ha luogo lo scontro finale. Il gruppo risale quindi verso la citt\u00e0, dove i personaggi vengono infine trattati da eroi.\nNella versione per PC, dopo aver eliminato Xanathar appare un breve messaggio a video che descrive la fine del gioco. In tutte le altre versioni, invece, il finale \u00e8 illustrato con animazioni grafiche.\nSeguiti.\n\"Eye of the Beholder II: The Legend of Darkmoon\".\n\"Eye of the Beholder II: The Legend of Darkmoon\" utilizza una versione modificata del motore grafico del primo gioco che aggiunse la gestione di ambientazioni esterne e increment\u00f2 l'interattivit\u00e0 del gioco rendendo il gioco di ruolo molto pi\u00f9 realistico. \"The Legend of Darkmoon\" \u00e8 generalmente considerato un gioco di successo soprattutto rispetto al deludente seguito \"Assault on Myth Drannor\".\nUn piccolo baco nella programmazione della versione per PC rendeva il tasto 9 (voltarsi a destra) molto pi\u00f9 lento in risposta rispetto agli altri.\n\"Eye of the Beholder III: Assault on Myth Drannor\".\n\"Eye of the Beholder III: Assault on Myth Drannor\" venne sviluppato da una software house diversa da quella che svilupp\u00f2 i predecessori. Nonostante l'utilizzo di un nuovo motore grafico e di una grafica migliorata, molti ritengono che la storia di \"Eye of the Beholder III: Assault of Myth Drannor\" sia la pi\u00f9 debole della trilogia rendendo il gioco quindi poco interessante.\nCollezioni.\n\"Eye of the Beholder Trilogy\" (1995, SSI) fu una raccolta di tutti e tre i giochi per MS-DOS su CD-ROM. Questi apparvero anche (come per altri giochi DOS basati su \"AD&amp;D\") nel successivo \"Gamefest: Forgotten Realms Classics\" (2001, Interplay)."}
{"id": "1063956", "revid": "1825398", "url": "https://it.wikipedia.org/wiki?curid=1063956", "title": "Cattedrale di Barcellona", "text": "La Cattedrale della Santa Croce e Sant'Eulalia (in catalano \"Catedral de la Santa Creu i Santa Eul\u00e0lia\", in spagnolo \"Catedral de la Santa Cruz y Santa Eulalia\"), situata nel Barri G\u00f2tic (quartiere gotico), \u00e8 la cattedrale-sede dell'arcidiocesi di Barcellona. Insignita nel 1867 del titolo di basilica minore, dal 2 novembre 1929 \u00e8 Monumento storico-artistico spagnolo.\nStoria.\nLa cattedrale \u00e8 dedicata alla \"Santa Creu\" (la Santa Croce) e a santa Eulalia, la patrona di Barcellona (12 febbraio), la quale sub\u00ec il martirio in epoca romana. La leggenda dice che fu esposta nuda fino a quando, a met\u00e0 primavera, cadde la neve per coprirne il corpo; le autorit\u00e0 di allora, la misero in una botte chiodata e la fecero rotolare per una stradina che adesso si chiama Baixada de Santa Eul\u00e0lia.\nLa cattedrale attuale fu costruita in stile gotico tra il XIII e il XV secolo sui resti di precedenti chiese.\nIl primo edificio fu una basilica paleocristiana (V-VII secolo) a tre navate, con battistero a pianta quadrata che ospitava una fonte battesimale ottagonale. Rimase intatta durante l'invasione dei Visigoti, forse fu trasformata in moschea durante l'occupazione musulmana della citt\u00e0 (718-801), per essere restaurata intorno al 877 dal vescovo Frodo\u00ed.\nRitrasformata in stile romanico, fu consacrata nel 1058. Pi\u00f9 piccola dell'attuale, era anch'essa a tre navate con tre absidi sopraelevate, un portico nella facciata e campanile.\nLa costruzione dell'attuale edificio, intesa come ristrutturazione e ampliamento della chiesa romanica, inizi\u00f2 nel maggio del 1298 durante il regno di Giacomo II d'Aragona e il vescovado di Bernardo Pelegr\u00ed (1288-1300) per continuare fino alla seconda met\u00e0 del XV secolo, senza che la chiesa venisse mai chiusa. Per questo motivo mantenne lo stesso asse della chiesa romanica.\nNella prima fase (1338) si costru\u00ec, attorno all'abside romanico, il deambulatorio, la nuova abside con le cappelle radiali e la cripta del presbiterio ad opera dell'architetto Jaime Fabre. A lui successe Bernat Roca che nel 1358 costru\u00ec i primi tratti della volta e la galleria sopra le cappelle e, contemporaneamente, inizi\u00f2 il chiostro. Morto nel 1384, fu sostituito dallo scalpellino Pere Viader fino all'anno 1397 in cui subentr\u00f2 l'architetto Arnau Bargu\u00e9s, che realizz\u00f2 la sala capitolare. Il suo aiutante, Jaime Sol\u00e1 ebbe l'incarico dal 1407 al 1412: a lui successe Bartolom\u00e9 Gual, che rimase in carica fino al 1441. A lui si devono il ciborio della cupola in pannelli di legno e la continuazione del chiostro. Andr\u00e9s Escuder, nominato il 1 marzo 1442 e fino al 1463, termin\u00f2 il chiostro e praticamente la struttura totale dell'edificio. Mancava solo la facciata, che, dopo il concorso promosso da Manuel Girona i Agrafel e i suoi figli nel 1882, fu realizzata da Josep Oriol Mestres per la Esposizione Universale di Barcellona del 1888 in stile neogotico, ispirandosi a quella disegnata nel 1408 da Carles Galt\u00e9s de Ruan.\nEsterni.\nL'edificio si compone della chiesa vera e propria, del chiostro perfettamente unito anche per lo stile, e delle sale capitolari e della cappella di Santa Lucia, che proseguono la facciata verso destra, addossandosi al chiostro. Misura 90 metri di lunghezza e 40 di larghezza mentre il chiostro \u00e8 di 25 metri per lato, con una galleria di 6 metri per ogni lato.\nLa facciata, che presenta al centro il portale principale, fiancheggiato da due torri con alti pinnacoli, \u00e8 ornata secondo lo stile gotico verticale, con una gran profusione di immagini di angeli e santi.\nIl ciborio (1913), disegnato dall'architetto Augusto Font Carreras, alto 70 metri, si conclude con una scultura che rappresenta \"Sant'Elena\", madre di Costantino, opera di Eduard Alentorn. Nelle merlature sono riconoscibili immagini di angeli alati.\nIl portale, con un grande arco gotico con archivolti, \u00e8 diviso in due parti da una scultura di Agapito Vallmitjana, che raffigura \"Cristo\"; ai lati, \"Apostoli\" del medesimo scultore. Negli archivolti, 76 figure di angeli, profeti e re dello scultore Joan Roig i Sol\u00e9. Nella parte interiore, i medaglioni incisi in pietra nelle colonne degli archi che rappresentano l'Ascensione e la Pentecoste, sono dell'artista Antonio Claper\u00f3s.\nSul lato sinistro della chiesa, all'altezza del transetto, si apre la porta di Sant'Ivo, la pi\u00f9 vecchia della chiesa e la principale fino alla costruzione della facciata. Realizzata in marmo e pietra (1298), \u00e8 una delle prime a utilizzare l'arco ogivale del gotico catalano. In cima ai pilastri ha angeli musici con le teste sull'estradosso dell'arco, nel timpano scultura di \"Sant'Eulalia\" (fine XIV secolo) attribuita alla scuola Jaume Cascalls, nei lati piccole teste, meramente ornamentali. In ogni lato rilievi in marmo forse dell'antica cattedrale romanica.\nNella parte posteriore del chiostro, quasi addossata all'edificio principale, \u00e8 posta la porta della Piet\u00e0, con un arco conopiale fiancheggiato su entrambi i lati da alti pinnacoli lavorati con grande maestria. Nel timpano rilievo della Piet\u00e0 circondato dai simboli della Passione dello scultore tedesco, stabilitosi a Barcellona, Michael Lochner.\nNel lato destro del chiostro, la porta di San'Eulalia, simile a quella della Piet\u00e0 ha lo stesso arco conopiale e nel timpano scultura di Sant'Eulalia, riproduzione dell'originale di Antonio Claper\u00f3s. Ai lati, gli stemmi del vescovo Francesc Climent Sapera; negli archivolti, intagli con fine fogliame.\nAll'estrema destra della parte anteriore degli ambienti che continuano la facciata \u00e8 situata, infine, la porta di Santa Lucia, che porta alla cappella dedicata alla santa. La porta \u00e8 romanica con cinque archivolti semicircolari, sostenuti da tre pilastri quadrangolari addossati e due fini colonne circolari lisce, con capitelli scolpiti che rappresentano figure di animali e personaggi adorni di vegetazione.\nAi lati dei transetti, si innalzano due campanili (secolo XIII) ottagonali di 53 metri di altezza. Quello sopra la porta di Sant'Ivo, dell'orologio, contiene la campana \"Eulalia\", di 3 tonnellate che suona ogni ora e la \"Honorata,\" che suona ad ogni quarto. La parte superiore (XIX secolo), di ferro, magnificamente ornata \u00e8 in stile modernista.\nNell'altra torre stanno dieci campane, dai nomi femminili, che suonano le ore ecclesiastiche.\nL'intero edificio presenta i pluviali a forma di gargolle, con animali fantastici, leoni, unicorni e, la pi\u00f9 famosa, un elefante. Le pi\u00f9 antiche (XIV secolo) sono nella parte dell'abside al lato della porta di Sant'Ivo, mentre quelle del chiostro, che ai quattro lati presentano i simboli degli Evangelisti, sono successive (XV secolo).\nInterno.\nLa cattedrale \u00e8 composta di tre navate di uguale altezza, con quella centrale che misura il doppio di quelle laterali, chiuse da un deambulatorio semicircolare che passa dietro il presbiterio, su cui si affacciano dieci cappelle, con vetrate gotiche che danno luce all'abside, coperte da archi ogivali.\nPartendo da sinistra, si incontra la cappella dei Santi Innocenti o delle Anime del Purgatorio, con retablo dedicato alla Glorificazione della Vergine Maria, opera barocca di Mari\u00e0 Montaya e al centro olio su tela (1709-1711) di Joan Gallart. Nella predella reliquie del secolo XVII donate dal doge di Venezia al re Giovanni II d'Aragona; nel muro di sinistra un arcosolio che contiene un sarcofago in alabastro (1409) del vescovo Ramon d'Escales (1386-1398), opera squisita dello scultore Antoni Canet; la cappella del Sacro Cuore di Ges\u00f9, con altare moderno e statua (1940) dello scultore Vicen\u00e7 Vilarrubias; la cappella della Nostra Signora della Mercede che contiene un retablo barocco (1688) dello scultore Joan Roig padre, con policrom\u00eda di Francesc Viladomat, che rappresenta \"Giacomo I in adorazione della Vergine;\" la cappella di Santa Chiara e Santa Caterina, con retablo in 19 tavole (1456) realizzato da Garc\u00eda de Bernabarre e, sui muri laterali, due splendidi tele (1763) che rappresentano la \"Lapidazione di Santo Stefano\" e la \"Liberazione miracolosa della Galler\u00e0 di Pin\u00f3s per intercessione di Santo Stefano\", di Francesc Tramulles; la cappella di San Pietro Apostolo, con due tele con scene della vita di San Pietro (XVIII secolo) sui muri laterali di artista anonimo e retablo (1415) realizzato da Juan Mates dai marcati caratteri franco-flamenchi; la cappella di San Gabriele e Sant'Elena, con retablo a 18 tavole (1381-1390), opera di Llu\u00eds Borras\u00e0; la cappella di San Giovanni Battista e san Giuseppe, con retablo rinascimentale policromo, con porte dipinte a olio da Juan Mates che raffigurano gli evangelisti e 17 tavole con scene della vita di San Giovanni Battista; la cappella della Trasfigurazione del Signore, con retablo (1450) splendido di Bernat Martorell, nel muro sinistro, arcosolio con mausoleo del vescovo Pon\u00e7 de Gualba (morto nel 1334) con un calvario dell'artista Jaume Cascalls, e nel muro destro, scultura raffigurante \"San Benito da Norcia\"; la cappella della Visitazione con retablo (1475) composto da tre tavole, a sinistra, sarcofago del vescovo Berenguer de Palou, e a destra sepolcro moderno del vescovo Pedro Mart\u00ednez San Mart\u00edn; ultima la cappella di Sant'Antonio Abate, con retablo barocco (1712) di artista anonimo e policromie di Joan Mox\u00ed.\nContinua l'abside, la sacristia, che consta di tre stanze e contiene alcuni tesori importanti: l'ostensorio (secolo XIV) in argento e oro, una croce processionale (1383) di Francesc Vilardell, di argento dorato, adornata con smalti dei quattro evangelisti nei bracci della croce, la croce dl re Martino I d'Aragona (1398) e la spada di Pedro del Portogallo, conte di Barcellona, considerata una delle pi\u00f9 belle del mondo.\nSopra le cappelle laterali, corre una galleria e sopra la galleria, per tutta la chiesa, un falso triforio che consente di vedere da vicino le chiavi delle volte. Queste sono in totale 215, di cui le pi\u00f9 grandi, collocate nella navata centrale, sono di due metri di diametro e pesano cinque tonnellate. Quelle del presbiterio raffigurano un \"Cristo crocifisso\", \"Santa Eulalia\" (1320), la \"Vergine della Misericordia\" (1379), l\"Annunciazione\" (1379), forse il vescovo Pere Planella (1371-1385) e, infine, il \"Padre Eterno\" (1418), opera dello scultore Pere Johan.\nSotto il presbiterio \u00e8 situata la Cripta di Sant'Eulalia (XIV secolo), costruita da Jaume Fabre, cui si accede da un'ampia scalinata coperta da un arco quasi piatto ornato di un ritratto forse del vescovo Pon\u00e7 de Gualba, con ai lati gruppi di piccole teste di personaggi dell'epoca. La volta divisa in dodici archi \u00e8 chiusa da una grande chiave (1326) in cui \u00e8 rappresentata la santa con la Vergine Maria e il Bambin Ges\u00f9. Il sarcofago di alabastro (1327), dovuto allo scultore di Pisa, Lupo di Francesco, \u00e8 appoggiato sulla tavola dell'altare al centro della cripta, sostenuto da otto colonne di stile differenti con capitali corinzi dorati. Nella parte superiore, sculture con scene del \"martirio di Sant'Eulalia\", e ai quattro angoli superiori angeli che fungono da lume e al centro una Vergine con Bambino. Nella parete di fondo, l'antico sepolcro (secolo IV) con iscrizione del 877 che ricorda il ritrovamento delle reliquie nella chiesa di Santa Maria del Mar.\nAddossato al muro del campanile della porta di Sant'Ivo, vi \u00e8 un organo che risale al 1538, molte volte modificato per adattarlo ai gusti estetici. La cassa, rinascimentale, \u00e8 originale come sono originali molte canne esterne, mentre quelle interne risalgono a tutte le epoche.\nL'altare maggiore, consacrato nell'anno 1337 dal vescovo Ferrer Abella (1335-1344), ha la tavola di tre metri di lunghezza in marmo bianco sostenuta da capitelli del primitivo tempio visigoti (secolo VI). In basso, fino alla met\u00e0 dell'altezza delle colonne, \u00e8 presente una statua con l\"Esaltazione della Croce\" (1976), circondata da sei angeli, opera dello scultore Frederic Mar\u00e8s. Nella parte inferiore \u00e8, poi, situata la cattedra in alabastro (met\u00e0 del XIV secolo); mentre nella parte posteriore di legno (1976) \u00e8 contenuto lo stemma del cardinale arcivescovo Ricard Maria Carles i Gord\u00f3 (1990-2004).\nI muri del coro (1390), ad opera di Jordi de D\u00e9u presentano mensole che rappresentano profeti dell'Antico Testamento; dello stesso scultore \u00e8, poi, la scalinata di accesso al pulpito che presenta negli stipiti due piccole sculture dell\"Annunciazione\". Una parte degli stalli, conclusi nel 1493, furono affidati allo scultore Pere \u00e7e Anglada, che dopo aver comprato il legno di quercia a Brujas, si circond\u00f2 di due buoni aiutanti, Pere Oller e Antoni Canet, per realizzare medaglioni in cui si notano scene di danza, giochi e musica. Allo stesso scultore fu poi affidato la costruzione del pulpito, anch'esso di quercia, con lavori di traforo e pinnacoli in cui spiccano quindici immagini diverse. Successivamente (1462), Mat\u00edas Bonaf\u00e9 i Esaider costru\u00ec altri 40 stalli, sotto quelli di Pere \u00e7e Anglada e il tedesco Michael Lochner prima e, dopo la morte, il suo aiutante Johan Friederich Kassel, i dossali (1497). Infine, nel 1517, lo scultore Bartolom\u00e9 Ord\u00f3\u00f1ez realizz\u00f2 le paratie di accesso al coro con scene dell\"Antico Testamento\" e della \"Passione\". L'intera opera si concluse, quando per la festa del 5 marzo 1519, Joan de Burgunya dipinse stemmi araldici nei 64 intradossi degli stalli.\nIn quello stesso anno, Bartolom\u00e9 Ord\u00f3\u00f1ez, inizi\u00f2 a lavorare al trascoro, concluso, poi dal suo discepolo Pedro Villar (1564), in stile rinascimentale con una colonnata dorica coronata da una balaustrata. Le scene presenti tra le colonne che rappresentano episodi della \"Vita di Sant'Eulalia\" ai lati e, nella nicchia in alto, sculture di corpi umani, sono attribuibili alcune a Bartolom\u00e9 Ord\u00f3\u00f1ez, altre a Pedro Villar e l'ultima a Claudio Perret (1621).\nLe vetrate, caratteristiche del gotico, sono tutte disegnate con lo stesso schema tripartito: al centro l'immagine del santo titolate, e ai lati decorazioni geometriche. Le pi\u00f9 antiche (1317- 1334), con lo stemma del vescovo Pon\u00e7 de Gualba, sono contenute nelle cappelle radiali della testata della chiesa. Oltre a queste, quelle laterali di \"San Pietro\", del \"papa Silvestro\" e di \"Santo Stefano\" (1386), sono dell'autore chiamato il maestro di San Silvestro. Successive sono quelle alle estremit\u00e0 dell'abside rappresentanti \"Sant'Andrea\" (intorno al 1400) e \"Sant'Antonio Abate\" (1407), realizzata da Nicolau de Maraya. Ancora pi\u00f9 tarde, sono quella di San Michele Arcangelo (XV secolo) e quella della cappella del battistero (1495), opera di Gil de Fontanet con cartoni disegnati da Bartolom\u00e9 Bermejo, che rappresenta il \"Noli me tangere\". Nel triforio ai piedi del tempio, sono collocate vetrate moderne (XX secolo) che rappresentano vari santi venerati a Barcellona.\nNella navata centrale si incontrano anche i resti di alcuni sovrani: sul muro della sacrestia dipinto nel 1545 da Enrique Ferrandis, quelli di Raimondo Berengario conte di Barcellona e di sua moglie Almodis de la Marche. Dall'altro lato della navata, tra il transetto e la Cappella dei Santi Innocenti, i sepolcri con sculture di Frederic Mar\u00e8s, con i resti, in un'urna, di Alfonso III di Aragona e di Giacomo I di Urgell, e Federico, figli di Alfonso IV di Aragona e, nell'altra i resti di Costanza di Sicilia, moglie di Pietro III d'Aragona, Mar\u00eda di Cipro, sposa di Giacomo il Giusto, Sibilla di Forti\u00e1, quarta moglie di Pietro IV d'Aragona e Eleonora d'Aragona e di Foix (1333 - 1416), figlia di Pietro IV di Ribagorza e seconda moglie di Pietro I di Cipro, re di Cipro e Gerusalemme.\nSulle navate laterali ci sono altre 17 cappelle, con archi a sesto acuto all'entrata.\nSul lato destro della chiesa, in ordine dall'ingresso la cappella di San Cosma e Damiano (1436) finita da Bartolom\u00e9 Gual, pagata da Sancha Xim\u00e9nez de Cabrera per realizzare il suo sepolcro (1446) realizzato da Pere Oller, all'interno d'un arcosolio con due piccoli cani scolpiti ai piedi della figura giacente e, nella parte frontale, figure di uomini che pregano una figura femminile con un libro nella mano. Sopra il sepolcro, affresco che rappresenta l\"Elevazione delle anime\" del pittore Llu\u00eds Dalmau e nell'ambiente retablo (1455) di Bernart Martorell e Miguel Nadal. Segue la cappella di San Jos\u00e9 Oriol, con altare modernista e mausoleo del cardinale Salvador Casa\u00f1as i Pag\u00e8s (morto nel 1908), opera dello scultore Josep Llimona; quella di San Pancrazio e San Rocco, con un notevole retablo policromo barocco (XVIII secolo); quella di San Raimondo di Pe\u00f1afort, contenente la tomba del religioso Domenicano con scultura del santo e sarcofago (XIV secolo); la cappella di San Paolo il cui retablo (1902) \u00e8 attribuito a Dom\u00e8nec Talarn; la cappella di Nostra Signora del Pilar con retablo barocco (XVII secolo) e il mausoleo dell'arcivescovo Gregorio Modrego Casaus, dello scultore Frederic Mar\u00e8s (1972); la cappella di San Paciano e San Francesco Saverio, con retablo barocco (1688-1689) da Joan Roig, con policrom\u00eda di Joan Mox\u00ed, che rappresenta l\"Ultima Cena\", e varie scene della vita di San Paciano e altri santi e ai piedi del retablo un busto con \"San Francesco Saverio\" (1687), realizzato da Andreu Sala. In terra sepoltura del vescovo Joan Dimas Loris (morto nel 1598).\nSul lato sinistro della chiesa, in ordine dall'ingresso, la cappella di San Severo, con retablo barocco (1683), degli scultori Francesc Santacruz i Artigas e Jacint Trulls, assistiti dall'ebanista Agust\u00ed Llin\u00e0s e dorature di Pau Llorens. Nella nicchia principale busto del santo con ai lati scene della vita del santo; la Cappella di San Marco, con retablo barocco (1683-1692) di Bernat Vilar, dorato dai fratelli Josep e Francesc Vinyals, che contiene al centro della nicchia statua del santo e ai lati scene della sua vita: alle pareti due oli su tela (1763) di Francesc Tramulles Roig che rappresentano \"San Marco che scrive il Vangelo\" e \"Martirio di San Marco;\" la cappella di San Bernardino e di San Michele Arcangelo, con retablo (1705) e statue di santi (1784); la cappella della Vergine del Rosario con un retablo protobarocco dorato e policromo (1620) dell'artista Tarrasa Agust\u00ed Pujol; la cappella di Santa Maria Maddalena, San Bartolomeo e Sant'Isabella con retablo (1401) del pittore Guerau Gener; la cappella di San Sebastiano, Santa Tecla e il Cuore di Maria con retablo tardogotico (1486-1498), realizzato da Rafael Verg\u00f3s, Francesc Mestre y Pere Alemany, artisti appartenenti al laboratorio di Jaume Huguet e statua a tutto tondo policroma del Cuore di Maria (1942), opera moderna di Vicen\u00e7 Vilarrubies; la cappella di Nostra Signora dell'Allegria, con un altare-retablo (1945) in alabastro in stile neogotico dello scultore Josep Maria Camps i Arnau e, infine, la cappella della Nostra Signora di Montserrat con retablo moderno che raffigura la patrona della Catalogna.\nNotevoli anche le due cappelle in contraffacciata collocate ai lati della porta dell'entrata principale. A destra la cappella dell'Immacolata Concezione con statua recente della santa e, nella parete sinistra, mausoleo (1899) del vescovo di Barcellona Francesc Climent Sapera (morto nel 1430). A sinistra la cappella del battistero con fonte battesimale (1433) in marmo bianco realizzata da Giuliano Fiorentino.\nChiostro.\nIl chiostro gotico (XIV - XV secolo), vede al lavoro grandi architetti come Andreu Escuder e scultori come i Claper\u00f3s, padre e figlio. Ad esso si accede dall'interno dell'edificio attraverso una porta romanica in marmo bianco italiano con archivolti decorati con motivi geometrici e, sopra i capitelli, sculture dell'Antico e del Nuovo Testamento. Sopra gli archivolti merlature gotiche successive per collocare la porta nel contesto gotico della chiesa.\nNell'angolo pi\u00f9 vicino alla porta della Piet\u00e0 si pu\u00f2 vedere un tempietto del maestro Escuder, con, sulla volta, chiave (1448) degli scultori Antoni e Joan Claper\u00f3s e al centro scultura di San Giorgio (1970), realizzata da Emili Colom. Negli archi del chiostro, si possono vedere scene dell'Antico e Nuovo Testamento. In tre delle sue gallerie si incontrano cappelle con volte a coste quadripartite e chiavi al centro. Tra esse si notano quelle moderniste della famiglia Sanllehy, realizzata (1920) dall'artista Josep Llimona e quella della famiglia Girona, con rappresentazione della Fede, Speranza e Carit\u00e0 dello scultore Manel Fux\u00e0 e crocifisso (1910) dello scultore Eduard Alentorn.\nLe sale capitolari e la cappella di Santa Lucia.\nAddossate alla parte anteriore del chiostro e in prosecuzione verso destra della facciata, si trova l'antica sala capitolare (1407), costruita da Arnau Bargu\u00e9s con pianta rettangolare coperta con una volta stellata, la cui chiave, che rappresenta la Pentecoste (1454) fu realizzata da Juan Claper\u00f3s. Trasformata nel mausoleo (1676) del vescovo di Barcellona, San Olegario, contiene la sua sepoltura barocca, opera degli scultori Francesc Grau e Dom\u00e8nec Rovira el Joven, e, sul sepolcro, la statua del santo (1406) eseguita da Pere \u00e7a Anglada. Sopra la tomba si incontra anche il Santo Cristo di Lepanto (secolo XVI). Dai lati dell'altare si entra, poi, nello spogliatoio, al centro del quale si trovano i resti di San Rufo de Avignone, morto nel 1137.\nSi continua con la sala della Notazione e la nuova sala capitolare (XVII secolo), con pianta rettangolare e volta a botte con lunette, totalmente decorata con pitture ad opera del pittore barcellonese Pau Prim. In queste stanze si trovano alcuni oggetti significativi: una fonte battesimale trilobata (XI secolo), la Piet\u00e0 (1490) di Bartolom\u00e9 Bermejo, il retablo di San Bernardino e l'Angelo Custode (1470) del pittore Jaume Huguet, alcuni frontali di altari con scene della vita di Ges\u00f9 (XV secolo) e la statua di Sant'Eulalia, in terracotta realizzata da Antoni Claper\u00f3s.\nInfine la cappella di Santa Lucia, finita di costruire (1289) in stile romanico tardo, durante il mandato del vescovo Arnau de Gurb (1252-1284), che originalmente era la cappella del Palazzo episcopale. Con pianta rettangolare e volta a botte e con conci regolari, contiene all'interno le sepolture del vescovo Arnau de Gurb e del canonico Francesc de Santa Coloma (secolo XIV), sopra la quale si trova un calvario scolpito in pietra con fondo di cristallo azzurro."}
{"id": "1063957", "revid": "76963", "url": "https://it.wikipedia.org/wiki?curid=1063957", "title": "Fabrizio De Angelis", "text": "Oltre che regista ha lavorato anche come sceneggiatore per quasi tutti i suoi film.\nDivenne famosa la serie di film de \"Il ragazzo dal kimono d'oro\" da lui diretti. In alcuni film si firm\u00f2 con lo pseudonimo anglofono Larry Ludman."}
{"id": "1063958", "revid": "15756", "url": "https://it.wikipedia.org/wiki?curid=1063958", "title": "Chaerephon gallagheri", "text": "Il molosso di Gallagher (Chaerephon gallagheri, ) \u00e8 un Pipistrello della famiglia dei Molossidi endemico della Repubblica Democratica del Congo.\nDescrizione.\nDimensioni.\nPipistrello di piccole dimensioni, con la lunghezza totale di 77 \u00a0mm, la lunghezza dell'avambraccio di 38\u00a0mm, la lunghezza della coda di 28\u00a0mm, la lunghezza del piede di 8,4\u00a0mm, la lunghezza delle orecchie di 19\u00a0mm.\nAspetto.\nLa pelliccia \u00e8 corta. Il colore generale del corpo \u00e8 brunastro. Il muso \u00e8 ottuso con delle creste trasversali sul naso. Il labbro superiore ha 5 pieghe ben distinte su ogni lato ed \u00e8 ricoperto da alcune setole spatolate. Le orecchie sono relativamente grandi, unite lungo il margine anteriore attraverso una membrana che si estende centralmente fino a formare una sacca triangolare con i bordi convessi. Sotto di essa \u00e8 presente un lobo bulboso che si estende in avanti fino alla punta del muso e che ha all'interno una sacca con l'apertura posteriore e due pieghe cutanee verticali che si estendono posteriormente e si uniscono sulla testa. All'interno della sacca \u00e8 presente una cresta di lunghi peli marroni scuri. Il trago \u00e8 piccolo ma non nascosto dietro l'antitrago, il quale \u00e8 ben sviluppato e rettangolare. Le membrane sono nere-grigiastre. La coda \u00e8 lunga e tozza e si estende per pi\u00f9 della sua met\u00e0 oltre l'uropatagio. Il cranio presenta degli insoliti rigonfiamenti che circondano l'apertura nasale.\nBiologia.\nAlimentazione.\nSi nutre di insetti.\nDistribuzione e habitat.\nQuesta specie \u00e8 conosciuta soltanto dall'olotipo, un maschio adulto catturato presso il villaggio di Scierie, sulle rive occidentali del Fiume Congo, nella Repubblica Democratica del Congo centrale.\nVive probabilmente nelle foreste secondarie decidue.\nStato di conservazione.\nLa IUCN Red List, considerata la mancanza di informazioni recenti sull'areale, i requisiti ecologici, le minacce e lo stato di conservazione, classifica \"C.gallagheri\" come specie con dati insufficienti (DD).\nLa Societ\u00e0 Zoologica di Londra, in base ad alcuni criteri evolutivi e demografici, la considera una delle 100 specie di mammiferi a maggior rischio di estinzione."}
{"id": "1063960", "revid": "1543377", "url": "https://it.wikipedia.org/wiki?curid=1063960", "title": "Effetto San Matteo", "text": "Col termine effetto San Matteo (o effetto Matteo, in inglese Matthew effect), in sociologia si indica un processo per cui, in certe situazioni, le nuove risorse che si rendono disponibili vengono ripartite fra i partecipanti in proporzione a quanto hanno gi\u00e0. In inglese questo viene espresso coll'espressione \"the rich get richer and the poor get poorer\", cio\u00e8: \"i ricchi si arricchiscono sempre pi\u00f9, i poveri si impoveriscono sempre pi\u00f9\".\nIl nome deriva dal versetto del \"Vangelo di Matteo\" che recita:\nScienza delle reti.\nNella scienza delle reti, l'effetto San Matteo esprime, nelle reti a invarianza di scala, la tendenza dei nuovi a collegarsi in preferenza ai quelli pi\u00f9 connessi tra quelli esistenti. Ci\u00f2 spiega il fatto per cui tali nodi tendono ad attrarre pi\u00f9 link all'inizio.\nL'effetto San Matteo spiega dunque la crescita di alcuni nodi in reti vaste come Internet.\nSociologia della scienza.\nIn sociologia della scienza, l'espressione \u00e8 stata usata per descrivere un \"effetto di cumulativit\u00e0\" pi\u00f9 volte osservato nella comunit\u00e0 scientifica e descritto da Robert K. Merton, in base al quale gli scienziati che raggiungono dei successi nei primi anni della loro carriera (ad esempio pubblicando un articolo su una rivista molto nota, o in collaborazione con un altro autore famoso), hanno in seguito molta pi\u00f9 facilit\u00e0 a pubblicare, e quindi pi\u00f9 credibilit\u00e0 e successo delle proprie teorie, a parit\u00e0 di qualit\u00e0 e di ogni altro fattore.\nQuesto effetto \u00e8 considerato spesso fra i casi di iniquit\u00e0 nel riconoscimento di valore nella comunicazione dei risultati scientifici, che influenza lo sviluppo dei percorsi individuali di carriera, poich\u00e9 il successo iniziale determina effetti di ripartizione non proporzionati alle effettive abilit\u00e0 dimostrate nel corso della carriera professionale.\nScienze dell'apprendimento.\nNelle scienze dell'apprendimento il nome di \"Effetto Matteo\" \u00e8 stato usato da Keith Stanovich per descrivere il fenomeno secondo cui i bambini che apprendono presto le abilit\u00e0 connesse alla lettura sono di solito avvantaggiati nell'acquisire in futuro ulteriori abilit\u00e0, mentre le difficolt\u00e0 nell'apprendere la lettura entro il terzo o quarto anno di istruzione scolastica comportano, di solito, problemi durante tutta la vita nell'acquisizione di ulteriori capacit\u00e0.\nEffetto Matilda.\nL'effetto Matilda \u00e8 stato assimilato all\"'Effetto Matteo\", prendendo in esame non la minore o maggiore notoriet\u00e0 di uno scienziato ma il suo essere donna o uomo. Si \u00e8 definito cos\u00ec un fenomeno per il quale, soprattutto in campo scientifico, il risultato del lavoro di ricerca compiuto da una donna viene in tutto o in parte attribuito a un uomo."}
{"id": "1063961", "revid": "793215", "url": "https://it.wikipedia.org/wiki?curid=1063961", "title": "\u02bfAbb\u0101s I il Grande", "text": "Biografia.\nAb\u016b Mu\u1e93affar Sh\u0101h \u02bfAbb\u0101s b. Sh\u0101h Mo\u1e25ammad M\u012brz\u0101 \u1e62afav\u012b al-\u1e24oseyn\u012b al-M\u014dsav\u012b () nacque nell'allora Khorasan, terzo figlio del principe reale Mohammad Khodabanda, che era quasi cieco e perci\u00f2 non considerato un possibile erede al trono occupato dal nonno di \u02bfAbb\u0101s, Sci\u00e0 Tahmasp I. Il padre 4 anni dopo venne inviato a Shiraz in considerazione della sua salute precaria. \u02bfAbb\u0101s, che era stato affidato alle cure della madre del governatore di Herat, \u02bfAli Qoli Kh\u0101n Shaml\u016b, rimase a Her\u0101t in virt\u00f9 della tradizione che voleva che almeno un principe di sangue reale risiedesse nel Khorasan, con la carica nominale di governatore.\nRegno del padre.\nAlla morte del nonno, a seguito di un confronto tra clan kizilbash rivali sal\u00ec al trono Isma'il II, secondo figlio di Tahmasp I, imprigionato per vent'anni, in quanto sospettato di aver ordito complotti. Il suo regno fu breve e sanguinario.\nAl tempo, l'impero era afflitto dalle dispute continue tra gli \"am\u012br\", capi tribali dei turcomanni che avevano permesso ai Safavidi di unificare la Persia e ne costituivano ancora l'ossatura militare, conosciuti col soprannome di \"Kizil Ba\u015f\" (\"teste rosse\", dal colore dei berretti con i quali si distinguevano come sostenitori dei Safavidi, a partire dal tardo XV secolo). I Kizil Ba\u015f decisero ben presto di sbarazzarsi di Ism\u0101\u02bf\u012bl e il giorno 11 febbraio 1578 gli succedette il debole padre di \u02bfAbb\u0101s, l'unico erede scampato alle uccisioni ordinate da Ism\u0101\u02bf\u012bl, assieme a quelle dei suoi quattro figli. La madre di \u02bfAbb\u0101s, Khayr al-Nisa Begum, si impose come figura dominante in un periodo di complotti, uccisioni e scontri civili, cui faceva da contrappasso la pressione crescente esercitata dall'antagonista sunnita dei Safavidi, l'Impero ottomano. L'inevitabile conflitto di potere con i clan Kizil Ba\u015f sfoci\u00f2 nello strangolamento della regina, avvenuto il 26 luglio 1579. Il dominio interno dei Kizil Ba\u015f crebbe fino a portare qualche anno dopo all'uccisione del visir M\u012brz\u0101 Salma. Anche il figlio prediletto \u1e24amza M\u012brz\u0101, fratello maggiore di \u02bfAbb\u0101s, mor\u00ec in circostanze sospette nel dicembre 1586, mentre guidava una spedizione contro gli Ottomani, che avevano occupato Tabriz.\nAscesa al trono.\nLa Persia era debole e sotto attacco, non solo da parte degli Ottomani ma anche da bande uzbeke. In occasione di una loro invasione del Khorasan, il capo Kizil Ba\u015f della provincia, Murshid Quli Khan, decise che era venuto il tempo di sostituire al debole Mohammad il suo protetto \u02bfAbb\u0101s, che fu cos\u00ec proclamato sovrano a Qazvin nell'ottobre 1587. Mohammad si limit\u00f2 ad accettare la detronizzazione, passando le insegne reali al figlio nell'ottobre dell'anno successivo, e visse ancora qualche anno.\n\u02bfAbb\u0101s I si dimostr\u00f2 subito capace di azione autonoma, facendo uccidere o esiliare coloro che avevano complottato ai danni della madre. Dovette per\u00f2 sopportare per un anno e mezzo il dominio di Murshid, che lo voleva confinato nel palazzo mentre distribuiva cariche ai suoi amici. Gi\u00e0 sposato con una principessa cristiana circassa, che gli aveva dato un erede, si un\u00ec nel frattempo anche alla vedova del fratello e a una cugina di Murshid. \nDette una struttura centralizzata allo Stato, limitando il potere dei feudatari; accrebbe il peso internazionale della Persia, conquistando gran parte dell'Afghanistan, conducendo guerre vittoriose contro Uzbeki (vittoria di Herat nel 1597 e conquista del Caucaso) e Ottomani (conquista di Baghdad e della Mesopotamia) e assicurandosi il controllo strategico dell'ingresso al Golfo Persico con l'acquisizione dell'isola di Hormuz che era in mano ai Portoghesi.\nOltre agli importanti successi in campo militare \u00e8 ricordato per il grande sviluppo economico e culturale che sub\u00ec l'Azerbaijan sotto il suo regno: dopo aver trasferito la capitale del regno da Bukhara a Esfahan qui diede inizio a un'imponente serie di lavori di ristrutturazione e abbellimenti. Favor\u00ec il commercio, le comunicazioni e l'agricoltura e al suo nome \u00e8 legato il conio dalle moneta chiamata Abbasi.\nNonostante fosse un rigido sciita, \u02bfAbb\u0101s I si dimostr\u00f2 assai tollerante verso la religione cristiana, tanto da instaurare discreti rapporti con la Spagna e l'Inghilterra.\nPietro Della Valle.\nLa conoscenza di Sh\u0101h \u02bfAbb\u0101s nell'Italia del Seicento \u00e8 principalmente dovuta al viaggiatore, musicografo Pietro Della Valle, importantissimo nobile romano; attraverso le sue lettere scritte al medico napoletano Mario Schipano dalla Persia, apprendiamo alcuni preziosi aspetti dello sci\u00e0: da quelli socievoli e cordiali, a quelli strategici e propriamente bellici. Della Valle ha potuto descrivere attentamente il sovrano persiano poich\u00e9 lo ha conosciuto direttamente: la data del loro primo incontro fu il 3 maggio 1618, nella citt\u00e0 di Escref (nella regione del Mazandaran) come testimonia la sua lettera scritta da Ferhabad, i primi giorni di maggio 1618 (cos\u00ec \u00e8 scritto nelle stampe).\nDella Valle ha inoltre scritto un \"trattatello\" dedicato interamente allo sci\u00e0 Abbas I una volta tornato a Roma dopo il viaggio in Oriente (1626); si tratta del testo \"Delle conditioni di Abb\u00e0s r\u00e8 di Persia\". Nonostante la iniziale censura ecclesiastica, Della Valle riusc\u00ec a stamparlo a Venezia nel 1628."}
{"id": "1063964", "revid": "1516087", "url": "https://it.wikipedia.org/wiki?curid=1063964", "title": "Gran Premio d'Australia 2007", "text": "Il Gran Premio d'Australia 2007, corso il 18 marzo 2007 sul Circuito Albert Park \u00e8 stato il 769\u00ba Gran Premio di Formula 1 della storia ed ha rappresentato la 10a vittoria di Kimi R\u00e4ikk\u00f6nen, la 193a vittoria della Scuderia Ferrari, la 35a vittoria di un pilota finlandese e la 46a vittoria della macchina con il numero 6\nProve libere.\nRisultati.\nNella prima sessione del venerd\u00ec, si ebbe la seguente situazione:\nNella seconda sessione del venerd\u00ec, si ebbe la seguente situazione:\nNella sessione libera sabato, si ebbe la seguente situazione:\nGara.\nR\u00e4ikk\u00f6nen prende la testa davanti ad Heidfeld, mentre Hamilton sfila Alonso all\u2019esterno della prima curva; seguono Kubica e Fisichella. Massa risale dal fondo e, in pochi giri, sale al quindicesimo posto, rimanendo poi bloccato a lungo alle spalle delle due Honda.\nKimi R\u00e4ikk\u00f6nen ha un ritmo insostenibile e allunga al ritmo di un secondo a giro su Heidfeld, nonostante quest\u2019ultimo sia pi\u00f9 leggero tanto da sostare gi\u00e0 al quattordicesimo giro. Il finlandese, con 15\u201d di vantaggio, rifornisce al giro 19, lasciando la testa al debuttante Hamilton, che guider\u00e0 la corsa per quattro giri. Alonso rifornisce invece al giro 22, uno prima del compagno, rimanendone alle spalle. Dopo la prima tornata di stop, quarto \u00e8 Kubica davanti al compagno. Massa, risalito al settimo posto, effettua l\u2019unica sosta a met\u00e0 gara, scendendo al decimo posto, alle spalle del poco positivo debuttante Kovalainen. Prima del secondo giro di rifornimenti, Kubica abbandona per guai al cambio.\nCon R\u00e4ikk\u00f6nen fuori portata di chiunque, si accende la lotta tra i due della McLaren. Alonso non ci sta e, complici alcuni doppiaggi, \u00e8 nella scia di Hamilton, quando questi rifornisce al giro 43. Con due giri molto veloci, lo spagnolo sopravanza il compagno. Dopo gli stop, Massa, sesto, gira veloce e raggiunge Fisichella, senza riuscire nel sorpasso.\nR\u00e4ikk\u00f6nen vince all\u2019esordio con la Ferrari, dopo aver dominato fin dalle prove. Alonso salva l\u2019onore evitando di essere battuto dal debuttante compagno Lewis Hamilton, che conferma le aspettative della vigilia con una gara sensazionale. Il mondiale si annuncia come una battaglia tra Ferrari e McLaren, nettamente avanti rispetto al resto della concorrenza, dove la BMW sembra ambire al ruolo di terza forza, mentre il team campione in carica, la Renault, pare decisamente attardato.\nNote.\n\"Salvo indicazioni diverse le classifiche sono tratte da \""}
{"id": "1063971", "revid": "1833487", "url": "https://it.wikipedia.org/wiki?curid=1063971", "title": "Rasiera", "text": "La rasiera (in latino \"rutellum\") \u00e8 un attrezzo ricavato da una lamina di acciaio di spessore fino a 2/3mm al massimo affilato sui bordi, che si utilizza per asportare sottili strati di legno o per asportare il film di vernice su un pezzo da riverniciare. Veniva usato normalmente in passato per la spianatura e finitura delle superfici in legno in mancanza della carta vetrata. Era, un tempo, l'attrezzo usato per \"lamare\", cio\u00e8 per la fase di rifinitura dei pavimenti in parquet.\nUtilizzo.\nSi utilizza normalmente inclinando l'utensile di 30-40 gradi in avanti e spingendo in avanti il filo tagliente appoggiato sul pezzo da lavorare.\nL'affilatura della rasiera si effettua spianando su una pietra ad olio (cote) o acqua, il filo dell'utensile badando a tenerlo bene in squadra in modo da ottenere sui bordi della lamina due spigoli vivi. Si procede infine passando sul filo con l'apposito utensile detto acciaino. L'acciaino va schiacciato con forza e strofinato avanti e indietro sulla rasiera in modo da formare una bava tagliente sullo spigolo."}
{"id": "1063972", "revid": "1546219", "url": "https://it.wikipedia.org/wiki?curid=1063972", "title": "Classe Cassard", "text": "La classe Cassard, della Marine nationale detta anche type F70 AA, \u00e8 una classe composta da due fregate antiaeree (FAA) francesi, la cui unit\u00e0 capoclasse (\"Cassard\" con numerale D614) \u00e8 stata impostata il 28 agosto 1986 ed ha preso servizio il 29 luglio 1988, la sua gemella \u00e8 la \"Jean Bart\", con numerale D615 entrata in servizio tre anni dopo.\nLe navi della \"classe Cassard\" derivano dal progetto type F70, che aveva gi\u00e0 dato luogo alla , una classe di navi con caratteristiche prevalentemente antisommergibile (ASW) e designata come \"type F70 ASM\".\nLe navi portano i nomi rispettivamente di Jacques Cassard (1679-1740) e Jean Bart (1650-1702), entrambi marinai e corsari francesi.\nStoria.\nOrigini.\nGli studi sono lanciati a partire dal 1972. Bisogna in effetti preparare il ritiro dei quattro \"escorteurs d'escadre\" (\"Bouvet\", \"Kersaint\", \"Dupetit-Thouars\" e \"Du Chayla\"), a vocazione antiaerea della . Sette nuove unit\u00e0 sono quindi previste. Nel 1989, il programma \u00e8 ufficialmente confermato, per ragioni economiche, \u00e8 presa la decisione di partire dallo scafo delle navi della e il numero di navi da realizzare \u00e8 ridotto a quattro unit\u00e0.\nLa prima unit\u00e0 \u00e8 ordinata il 4 dicembre 1979, la seconda nel 1980 e la terza e la quarta nel 1983. La fine della produzione del missile RIM-66 SM-1 negli Stati Uniti riduce finalmente il numero di unit\u00e0 costruite a due.\nCostruzione.\nLa costruzione della unit\u00e0 \u00e8 affidata ai cantieri navali di Lorient. I due sistemi d'arma RIM-24 Tartar che equipaggiavano gli \"escorteurs d'escadre\" \"Bouvet\" (disarmato nel 1982) e \"Kersaint\" (disarmato nel 1983) sono smontati e inviati negli Stati Uniti per essere convertiti in RIM-66 Standard per equipaggiare rispettivamente la e la .\nLa struttura delle navi \u00e8 basata su quella della , integrandovi per\u00f2 le modifiche necessarie ai differenti sistemi d'arma. Altre modifiche sono apportate a seguito del ritorno di esperienze della guerra delle Falkland, in particolare per la resistenza al fuoco.\nAnche se non si possono realmente considerare le due unit\u00e0 della classe Cassard come \"furtive\", esse incorporano comunque alcuni elementi strutturali per permettere la riduzione della segnatura radar.\nOgni unit\u00e0 rappresenta due milioni di ore di lavoro (+ un milione di ore di progettazione), per un costo di 600 milioni di euro.\nEra stata prevista la possibilit\u00e0 di installarvi un secondo cannone automatico da 100\u00a0mm; ma questa ipotesi fu abbandonata a profitto di un ponte per un elicottero imbarcato.\nDurante le operazioni di manutenzione, dei miglioramenti sono apportati alle unit\u00e0 (aggiornamento dell'elettronica e degli armamenti, ect.). Malgrado un aumento del loro peso, le due unit\u00e0 hanno comunque mantenuto la loro velocit\u00e0 di circa , e questo le pone tra le navi a propulsione diesel le pi\u00f9 rapide al mondo.\nSostituzione.\nL'ingresso in servizio delle due unit\u00e0 della (nel 2008 e nel 2009) e il ritiro della nel 2007 rischiavano di modificare il ruolo delle unit\u00e0 della classe Cassard. Queste ultime potrebbero infatti servire da scorta alle navi anfibie della , ruolo tenuto in precedenza dalla .\nDiversamente da quanto in precedenza previsto, le unit\u00e0 della classe Cassard non saranno equipaggiate con i missili Aster, il costo dell'aggiornamento fu giudicato troppo eccessivo per delle navi gi\u00e0 data e difficile da realizzare su degli scafi sotto dimensionati.\nAll'inizio, quattro unit\u00e0 della dovevano sostituire le quattro unit\u00e0 della e Cassard. Per delle ragioni economiche due \"Horizon\" sono state cancellate e le due unit\u00e0 della classe Cassard saranno quindi rimpiazzate da una versione antiaerea della chiamata \"FREMM DA\" o \"FREDA\" (\"FREgate Multi Missions de D\u00e9fense A\u00e9rienne\"). Le due \"FREMM DA\" entreranno in servizio rispettivamente nel 2021 e 2022.\nMissioni.\nPrima dell'ingresso in servizio dei \"B\u00e2timents de Projection et de Commandement\" della , delle \"FREMM\" della e delle \"CNGF\" della , le unit\u00e0 della classe Cassard sono tra le navi pi\u00f9 moderne della Marine nationale.\nUna unit\u00e0 antiaerea ha per missione principale di assicurare la protezione contro le minacce provenienti da aerei o da missili. Le unit\u00e0 della classe Cassard sono dunque destinate ad operare autonomamente o all'interno di una \"task force\", che sia francese, europea o internazionale (nel quadro della NATO. I missili RIM-66 Standard sono capaci di colpire degli obiettivi fino a circa 50\u00a0km di distanza. Gli affusti Simbad e il cannone da 100 mm sono destinati all'autodifesa ravvicinata.\nDurante i dispiegamenti di un gruppo da battaglia di una portaerei, almeno una delle due Cassard accompagna la portaerei . A questo titolo, le due unit\u00e0 hanno svolto numerose missioni nel mare Adriatico e nel golfo Persico. Pi\u00f9 recentemente, esse hanno partecipato all'operazione Baliste al largo del Libano, evacuando dei civili a bordo.\nL'elicottero imbarcato (all'inizio un Lynx, successivamente un Panther) permette di aumentare la portata della capacit\u00e0 di rilevamento della nave, capacit\u00e0 utilizzata soprattutto nella lotta antinave e antisommergibile.\nCaratteristiche.\nArmamento.\nLe unit\u00e0 sono armate di missili antinave Exocet e antiaerei Mistral e Tartar, di siluri antisottomarini e di un'artiglieria per la difesa aerea e ravvicinata.\nAggiornamenti.\nNel 2001 la \"Cassard\" \u00e8 stata sottoposta ad un raddobbo che l'ha dotata di nuovi rinforzi strutturali (longheroni) e di un nuovo sistema informativo di combattimento, il \"Senit 8\", e di un nuovo sistema di interscambio dati NATO (\"liaison 11\") oltre che di un sistema di supporto al comando (\"Aidcomer\")."}
{"id": "1063975", "revid": "158064", "url": "https://it.wikipedia.org/wiki?curid=1063975", "title": "Larry Ludman", "text": ""}
{"id": "1063977", "revid": "469072", "url": "https://it.wikipedia.org/wiki?curid=1063977", "title": "Lingua nadsat", "text": "Il Nadsat \u00e8 una lingua artistica inventata dallo scrittore Anthony Burgess, e usata da alcuni personaggi nel romanzo \"Arancia meccanica\". \u00c8 sostanzialmente inglese, con l'aggiunta di svariate parole mutuate dalla lingua russa ed altre inventate dall'autore.\nNella versione italiana del romanzo, curata da Floriana Bossi, il nadsat \u00e8 stato reinventato con parole che richiamano alcuni dialetti e l'onomatopea; molte, tuttavia, sono le invenzioni interamente originali.\nDescrizione.\nCreato come slang giovanile, il Nadsat \u00e8 usato anche dall'antieroe e narratore del libro, Alex, per raccontare in prima persona la storia al lettore. Lo usa anche per comunicare con altri personaggi del romanzo, come con i Drughi, i suoi genitori, le sue vittime e le figure autoritarie con cui viene in contatto.\nIl Nadsat \u00e8 fondamentalmente inglese con alcune parole prese in prestito dal russo. Lo slang contiene anche, oltre a parole di origine poco chiara e altre che Burgess ha inventato, influenze dal Cockney e dalla lingua tedesca. Lo stesso termine \"Nadsat\" (da \"Nadtsat\"'), che qui significa \"adolescente\", \u00e8 un suffisso \"-\u043d\u0430\u0434\u0446\u0430\u0442\u044c\" finale dei numeri russi da 11 a 19. Ci\u00f2 richiama l'uso del suffisso inglese \"-teen\" per il termine \"Teenager\" (Adolescente).\nFunzione.\nBurgess, un poliglotta che amava il linguaggio in tutte le sue forme, era consapevole del fatto che il gergo linguistico fosse di natura in costante cambiamento. Consapevole che se avesse usato un modo di parlare al tempo in uso il romanzo sarebbe diventato molto presto datato, cre\u00f2 allora il Nadsat. L'uso di tale slang \u00e8 quindi essenzialmente pragmatico; aveva bisogno che il suo narratore avesse una voce unica che restasse senza et\u00e0 rafforzando nel contempo l'indifferenza di Alex alle norme della sua societ\u00e0, e suggerendo che la sottocultura giovanile esiste indipendentemente dal resto della societ\u00e0. In \"Arancia Meccanica\", gli interrogatori di Alex descrivono la fonte del suo argot come \"penetrazione subliminale\".\nDerivazione delle parole.\nLe influenze russe svolgono il ruolo pi\u00f9 importante in Nadsat. La maggior parte di quelle parole di influenza russa sono parole di prestito leggermente anglicizzate, che spesso mantengono la pronuncia russa originale. Un esempio \u00e8 la parola russa \"Lyudi\", che \u00e8 anglicizzata dalle \"lewdies\", e che significa \"persone\". Un'altra parola russa \u00e8 \"B\u00e1bushka\", che \u00e8 anglicizzato in \"baboochka\", che significa \"nonna\", \"vecchia\". Alcune delle parole anglicizzate vengono abbreviate, come ad esempio \"veck\" \"da \"\u010delov\u00e9k\", e che significa \"\"persona\", \"uomo\"\" (sebbene la parola anglicizzata \"chelloveck\" sia usata anche nel libro).\nUn ulteriore mezzo per costruire le parole Nadsat \u00e8 l'impiego di omofoni (fenomeno noto come paretimologia). Ad esempio, un termine Nadsat che pu\u00f2 sembrare una composizione inglese, \"horrorshow\", deriva in realt\u00e0 dalla parola russa corrispondente per \"buono\"; \"khorosho\", che sembra simile a \"horrorshow\". In questo stesso modo molte delle parole di prestito della Russia diventano un ibrido anglo-russo, con origini russe, ma con grafie e pronunce inglesi. Un ulteriore esempio \u00e8 la parola russa per \"testa\", \"golov\u00e1\", che suona simile a \"Gulliver\", noto dai Viaggi di Gulliver. Di conseguenza \"Gulliver\" diventa l'espressione Nadsat per il concetto di \"testa\".\nMolti dei suddetti prestiti, tuttavia, mantengono la loro ortografia e significato originale, come ad esempio \"devotchka\" (\"ragazza\") e \"droog\" (\"amico\").\nInoltre, il gergo inglese del Nadsat \u00e8 costruito con tecniche di formazione linguistica comuni. Alcune parole sono mescolate, altre tagliate o composte. Nel linguaggio Nadsat una \"risata\" diventa \"guff\" (versione abbreviata di \"guffawing\"); e la \"prigione di stato\" (\"state jail\") \u00e8 mescolata per diventare \"staja\". Molti termini gergali inglesi comuni sono semplicemente abbreviati. La sigaretta, chiamata in gergo inglese comune \"cancer stick\", in Nadsat si riduce a \"cancro\".\nTerminologia.\nViene qui riportato un glossario terminologico: "}
{"id": "1063978", "revid": "1865216", "url": "https://it.wikipedia.org/wiki?curid=1063978", "title": "Villaggi storici di Shirakawa-go e Gokayama", "text": "I villaggi storici di Shirakawa-g\u014d e Gokayama sono un sito giapponese inserito dal 1995 nell'elenco dei patrimoni dell'umanit\u00e0 dell'UNESCO. Essi si trovano nella valle del fiume Shogawa, sul confine fra le prefetture di Gifu e Toyama, sull'isola di Honsh\u016b. \u00e8 collocato nel villaggio di Shirakawa nella prefettura di Gifu, mentre l'area di \u00e8 compresa fra Kamitaira e Taira a Nanto, nella prefettura di Toyama.\nCaratteristiche.\nQuesti villaggi sono molto noti per le costruzioni erette nello stile cosiddetto , caratterizzato da un tetto in paglia fortemente spiovente che ricorda due mani unite in preghiera. Le propriet\u00e0 della paglia, combinate con la forma del tetto, fanno s\u00ec che le costruzioni possano resistere alle forti nevicate che si verificano in questa regione nei periodi invernali.\nLe abitazioni sono costruite su 3 o 4 piani e storicamente progettate per ospitare famiglie molto numerose ed un'efficiente organizzazione degli spazi, dedicati anche ad attivit\u00e0 artigianali. Le montagne di questa regione sono ancora ricoperte per la maggior parte di foreste, e quando non erano disponibili i moderni mezzi di trasporto la sottile striscia di terra lungo il fiume era l'unica disponibile per lo sviluppo urbano ed agricolo. I piani superiori erano tradizionalmente adibiti alla sericoltura, mentre il piano terra veniva utilizzato per la produzione di nitrato di potassio, l'elemento base della polvere da sparo."}
{"id": "1063981", "revid": "1573940", "url": "https://it.wikipedia.org/wiki?curid=1063981", "title": "Chimarrogale hantu", "text": "Il toporagno d'acqua malese (\"Chimarrogale hantu\" ) \u00e8 un mammifero della famiglia dei Soricidi, endemico della penisola Malese.\nDescrizione.\n\u00c8 un toporagno relativamente grande, lungo dagli 8 ai 13\u00a0cm, evoluto per la vita acquatica. Ha infatti la pelliccia idrorepellente, ed una membrana per chiudere le cavit\u00e0 dell'orecchio quando \u00e8 in immersione.\nHa la pelliccia grigio-brunastra sul dorso, e bianco-grigio chiaro sul ventre. La coda \u00e8 marrone scura, a volte pi\u00f9 chiara nella parte inferiore.\nBiologia.\nIl \"toporagno d'acqua malese\" \u00e8 un buon nuotatore, anche subacqueo. \nSi nutre di insetti, larve acquatiche, piccoli crostacei e piccoli pesci.\nDistribuzione e habitat.\nIl \"toporagno d'acqua malese\" vive nella Riserva Forestale di \"Hulu Langsat\", nella regione di Selangor (Malaysia) a circa 20\u00a0km ad est di Kuala Lumpur.\nStatus e conservazione.\nQuesta specie viene classificata come \"prossima alla minaccia\" a causa dell'areale poco esteso."}
{"id": "1063983", "revid": "633073", "url": "https://it.wikipedia.org/wiki?curid=1063983", "title": "Crossogale sumatrana", "text": "Il toporagno d'acqua di Sumatra (\"Crossogale sumatrana\" ) \u00e8 un mammifero della famiglia dei Soricidi endemico dell'isola di Sumatra.\nDescrizione.\nAspetto.\nLa pelliccia \u00e8 soffice e vellutata. Le parti superiori sono grigie con la punta dei singoli peli nerastra, mentre le parti inferiori sono brunastre. Alcuni peli sulla groppa presentano la punta biancastra. Le zampe sono biancastre e sono provviste di frange di peli marroni scuri lungo i bordi. La coda \u00e8 uniformemente marrone scura.\nBiologia.\nComportamento.\n\u00c8 una specie adattata alla vita acquatica.\nAlimentazione.\nSi nutre di insetti, larve e piccoli crostacei.\nDistribuzione e habitat.\nIl suo areale \u00e8 ristretto agli altopiani di Padang, Sumatra Occidentale.\nStatus e conservazione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Chimarrogale sumatrana\" una delle 100 specie di mammiferi a maggiore rischio di estinzione."}
{"id": "1063985", "revid": "1543377", "url": "https://it.wikipedia.org/wiki?curid=1063985", "title": "Chinchilla brevicaudata", "text": "Il cincill\u00e0 coda corta (\"Chinchilla brevicaudata\" Waterhouse, 1848) \u00e8 un roditore della famiglia Chinchillidae.\nDescrizione.\nIl \"C. brevicaudata\" ha l'aspetto di un grosso porcellino d'India, lungo 30\u201340\u00a0cm, ricoperto da pelo grigio-azzurro con sfumature bianche, e con una folta coda.Si distingue dall'altra specie della famiglia dei Cincill\u00e0, \"Chinchilla lanigera\", per le orecchie, che sono pi\u00f9 piccole, e per la lunghezza della coda (circa 10\u201320\u00a0cm in \"C. brevicaudata\" e 30\u201340\u00a0cm in \"C. lanigera\").\nBiologia.\nVivono in colonie da pochi individui ad alcune centinaia ed hanno abitudini notturno-crepuscolari.\nLa loro dieta consiste essenzialmente di vegetali.\nDopo una gestazione di 3-4 mesi le femmine danno alla luce da 1 a 3 piccoli, che vengono svezzati intorno a 6-8 settimane. Raggiungono la maturit\u00e0 sessuale intorno agli 8 mesi di vita. L'aspettativa di vita stimata in natura \u00e8 di circa 10 anni, sebbene ci siano esemplari che in cattivit\u00e0 hanno raggiunto i 20 anni.\nDistribuzione e habitat.\nLa specie \u00e8 diffusa in Argentina, Bolivia, Cile e Per\u00f9.\nStatus e conservazione.\nLa \"IUCN Red List\" classifica \"C. brevicaudata\" come una specie in pericolo di estinzione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"C. brevicaudata\" una delle 100 specie di mammiferi a maggiore rischio di estinzione."}
{"id": "1063988", "revid": "1534511", "url": "https://it.wikipedia.org/wiki?curid=1063988", "title": "Coleura seychellensis", "text": "Coleura seychellensis () \u00e8 un pipistrello della famiglia degli Emballonuridi endemico delle Seychelles.\nDescrizione.\nDimensioni.\nPipistrello di medie dimensioni, con la lunghezza dell'avambraccio tra 52 e 57\u00a0mm, la lunghezza del piede tra 8,5 e 10,3\u00a0mm e la lunghezza delle orecchie tra 14 e 15,9\u00a0mm.\nAspetto.\nLa pelliccia \u00e8 relativamente corta. Il colore generale del corpo \u00e8 marrone scuro. Il muso \u00e8 largo ed appiattito. Le narici si estendono oltre il labbro inferiore dove \u00e8 presente un solco longitudinale. Le orecchie sono relativamente corte, appuntite, con il bordo anteriore diritto e quello posteriore leggermente concavo e con una rientranza a met\u00e0 lunghezza. Il trago \u00e8 lungo, con i bordi paralleli, l'estremit\u00e0 arrotondata e un lobo alla base posteriore. Le membrane alari sono lunghe, strette e attaccate posteriormente sulle caviglie. La coda \u00e8 lunga e fuoriesce dall'uropatagio a circa met\u00e0 della sua lunghezza. Il calcar \u00e8 lungo circa quanto la tibia.\nEcolocazione.\nEmette ultrasuoni a basso ciclo di lavoro sotto forma di impulsi di breve durata a frequenza quasi costante tra 37,9 e 40,4 kHz.\nBiologia.\nComportamento.\nSi rifugia in gruppi fino a 30-40 individui all'interno di grotte tra ammassi rocciosi con basse temperature stabili ed accesso verso i palmeti e le paludi. Necessita di caverne con volte orizzontali e vie d'uscita libere dalla vegetazione.\nAlimentazione.\nSi nutre di insetti, in particolare lepidotteri, coleotteri, imenotteri e ditteri.\nRiproduzione.\nGli accoppiamenti avvengono probabilmente da dicembre a marzo. Danno alla luce un piccolo alla volta, il quale raggiunge le dimensioni adulte dopo 29 giorni. Lo svezzamento avviene dopo 4 mesi. \nDistribuzione e habitat.\nQuesta specie \u00e8 conosciuta soltanto sulle isole di Silhouette e nella parte nord-occidentale di Mah\u00e9, nelle Isole Seychelles. Si \u00e8 estinta a partire dal 1980 sulle altre due isole di La Digue e Praslin.\nVive nei caratteristici affioramenti rocciosi dell'arcipelago in prossimit\u00e0 di boschi e paludi.\nTassonomia.\nSono state riconosciute 2 sottospecie:\nStato di conservazione.\nLa IUCN Red List, considerato che la popolazione \u00e8 ridotta a poco pi\u00f9 di 100 individui, raggruppati in gruppi di almeno 50 esemplari ciascuno e soggetta ad un continuo declino, classifica \"C.seychellensis\" come specie in grave pericolo (CR).\nLa Societ\u00e0 Zoologica di Londra, in base ad alcuni criteri evolutivi e demografici, la considera una delle 100 specie di mammiferi a maggior rischio di estinzione."}
{"id": "1063992", "revid": "599013", "url": "https://it.wikipedia.org/wiki?curid=1063992", "title": "Cynocephalus volans", "text": "Il colugo delle Filippine o galeopiteco delle Filippine (\"Cynocephalus volans\" [Linnaeus, 1758]), impropriamente detto anche lemure volante delle Filippine, \u00e8 un mammifero asiatico della famiglia dei Cinocefalidi, a cui appartiene un'altra sola specie vivente, il lemure volante della Sonda (\"Galeopterus variegatus\").\nDescrizione.\nNonostante il nome comune non hanno nulla a che vedere con i lemuri. Hanno piuttosto le dimensioni e la conformazione di un gatto, con un muso affusolato ed una faccia che ricorda quella di un pipistrello, grandi occhi e piccole orecchie arrotondate. \nCome gli altri dermotteri \u00e8 dotato di un'ampia membrana, detta patagio, che si tende dal collo alle punte delle dita dei quattro arti e alla coda.\nBiologia.\nSono animali esclusivamente arboricoli e di abitudini crepuscolari-notturne.\nIl patagio consente loro di spostarsi planando elegantemente da un albero all'altro, coprendo con un salto distanze di oltre cento metri.\nLa loro dieta consiste di foglie, germogli, fiori e frutti.\nLa gestazione dura circa 60 giorni. Si riproducono con un ritmo molto lento, il che li rende particolarmente suscettibili alle minacce ambientali.\nDistribuzione e habitat.\nQuesto piccolo mammifero \u00e8 diffuso nelle isole Mindanao, Basilan, Biliran, Bohol, Dinagat, Leyte, Marip\u00ed, Samar, Siargao e Tongquil, dell'arcipelago filippino.\nAbita pianure e zone montagnose, fittamente alberate a foresta. \nStatus e conservazione.\nIn passato la \"Zoological Society of London\", in base a criteri di unicit\u00e0 evolutiva e di relativa esiguit\u00e0 della popolazione, ha considerato \"Cynocephalus volans\" una delle 100 specie di mammiferi a maggiore rischio di estinzione.\nI successivi monitoraggi dell'andamento della popolazione hanno mostrato una certa stabilit\u00e0 e pertanto la specie \u00e8 considerata a basso rischio (\"Least Concern\") in base ai criteri della \"IUCN Red List of Threatened Species\"."}
{"id": "1063994", "revid": "73936", "url": "https://it.wikipedia.org/wiki?curid=1063994", "title": "\u03a6", "text": ""}
{"id": "1063998", "revid": "1305772", "url": "https://it.wikipedia.org/wiki?curid=1063998", "title": "Marble Madness", "text": "Marble Madness \u00e8 un videogioco arcade sviluppato e pubblicato dalla Atari Games nel 1984. Il gioco si basa su una trackball utilizzata dal giocatore per comandare una pallina che rotola in un labirinto isometrico che va completato in un tempo limite.\nVenne convertito anche per molte piattaforme domestiche, principalmente edito da Electronic Arts. La versione Amstrad CPC e ZX Spectrum, edita da Melbourne House, usc\u00ec anche con il titolo \"Marble Madness Construction Set\" e aggiunge un editor di livelli. Ne venne prodotta anche una versione portatile LCD dalla Tiger Electronics.\nIl seguito previsto, \"Marble Madness 2: Marble Man\", non venne mai effettivamente pubblicato. \"Marble Madness\" diede per\u00f2 inizio a un filone di giochi simili, tra cui \"Spindizzy\" o i pi\u00f9 recenti \"Ballance\" e \"Marble Blast Gold\".\nModalit\u00e0 di gioco.\nLa biglia (\"marble\") controllata dal giocatore pu\u00f2 essere spinta in tutte le direzioni a diverse velocit\u00e0 grazie alla trackball. In alcune conversioni basate su joystick/tastiera, una maggiore accelerazione si pu\u00f2 ottenere tramite il pulsante o un tasto. Le piste da attraversare sono tridimensionali e mostrate con scorrimento verticale, normalmente verso il basso in quanto le gare sono nel complesso delle discese, tranne un livello che \u00e8 di risalita. I percorsi, spesso molto stretti, sono circondati da uno strapiombo senza fine in cui si pu\u00f2 cadere, e presentano pi\u00f9 strade alternative, trabocchetti e ostacoli vari.\n\"Marble Madness\" pu\u00f2 essere giocato in singolo o in doppio, nel caso di gioco in doppio ogni giocatore compete con l'altro per terminare nel minor tempo possibile la mappa, e pu\u00f2 anche intralciarlo e dargli delle spinte. Il tempo che l'altro giocatore impiega a terminare la mappa viene fornito come bonus al vincitore, al vincitore vengono inoltre aggiunti cinque secondi di \"bonus\" nel livello successivo. Se giocato da un singolo giocatore questo pu\u00f2 utilizzare entrambe le trackball per ottenere dei movimenti pi\u00f9 rapidi.\nDopo il primo livello d'addestramento chiamato \"Practice\" (Pratica), il giocatore deve destreggiarsi tra cinque livelli sempre pi\u00f9 complessi. I livelli sono \"Beginner\", \"Intermediate\", \"Aerial\", \"Silly\" e \"Ultimate\". Il tempo risparmiato da un livello viene fornito al livello successivo pi\u00f9 un modesto premio extra per aver superato il livello.\nUn ridotto numero di nemici \u00e8 presente nei livelli, tra cui altre palline che danno pericolose spinte e mostri che possono ingoiare la pallina, sebbene il principale problema del giocatore sia la conformazione fisica degli stessi livelli. Questi contengono molti pozzi e passaggi insidiosi in cui si pu\u00f2 precipitare. A seconda dell'altezza la pallina pu\u00f2 essere momentaneamente stordita o sfracellarsi. Quando viene distrutta, la pallina si rigenera subito, pu\u00f2 rigenerarsi un numero illimitato di volte ma questo causa una perdita di tempo; l'unico modo per perdere \u00e8 esaurire il tempo.\nQuesto fu il primo gioco per il sistema Atari System 1, fu anche il primo videogioco ad avere un vero sonoro stereofonico scritto dai compositori Brad Fuller e Hal Conon, con i suoni sviluppati da Earl Vickers."}
{"id": "1063999", "revid": "125272943", "url": "https://it.wikipedia.org/wiki?curid=1063999", "title": "Area di libero scambio dell'ASEAN", "text": "L'Area di libero scambio dell'ASEAN (ASEAN Free Trade Area, AFTA) fu creata nel 1992 sulla base di un trattato internazionale sottoscritto dai paesi dell'ASEAN. L'accordo consisteva in una riduzione progressiva ed il successivo annullamento dei dazi doganali tra i paesi sottoscrittori. Il trattato si \u00e8 perfezionato dopo varie revisioni dell'accordo nel 2010 per i membri fondatori e nel 2015 per i restanti cinque. \nGli obiettivi principali dell'AFTA sono:\nLo schema CEPT.\nIl meccanismo principale per raggiungere tali obiettivi \u00e8 il regime tariffario preferenziale comune CEPT (Common Effective Preferential Tariff). A differenza dell'UE, l'AFTA non applica un sistema tariffario comune alle merci importate da fuori dell'area. Ciascun membro dell'ASEAN pu\u00f2 imporre dazi sulle merci importate dall'esterno dell'ASEAN in base ai suoi programmi nazionali. Tuttavia, per le merci originarie dell'ASEAN, i membri dell'ASEAN devono applicare una riduzione tariffaria. Ai membri entrati pi\u00f9 recentemente nell'ASEAN: Cambogia, Laos, Myanmar e Vietnam, noti anche come paesi CMLV, \u00e8 stato concesso un periodo aggiuntivo transitorio per attuare la riduzione delle aliquote.\nAccordi di libero scambio con stati individuali.\nL'AFTA ha singoli accordi di libero scambio con l'Australia, Nuova Zelanda, Repubblica Popolare Cinese, Corea del Sud e Giappone."}
{"id": "1064005", "revid": "1776051", "url": "https://it.wikipedia.org/wiki?curid=1064005", "title": "Trasporti in Costa d'Avorio", "text": "Questa voce raccoglie le principali tipologie di Trasporti in Costa d'Avorio.\nTrasporti su rotaia.\nRete ferroviaria.\nIn totale: 660\u00a0km di linee ferroviarie (dati 1995)\nReti metropolitane.\nNon esistono sistemi di metropolitana attualmente in funzione in Costa d'Avorio; \u00e8 in fase di costruzione la metropolitana di Abidjan.\nReti tranviarie.\nAnche il servizio tranviario \u00e8 assente.\nTrasporti su strada.\nRete stradale.\nStrade pubbliche: in totale 50.400\u00a0km (dati 1996)\nReti filoviarie.\nAttualmente in Costa d'Avorio non esistono filobus. \nAutolinee.\nNella capitale ufficiale, Yamoussoukro, ed in poche altre zone abitate, operano aziende pubbliche e private che gestiscono i trasporti urbani, suburbani ed interurbani esercitati con autobus.\nTrasporti aerei.\nAeroporti.\nIn totale: 36 (dati 1999)"}
{"id": "1064007", "revid": "767487", "url": "https://it.wikipedia.org/wiki?curid=1064007", "title": "Legge di Lotka", "text": "La legge di Lotka \u00e8 una osservazione statistica offerta da Alfred Lotka negli anni venti, secondo cui un numero relativamente piccolo di scienziati sarebbe responsabile della gran parte dei contributi prodotti dall'intera comunit\u00e0 scientifica.\nIn particolare, dato formula_1 il numero di contributi, il numero formula_2 di autori con formula_1 contributi sarebbe pari a formula_4, con formula_5 costante dipendente dalla disciplina scientifica e formula_6 costante, con un valore statisticamente ricorrente vicino a 2.\nLa spiegazione di questa ricorrenza statistica \u00e8 stato oggetto di numerose speculazioni soprattutto nella sociologia della scienza degli anni sessanta ed \u00e8 tuttora un tema dibattuto."}
{"id": "1064008", "revid": "767487", "url": "https://it.wikipedia.org/wiki?curid=1064008", "title": "Pedro Men\u00e9ndez de Avil\u00e9s", "text": "Biografia.\nPedro M\u00e9nendez Aviles, proveniente da una famiglia facoltosa di origine nobile, cominci\u00f2 la sua carriera come marinaio all'epoca di Carlo I come corsaro nel mar Cantabrico, combattendo contro i francesi ed i pirati che infestavano quel mare.\nAll'et\u00e0 di 46 anni raggiunse il massimo grado nella marina spagnola. Nel 1554 fu al comando della flotta che portava il re Filippo II in Inghilterra per il matrimonio con Mar\u00eda. Nel 1556 venne nominato capitano generale dell'armata delle Indie e l'anno seguente partecip\u00f2 alla battaglia di San Quint\u00edn. Nel 1561 comand\u00f2 una grande fotta di galeoni che trasportavano metalli preziosi dal Messico in Spagna. Quando arriv\u00f2 in Spagna chiese il permesso di ritornare alla ricerca di una nave persa, ma il permesso gli venne rifiutato; in quella nave viaggiavano suo figlio ed altri parenti ed amici. Successivamente, con molto ritardo, la sua petizione venne accolta alla condizione che avrebbe dovuto esplorare e colonizzare la Florida. Per questo motivo finanzi\u00f2 personalmente una spedizione, ma quando stava per salpare arriv\u00f2 l'ordine che avrebbe dovuto eliminare ogni protestante che si trovasse l\u00ec o in qualunque angolo delle Indie.\nArriv\u00f2 a destinazione il 28 agosto 1565, giorno di Sant'Agostino. Qui si incontr\u00f2 con una colonia di protestanti francesi a St. Johns, contro la quale combatt\u00e9 uscendone vincitore, iniziando cos\u00ec il dominio spagnolo in quei territori. Dopo questi fatti attravers\u00f2 il mar dei Caraibi alla caccia dei pirati e ritorn\u00f2 in Spagna nel 1567. Nel 1568 fu nominato governatore di Cuba, e fece realizzare la prima carta geografica dell'isola caraibica. Mor\u00ec al suo ritorno in Spagna a Santander, quando il re gli aveva chiesto di organizzare un'armata per attaccare l'Inghilterra."}
{"id": "1064015", "revid": "766932", "url": "https://it.wikipedia.org/wiki?curid=1064015", "title": "Jos\u00e9 Pablo Feinmann", "text": "Si \u00e8 laureato in Filosofia all'Universit\u00e0 di Buenos Aires (UBA) e vi \u00e8 stato docente di tale materia durante i primi anni settanta, fino al 1974.\nNel 1973 ha fondato il Centro de Estudios del Pensamiento Latinoamericano (Centro studi del pensiero latinoamericano), presso il Dipartimento di Filosofia della UBA.\nHa collaborato con diversi periodici e attualmente tiene corsi di filosofia e scrive sul quotidiano \"P\u00e1gina/12\" di Buenos Aires editoriali di attualit\u00e0 politica, letteratura e cinema.\nLe sue opere.\nFeinmann ha pubblicato pi\u00f9 di venti libri, tradotti in pi\u00f9 lingue (francese, italiano e tedesco fra le altre).\nSaggi.\n\"Filosof\u00eda y Naci\u00f3n\" (1982), \"L\u00f3pez Rega, la cara oscura de Per\u00f3n\" (1987), \"La creaci\u00f3n de lo posible\" (1988), \"Ignotos y famosos, pol\u00edtica, posmodernidad y far\u00e1ndula en la nueva Argentina\" (1994), \"La sangre derramada, ensayo sobre la violencia pol\u00edtica\" (1998), \"Pasiones de celuloide, ensayos y variedades sobre cine\" (2000), \"Escritos imprudentes\" (2002), \"La historia desbocada\", tomi I e II (2004) e \"Escritos imprudentes II\" (2005).\nRomanzi.\n\"\u00daltimos d\u00edas de la v\u00edctima\" (1979), \"Ni el tiro del final\" (1981), \"El ej\u00e9rcito de ceniza\" (1986), \"La astucia de la raz\u00f3n\" (1990), \"El cad\u00e1ver imposible\" (1992), \"Los cr\u00edmenes de Van Gogh\" (1994), \"El mandato\" (2000), \"La cr\u00edtica de las armas\" (2003) e \"La sombra de Heidegger\" (2005).\n\"Edizioni italiane\":\nUn adattamento de \"Il cadavere impossibile\", con il titolo \"Egregio Signor Assessore\", \u00e8 stato rappresentato in teatro dal regista e attore Elio Turno Arthemalle\nTeatro.\n\"Cuestiones con Ernesto Che Guevara\" (1999) e \"Sabor a Freud\" (2002).\nSceneggiature cinematografiche.\n\"\u00daltimos d\u00edas de la v\u00edctima\" (1982), \"Eva Per\u00f3n\" (1996), \"El amor y el espanto\" (2000) e \"Ay, Juancito\" (2004)."}
{"id": "1064022", "revid": "125895731", "url": "https://it.wikipedia.org/wiki?curid=1064022", "title": "Madhouse (azienda)", "text": " \u00e8 uno studio di animazione giapponese fondato il 17 ottobre 1972. Ha una filiale, Madbox Co., Ltd., specializzata in computer grafica.\nOrigine del nome.\nIl nome dello studio \u00e8 l'acronimo dei nomi di tre dei quattro fondatori (manca il nome di Yoshiaki Kawajiri): MAruyama Dezaki Hayashi OsamU ShigEyuki.\nStoria.\nMadhouse \u00e8 di sicuro uno degli studi con la maggior fama nel settore dell'animazione, sia tra gli esperti della materia sia tra gli spettatori occasionali.\nNel 1972 la storica Mushi Production fondata da Osamu Tezuka and\u00f2 incontro al suo fallimento inesorabile, questo diede modo ai talenti dello studio di creare nuovi studi di animazione. Tra questi novelli studi figurava anche Studio Madhouse. Quest'ultimo nasce dalle ambizioni di Osamu Dezaki, Rintar\u014d, Yoshiaki Kawajiri e del produttore Masao Maruyama. Yutaka Fujioka ha anche sostenuto lo studio all'inizio, la maggior parte dei loro lavori precedenti sono stati co-prodotti con Tokyo Movie.\nMadhouse pre-2011.\nFra gli anni ottanta e i primi anni novanta, il periodo del boom degli anime dopo le difficolt\u00e0 economiche dei decenni precedenti, la compagnia si \u00e8 dedicata al mercato degli OAV, distinguendosi per l'impressionante direzione artistica e per le tecniche di regia d'avanguardia del suo staff. Fu in particolare l'apporto di Maruyama e la sua supervisione a rendere possibile la nascita degli svariati progetti che resero famoso lo studio in quegli anni.\nDurante la fine degli anni novanta e durante gli anni duemila si sono concentrati su serie d'autori come Yoshiaki Kawajiri, Satoshi Kon, Sunao Katabuchi e Mamoru Hosoda, oltre a dare spazio ad intriganti creatori come Mitsuo Iso, Masaaki Yuasa e Takeshi Koike, anche adattando in anime anche i manga pi\u00f9 di nicchia come Kaiji. Lo studio \u00e8 stato grandemente elogiato durante tutto il 2000 anche per il suo continuo incitamento alle abilit\u00e0 registiche di personale particolarmente dotato come Hiroshi Hamasaki, Tetsuro Araki, Masayuki Kojima, Sayo Yamamoto. I nomi pi\u00f9 importanti del mondo dell'animazione si erano radunati sotto uno stesso tetto; Madhouse era letteralmente il centro dell'animazione di qualit\u00e0 di quegli anni. D'altra parte \u00e8 bene far notare che una buona parte delle loro serie sono state oggetto di \"outsourcing\" allo studio coreano DR. Movie. Diversi studi di animazione (tra cui anche Madhouse) sono riuscite a rimanere in attivit\u00e0 incrementando il numero dei lavoratori \"freelance\" e aumentando il lavoro di esternalizzazione all'interno delle loro produzioni.\nMadhouse post-2011.\nLa caduta cominci\u00f2 gi\u00e0 nel 2010, il 24 agosto di quell'anno Satoshi Kon mor\u00ec per un cancro al pancreas, lasciando il suo ultimo film incompleto. Nonostante il regista avesse detto al suo staff di non curarsi troppo del completamento del film, Maruyama non volle ascoltarlo. Sempre nel 2010, dopo il fallimento e il buy-out di NTV dello studio, lo staff ha iniziato a fuggire dallo studio in un esodo di massa per la cattiva gestione. Dei loro quattro fondatori l'unico che rimase in studio fu Yoshiaki Kawajiri: Shigeyuki Hayashi si \u00e8 ritirato nel 2012; Osamu Dezaki \u00e8 morto nel 2011; Masao Maruyama ha fondato MAPPA nel 2011 e poi M2 nel 2016. In seguito molto altri membri dello staff lasciarono lo studio.\nTutte le varie personalit\u00e0 che avevano reso Madhouse famoso non c'erano pi\u00f9 e andarono a lavorare presso altri studi (Yuasa, Araki, Hamazaki Kojima, Nishimura, Maruyama), crearono nuovi studi (Hosoda e lo stesso Yuasa pi\u00f9 avanti) o furono addirittura licenziati (come nel caso di Koike), altri divennero freelance.\nLa serie di \"Hunter x Hunter\" del 2011 si \u00e8 dimostrata una produzione di successo ma le altre serie prodotte in quel periodo dallo studio lasciavano molto a desiderare contenutisticamente e registicamente. La prima serie di \"One-Punch Man\" \u00e8 in collaborazione con lo staff dello studio Bones contattato dal regista della serie, Shingo Natsume.\nCollaborazioni.\nMadhouse ha collaborato con Square Enix per l'OAV \"\", con lo Studio Ghibli per il lungometraggio \"Il castello errante di Howl\" e con lo studio Rebel Base per parte dell'animazione della seconda serie animata di \"The Boondocks\". Madhouse ha inoltre realizzato la sequenza introduttiva del videogame \"Wild Arms\" e ha collaborato con Studio MAPPA per la serie animata \"Takt op. Destiny\"\nElenco delle serie e dei film.\n2020-2029.\n2020\n2021\n2022"}
{"id": "1064024", "revid": "2208340", "url": "https://it.wikipedia.org/wiki?curid=1064024", "title": "Shirakami-Sanchi", "text": "Il \u00e8 un'ampia zona di foresta vergine che si trova nel nord dell'isola di Honsh\u016b, in Giappone. Questa regione montuosa si estende su di una superficie di circa 1.300 chilometri quadrati, all'interno delle prefetture di Akita e Aomori; di questi, 170 chilometri quadrati sono stati inseriti nel 1993 nell'elenco dei Patrimoni dell'umanit\u00e0 dell'UNESCO. La maggior parte della foresta \u00e8 composta da faggi.\nIl cuore della regione, protetto dall'UNESCO, non contiene alcun percorso stradale ma solamente i sentieri utilizzati dagli escursionisti, e per entrare in questa parte della foresta o pescare si deve richiedere uno speciale permesso. Poich\u00e9 i contadini locali trovavano il terreno su cui sorge la foresta poco redditizio dal punto di vista agricolo, la regione si \u00e8 conservata pressoch\u00e9 intatta per millenni. Oltre ai faggi, qui si trovano anche katsura e altre specie di piante decidue.\nOltre alla flora, all'interno della foresta si trova una rigogliosa fauna: qui si possono infatti trovare numerose specie di mammiferi ed uccelli, fra cui il picchio nero, il serao giapponese, l'aquilastore montano, l'aquila reale, il macaco giapponese e l'orso tibetano."}
{"id": "1064025", "revid": "1393243", "url": "https://it.wikipedia.org/wiki?curid=1064025", "title": "Pinball Dreams", "text": "Pinball Dreams \u00e8 un videogioco di simulazione di flipper, sviluppato da Digital Illusions e pubblicato da 21st Century Entertainment per Amiga nel 1992. La versione per MS-DOS fu pubblicata digitalmente da Rebellion Developments insieme al suo seguito \"Pinball Dreams 2\" e a \"Pinball Mania\" il 22 febbraio 2011 su GOG.com con il supporto per Microsoft Windows. Nel 2009 una versione per PlayStation 3 e PSP \u00e8 stata pubblicata nel catalogo PlayStation Minis. Il gioco \u00e8 stato convertito per OS X il 23 aprile 2013, e per Linux il 19 agosto 2014.\nOltre a \"Pinball Dreams 2\" ha generato diversi seguiti, di cui \"Pinball Fantasies\" e \"Pinball Illusions\", che fanno ufficialmente parte della serie. \"Pinball Dreams 2\" usc\u00ec nel 1995 solo per PC, sviluppato da Spidersoft. Il gioco ha inoltre dato seguito a diversi simulatori di flipper ispirati ad esso e pubblicati dallo stesso produttore, e ad un gran numero di conversioni per altri sistemi.\nModalit\u00e0 di gioco.\nIl gioco si compone di quattro tavole, ognuna con un tema specifico, come accade per la quasi totalit\u00e0 dei flipper da sala giochi e dei pachinko giapponesi.\nIgnition.\nIl tema di questa tavola include il lancio di un razzo, i pianeti e l'esplorazione spaziale. Nella conversione del gioco di Expert Software \"Pinball 2000\" la tavola fu rinominata \"Rocket\".\nSteel Wheel.\nIl tema di questa tavola include i treni a vapore e il vecchio West.\nBeat Box.\nIl tema di questa tavola include l'industria musicale, le classifiche, le band e i tour. La tavola non \u00e8 presente nelle versioni per Game Boy e Game Gear. La versione del gioco fornita in \"bundle\" con l'Amiga 1200 aveva un bug che rendeva non funzionanti la maggior parte delle caratteristiche avanzate della tavola.\nNightmare.\nIl tema di questa tavola include il cimitero, i fantasmi, i demoni, gli incubi e la malvagit\u00e0 in generale. A differenza delle altre tavole, il nome mostrato nel menu del gioco non corrisponde a quello mostrato sulla tavola stessa, ovvero \"Graveyard\". In alcune conversioni del gioco (come quella di GameTek per Game Boy, o quella per Game Gear) la tavola fu rinominata \"Graveyard\" anche nel menu. La meccanica riprodotta di questa tavola \u00e8 pressoch\u00e9 identica a quella del flipper reale \"Terminator 2\" della Williams. Viene empiricamente ritenuta la pi\u00f9 difficile, per via dell'elevata velocit\u00e0 raggiunta dalla pallina in molte combinazioni di rimbalzi.\nIl gioco \u00e8 corredato di un manuale di 23 pagine in quattro lingue (inglese, tedesco, italiano e francese) che illustra in dettaglio tutte le tavole, le loro meccaniche e le combinazioni per ottenere tutti i bonus possibili.\nSviluppo.\nIl gioco viene definito dagli autori, all'interno dello stesso, come \"il primo vero simulatore di flipper per Amiga\". La pallina infatti si muove secondo una riproduzione sufficientemente realistica delle leggi della fisica, e le tavole stesse sono state realizzate riproducendo solo le componenti meccaniche che sarebbe stato possibile costruire ed inserire nei flipper da sala giochi. Gli effetti sonori e le musiche sono stati realizzati con la tecnologia della Musica tracker, mediante la quale molte tracce musicali possono essere inserite nello spazio limitato dei floppy disk. \nAll'interno del gioco, nella parte inferiore della schermata con il menu principale, scorrono i seguenti crediti aggiuntivi rispetto a quelli mostrati nei titoli di testa:\nIl gioco annovera un gran numero di conversioni, per i seguenti sistemi:\nAlcune delle conversioni, in particolar modo quella per PC, contengono alcune modifiche minori alle tavole, sia nella grafica degli sfondi che nella forma, nella posizione e nel comportamento di alcune meccaniche; ma tuttavia presentano anche una peggior fisica della pallina e una minor fluidit\u00e0 del gioco.\nAccoglienza.\n\"Pinball Dreams\" \u00e8 stato un successo commerciale, avendo venduto oltre 650.000 copie nel suo anno di debutto.\nIl gioco fu accolto complessivamente in modo positivo dalle recensioni sulla stampa di settore dell'epoca. La quasi totalit\u00e0 delle critiche negative sono rivolte alle conversioni, in special modo quella per PC, che oltre ad apprezzabili piccole modifiche nelle meccaniche e nella grafica delle tavole introdusse tuttavia un peggioramento nella fisica della pallina e nella scorrevolezza del gioco.\nTra le testate meno entusiaste, \"Electronic Gaming Monthly\" diede alla versione per Game Gear un voto di 5,8 su 10, commentando che \"i flipper non hanno mai funzionato bene su sistemi portabili e \"Pinball Dreams\" non fa eccezione: le tavole sono grandi, ma il gioco \u00e8 un po' lento\".\nNel 1993 \"Computer Gaming World\" critic\u00f2 la versione per PC di \"Pinball Dreams\" come avente \"il peggior modello fisico\" di quattro giochi recensiti, e ne defin\u00ec \"scattoso\" lo scorrimento verticale. La stessa rivista dichiar\u00f2 in giugno 1994 che \"Pinball 2000\" \"\u00e8 un titolo medio ad un prezzo superiore alla media\". Nel 1996 sempre la stessa rivista classific\u00f2 \"Pinball Dreams\" come il 119\u00b0 miglior gioco di tutti i tempi, dichiarando che \"lo scorrimento regolare e la grande fisica della pallina hanno reso questo gioco per Amiga un titolo da non perdere\".\nNel 2011, \"Wirtualna Polska\" lo classific\u00f2 come il quarto miglior gioco per Amiga."}
{"id": "1064029", "revid": "57342", "url": "https://it.wikipedia.org/wiki?curid=1064029", "title": "Premio Ubu", "text": "Il premio Ubu, fondato nel 1977 dal critico Franco Quadri, \u00e8 considerato il riconoscimento pi\u00f9 importante di teatro in Italia.\nNelle prime due edizioni, veniva consegnato per meriti particolari non solo in campo teatrale ma anche cinematografico e lirico: dal 1979 \u00e8 invece interamente dedicato al teatro. Dopo la scomparsa del fondatore, l'edizione 2012 viene organizzata per la prima volta dall'Associazione Ubu per Franco Quadri.\nIl nome del premio \u00e8 un riferimento all'opera teatrale \"Ubu re\" (\"Ubu roi\") di Alfred Jarry, drammaturgo francese.\nDal premio \u00e8 anche nata la casa editrice Ubulibri, fondata e diretta da Quadri, specializzata in pubblicazioni di testi e di saggi teatrali e cinematografici, soprattutto di autori contemporanei.\nSpesso definiti \"gli Oscar del teatro italiano\", i \"Premi Ubu\" sono l'equivalente teatrale dei David di Donatello per il cinema e del Premio Regia Televisiva per la tv, in Italia.\nStoria.\nIl Premio Ubu \u00e8 stato fondato nel 1977 da Franco Quadri (Milano 1936-2011), critico (prima su \u201cSipario\u201d, poi su \u201cPanorama\u201d e infine su \u201cLa Repubblica\u201d), saggista (\"Il rito perduto\", \"Il teatro del regime\", \"L'avanguardia teatrale in Italia\", \"La politica del regista\", \"Il teatro degli anni Settanta - Tradizione e \"ricerca e \"Invenzione di un teatro diverso\") e traduttore (tra gli altri \"Come \u00e8\" di Samuel Beckett; \"Una visita inopportuna\" e \"Tango barbaro\" di Copi; \"I paraventi \"e \"Le serve\" di Jean Genet; \"Gli aghi e l'oppio\" di Robert Lepage, fino a \"Ultimi rimorsi prima dell'oblio\" e \"Giusto la fine del mondo\" di Jean-Luc Lagarce e \"La compagnia degli uomini\" di Edward Bond).\nIl premio, nei primi anni seguenti alla sua nascita, si occupava anche di cinema e lo coordinava, insieme al suo ideatore, Giovanni Buttafava, uno dei personaggi pi\u00f9 amati e colti del giornalismo culturale del tempo, prematuramente scomparso nel 1990. Dalle preferenze di una scelta giuria di addetti ai lavori nascevano i premi annuali che nella prima edizione, per la stagione 1977-78, furono assegnati a \"Le baccanti\" di Luca Ronconi e Gae Aulenti, a Marisa Fabbri come attrice della medesima tragedia e a Carmelo Bene come attore del suo \"Riccardo III\" e ad altri; per il cinema, a \"Ecce Bombo\" di Nanni Moretti e a \"Quell'oscuro oggetto del desiderio\" di Luis Bu\u00f1uel come film straniero, e cos\u00ec via.\nIn seguito i Premi Ubu e il Patalogo, l'Annuario del teatro edito fino al 2009 dalla casa editrice Ubulibri che storicamente l'ha promosso, s'indirizzarono solo al teatro, continuando a segnalare di anno in anno le rappresentazioni e le regie pi\u00f9 significative, con lo sguardo ai diversi linguaggi della scena italiana e internazionale. Tra gli altri, lo Strehler del \"Temporale\", 1979; il Ronconi di \"Spettri\", 1981, di \"Ignorabimus\", 1985, de \"I dialoghi delle Carmelitane\", 1987, de\" Gli ultimi giorni dell'umanit\u00e0\", 1990 e del gaddiano \"Pasticciaccio\", 1995; il Carmelo Bene di \"Otello (da Shakespeare)\", 1978 e di \"Macbeth\", 1982; il Massimo Castri di \"Rosmersholm\", di \"Cos\u00ec \u00e8 (se vi pare)\", 1979, delle \"Trachinie\", 1983, de \"Il ritorno dalla villeggiatura\" e de \"La ragione degli altri\", 1997; il Cobelli della \"Turandot\", 1980 e di \"Troilo e Cressida\", 1992; il Tiezzi di \"Genet a Tangeri\", 1983 e di \"Come \u00e8\", 1986; il Leo de Berardinis di \"Ha da pass\u00e0 'a nuttata\", 1989 e de \"I giganti della montagna\", 1992; il Thierry Salmon de \"Le Troiane\", 1988; il Cecchi di \"Finale di partita\", 1994; il Castellucci di \"Giulio Cesare\", 1997 e di \"Genesi\", 2000; il Martinelli di \"Sterminio\", 2007; il Punzo dei \"Pescecani\", 2003 e di \"Alice\", 2009, fino ad arrivare alla Emma Dante de \"Le sorelle Macaluso\", 2014, e all'Antonio Latella di Aminta, 2019, e Hamlet, 2021.\nDopo pi\u00f9 di tre decenni di puntuale presenza, di attento reperimento di quanto di pi\u00f9 vivo accada sulla scena italiana ed europea, i \"Premi Ubu\" costituiscono ormai un punto di riferimento per tutti coloro che si interessano di teatro. Ecco perch\u00e9 l'Associazione Ubu per Franco Quadri, dopo la sua morte, ha deciso di proseguirne il corso, impegnandosi nel garantire il profilo critico che ne costituisce il prestigio."}
{"id": "1064031", "revid": "36426", "url": "https://it.wikipedia.org/wiki?curid=1064031", "title": "Tabernacolo delle Stinche", "text": "Il Tabernacolo delle Stinche \u00e8 un'edicola di grandi dimensioni posto all'angolo tra via Ghibellina e via Isola delle Stinche a Firenze.\nStoria e descrizione.\nFaceva parte di quella serie di grandi tabernacoli posti lungo le vie \"dei malcontenti\", quelle strade dove passavano cio\u00e8 i carcerati e i condannati alla pena capitale, e che avevano il compito di rincuorare con le loro immagini sacre i peccatori e spingerli verso la redenzione.\nIl tabernacolo delle Stinche ricorda infatti il Carcere delle Stinche che sorgeva sul sito dell'attuale Teatro Verdi. Fu dipinto dall'artista della corte granducale Giovanni da San Giovanni nel 1616 circa e raffigura il senatore Girolamo Novelli che, accompagnato da due personaggi (quello di destra \u00e8 un autoritratto dell'artista) e alla presenza di Ges\u00f9 Cristo, paga il riscatto per un carcerato, adempiendo quindi ad una delle sette opere di misericordia, come ricorda anche il cartiglio in latino sorretto da alcuni putti: \u00abQuod uni minimis mei fecistis, mihi fecistis\u00bb (\"Ogni volta che avete fatto queste cose a uno solo di questi miei fratelli pi\u00f9 piccoli, l\u2019avete fatto a me\"). Era infatti compito dei cittadini assistere, con cibo e altri beni di necessit\u00e0, i carcerati, che non erano mantenuti col denaro pubblico come oggi. Il dipinto \u00e8 anche interessante perch\u00e9 ci mostra come doveva essere una cella dello scomparso carcere. Al lato si trova poi una rappresentazione di \"San Leonardo\", talvolta scambiato per \"San Lorenzo\".\nIl tabernacolo, descritto ed elogiato da Filippo Baldinucci, venne risistemato nell'Ottocento dall'architetto Luigi Cambray-Digny. Fu di nuovo restaurato nel 1957 da Giuseppe Rosi, nel 1979 da Giuseppe Gavazzi, nel 1995 dalla ditta R.A.M. per le cure dell'Ente Cassa di Risparmio di Firenze e degli Amici dei Musei Fiorentini e quindi ricollocato."}
{"id": "1064037", "revid": "36426", "url": "https://it.wikipedia.org/wiki?curid=1064037", "title": "Ex chiesa dei Santi Jacopo e Lorenzo", "text": "La ex-chiesa dei Santi Jacopo e Lorenzo si trova in via Ghibellina, nel tratto tra via delle Conce e via delle Casine, a Firenze.\nStoria.\nLa chiesa era annessa ad un antico convento di suore francescane di Santa Chiara, fondato nel 1363, che occupava l'intero isolato fino a via dei Conciatori. La consacrazione vera e propria avvenne nel 1448, ma poich\u00e9 danneggiata da ripetute alluvioni, fu ricostruita dal 1542 dall'architetto Antonio Lupicini su incarico di Leonardo Buonafede (il cui nome compare sull'iscrizione nel portale) e corredata da notevoli opere d'arte. Tra le clarisse si form\u00f2 spiritualmente, dai 9 ai 19 anni, la futura beata Eleonora Ramirez de Montalvo, fondatrice delle Montalve a villa La Quiete.\nL'interno presenta un matroneo superiore da dove le clarisse potevano assistere alle funzioni, separate dai fedeli. Dopo la soppressione napoleonica del 1808, la chiesa col convento venne assegnata alla Compagnia dei Librai e Stampatori, intitolandosi cos\u00ec anche a \"San Giuliano dei Librai\". Il convento fu usato come laboratorio e in seguito anche la chiesa venne sconsacrata e utilizzata come deposito di materiali vari.\nDopo aver ospitato una tipografia, oggi l'edificio \u00e8 inutilizzato.\nNegli ambienti dell'ex monastero, tra XIX e XX secolo, sorse un teatro, il Teatro Brendel, dove recit\u00f2 anche Eleonora Duse.\nSul portale si legge l'iscrizione: e pi\u00f9 sotto ."}
{"id": "1064038", "revid": "287204", "url": "https://it.wikipedia.org/wiki?curid=1064038", "title": "Alfredino", "text": ""}
{"id": "1064040", "revid": "71155", "url": "https://it.wikipedia.org/wiki?curid=1064040", "title": "Farrah Franklin", "text": "\u00c8 stata anche un membro delle Destiny's Child.\nOrigini.\nFarrah Franklin \u00e8 nata nello Iowa da padre italiano e madre afroamericana ed \u00e8 cresciuta a Fresno e Los Angeles; ha cantato in numerosi cori nelle chiese e in musical.\nDestiny's Child.\nNel 1999 fu assunta come comparsa nel video musicale delle Destiny's Child \"Bills, Bills, Bills\". In quella occasione entr\u00f2 in contatto con Beyonc\u00e9 Knowles e Kelly Rowland e nel dicembre del 1999 entr\u00f2 a far parte del gruppo insieme a Michelle Williams, prendendo il posto dei due membri precedenti, LeToya Luckett e LaTavia Roberson.\nIl primo video a cui partecip\u00f2 fu \"Say My Name\", quindi partecip\u00f2 al tour e appar\u00ec anche nel video per la canzone \"Jumpin' Jumpin'\" e diede il suo contributo alla canzone \"Indipendent Woman Part I\" (che venne rimosso prima della pubblicazione della canzone), ai remix di \"Jumpin' Jumpin'\" e a \"Dance With Me\".\nNel luglio 2000, cinque mesi dopo la sua entrata del gruppo, fu licenziata e apprese tale notizia da MTV.\nCarriera solista.\nDopo il suo licenziamento dalle Destiny's Child si \u00e8 concentrata sulla recitazione.\nHa vinto un premio come \"Miglior Attrice non protagonista\" agli \"Indipendent Film Award\" per il suo lavoro nel film \"The Brewster Project\".\nRecentemente ha finito di girare un thriller indipendente intitolato \"Eyes of Darkness\".\nNel 2015, a distanza di 6 anni dal flop di Lollipop'l e di 15 anni dall'uscita dalle Destiny's Child, pubblica il singolo Magic and Makeup che non ottiene molto successo e riceve aspre critiche per la qualit\u00e0.\nNel giugno 2016 rilascia un nuovo brano intitolato \"Over\".\nAltre attivit\u00e0.\nHa fatto da modella per la linea di moda \"Russel Simmons\"; appare inoltre come comparsa nel video \"Bills Bills Bills\" con la formazione originale delle Destiny's Child."}
{"id": "1064042", "revid": "36426", "url": "https://it.wikipedia.org/wiki?curid=1064042", "title": "Monastero delle Murate", "text": ""}
{"id": "1064046", "revid": "36426", "url": "https://it.wikipedia.org/wiki?curid=1064046", "title": "San Quintino (carcere)", "text": ""}
{"id": "1064049", "revid": "125046563", "url": "https://it.wikipedia.org/wiki?curid=1064049", "title": "Rick Moranis", "text": "Raggiunse la fama negli anni ottanta soprattutto per le interpretazioni in \"La piccola bottega degli orrori\" (1986), \"Ghostbusters - Acchiappafantasmi\" (1984), \"Ghostbusters II - Acchiappafantasmi II\" (1989), \"Balle spaziali\" (1987) e \"Tesoro, mi si sono ristretti i ragazzi\" (1989).\nBiografia.\nNato a Toronto, nella provincia canadese dell'Ontario, il 18 aprile 1953 da una famiglia ebraica, inizi\u00f2 la carriera nel mondo dello spettacolo negli anni settanta, quando con lo pseudonimo di \"Rick Allan\", cominci\u00f2 a lavorare come DJ presso varie stazioni radio della sua citt\u00e0 natale. In seguito pass\u00f2 alla Canadian Broadcasting Corporation dove, assieme a Ken Finkleman, si dedic\u00f2 all'attivit\u00e0 di comico. Moranis port\u00f2 avanti il suo lavoro di comico televisivo anche sul canale SCTV, dove interpret\u00f2 diversi personaggi divenuti famosi, tra cui i fratelli Bob e Doug McKenzie (Doug era interpretato dall'attore canadese Dave Thomas), che furono poi protagonisti del film \"La strana voglia\" (1983), il primo della carriera di Moranis.\nNel 1986 spos\u00f2 Ann Belsky, che mor\u00ec nel 1991 per un cancro al seno; in seguito alla sua morte, Moranis decise di limitare le proprie apparizioni al cinema per accudire meglio i due figli, recitando in \"I Flintstones\" (1994) per poi cessare definitivamente la carriera cinematografica con \"Tesoro, mi si \u00e8 allargato il ragazzino\" (1992) e \"Tesoro, ci siamo ristretti anche noi\" (1997). Successivamente lavor\u00f2 solo e saltuariamente al doppiaggio di film d'animazione, \"Koda, fratello orso\" (2003) e \"Koda, fratello orso 2\" (2006).\nNegli anni 2000 inizi\u00f2 a dedicarsi ad altre attivit\u00e0: nel 2005 pubblic\u00f2 un album di musica country con testi comici intitolato \"The Agoraphobic Cowboy\", e nel 2006 abbandon\u00f2 definitivamente il cinema. Nel 2013 pubblic\u00f2 un altro album dal titolo \"My Mother's Brisket &amp; Other Love Songs\". Il 12 febbraio 2020 \u00e8 stato annunciato il ritorno di Moranis in un nuovo sequel di \"Tesoro, mi si sono ristretti i ragazzi\", notizia confermata dallo stesso attore il giorno successivo.\nDoppiatori italiani.\nDa doppiatore \u00e8 sostituito da:"}
{"id": "1064052", "revid": "713714", "url": "https://it.wikipedia.org/wiki?curid=1064052", "title": "Gaetano Tantalo", "text": "Biografia.\nFiglio di Maria e Luciano Tantalo, Gaetano Tantalo nasce nel 1905, a Villavallelonga (AQ). Dopo gli studi nel seminario diocesano di Avezzano e successivamente nel Seminario regionale di Chieti, nel 1930 divenne sacerdote e dopo sei anni fu nominato prima parroco di Antrosano e poi della parrocchia di San Pietro Apostolo ad Altolaterra, il quartiere pi\u00f9 antico di Tagliacozzo, dove rimase fino alla morte.\nNell'agosto 1940 conobbe i membri delle famiglie Orvieto e Pacifici, a Magliano de' Marsi. Le due famiglie ebree trascorrevano li' tutte le estati ed avevano intessuto relazioni amichevoli con gli abitanti del luogo, incluso il prete locale. Quest'ultimo li present\u00f2 al suo amico don Gaetano Tantalo, parroco nella chiesa di San Pietro nel borgo vecchio di Altolaterra a Tagliacozzo. Incontri cordiali si ripeterono di nuovo nell'estate del 1941 e nel 1942. Enrico Orvieto e don Tantalo divennero amici. \nLa vita cambi\u00f2 dopo la resa italiana l'8 settembre 1943 e le famiglie Orvieto-Pacifici fuggirono a Magliano de' Marsi per evitare le deportazioni dell'Olocausto. Quando non si sentirono pi\u00f9 al sicuro, si trasferirono nel paese limitrofo di Poggio Filippo. Fu appena 12 ore prima che le truppe tedesche entrassero nell'area, stabilendo il loro quartier generale proprio nell'ex casa delle due famiglie ebree a Magliano de' Marsi. Cos\u00ec, sembr\u00f2 loro rischioso anche rimanere a Poggio Filippo. Enrico decise quindi di chiedere l'aiuto del suo amico, Don Tantalo, a Tagliacozzo. Quando arriv\u00f2, per\u00f2, il suo amico non era l\u00ec, e si rivolse alla sorella di Don Tantalo, Domenica, e al marito, Adolfo d'Angelo, che li ospitarono per la notte. Il giorno dopo Tantalo torn\u00f2 e fu felice di trovare il suo amico con la sua famiglia. Nonostante il pericolo, si offr\u00ec di ospitare nella casa parrocchiale le famiglie Orvieto-Pacifici - ovvero Mario Pacifici e la moglie Gilda Borghi Pacifici, e Enrico Orvieto e la moglie Giuditta Orvieto con i figli Gualtiero, Giuliano e Natan Orvieto. Tantalo li present\u00f2 ai suoi vicini come parenti.\nDurante i nove mesi in cui furono ospitati nella canonica, Tantalo esib\u00ec un'autentica amicizia. Da cattolico devoto, era anche sensibile alle loro esigenze religiose. Procur\u00f2 loro delle Bibbie; li salutava con \"Shabbat Shalom\" ogni venerd\u00ec sera; e li aiut\u00f2 a determinare le date delle festivit\u00e0 ebraiche secondo il calendario ebraico, in particolare in occasione della Pasqua ebraica del 1944. Per il Seder, forni' loro dei piatti nuovi di zecca e li aiut\u00f2 a trovare tutti gli ingredienti necessari. Un piccolo pezzo di matzah (pane non lievitato) cotto da quella Pasqua di buon auspicio rimase nascosto tra le sue cose. \nOltre che occuparsi delle due famiglie ebree, durante il periodo dell'occupazione tedesca si prodig\u00f2 per il bene della popolazione locale, arrivando ad offrirsi come ostaggio volontario ai tedeschi che volevano fare una retata per punire gli abitanti di Villavallelonga accusati di far parte della Resistenza.\nDopo la liberazione, nel luglio del 1944, le famiglie Orvieto-Pacifici lasciarono la chiesa di San Pietro, a Tagliacozzo, e tornarono a Roma. Superstiti dell'Olocausto, rimasero sempre in stretto contatto con il loro salvatore. Quando padre Tantalo soffri' di malattie polmonari, Giuditta Orvieto lo aiut\u00f2 a ottenere le migliori cure mediche. Il sacerdote mor\u00ec nel 1947. \nNel 1969 Gaetano Meaolo scrive una prima biografia di don Gaetano Tantalo: \"Un Testimone: don Gaetano Tantalo\", che sar\u00e0 poi seguita da numerose altre pubblicazioni e testimonianze.\nIl 31 maggio 1978, l'istituto Yad Vashem riconobbe don Gaetano Tantalo come giusto tra le nazioni e il suo nome \u00e8 posto ai piedi di un albero piantato il 7 marzo 1982 nel giardino dei Giusti a Gerusalemme.\n\u00c8 in corso il processo di beatificazione. Il 6 aprile 1995, Papa Giovanni Paolo II, con Decreto della Sacra Congregazione per le Cause dei Santi, lo ha dichiarato Venerabile. A Tagliacozzo e a Villavallelonga hanno sede le associazioni che portano il suo nome \"Don Gaetano Tantalo\"."}
{"id": "1064053", "revid": "254059", "url": "https://it.wikipedia.org/wiki?curid=1064053", "title": "Tristan de Luna y Arellano", "text": "Biografia.\nNato in Aragona, appartenente all'antichissima famiglia de Luna d'Aragona, egli and\u00f2 in Nuova Spagna intorno al 1530 e venne aggregato alla spedizione per la conquista della Florida del 1559. Nell'agosto di quell'anno, fond\u00f2 una colonia nell'odierna Pensacola in Florida, che divenne il primo insediamento europeo sulla terraferma del continente americano, in quanto molte isole erano gi\u00e0 state colonizzate.\nNel corso degli anni che trascorse in Messico, de Luna aveva partecipato con Francisco V\u00e1zquez de Coronado alla spedizione a C\u00edbola stroncando la rivoluzione dei nativi messicani a Oaxaca. De Luna fu scelto da Luis de Velasco, nuovo vicer\u00e9 della Nuova Spagna, per creare un insediamento in quello che \u00e8 oggi il Golfo degli Stati Uniti e comprendente gli attuali Texas, Louisiana, Mississippi, Alabama oltre che la Florida, e creare, via terra, una strada per il commercio con Santa Elena (Georgia), dove si sarebbe dovuto fondare un altro avamposto. Un luogo chiamato \"Filipina Bay\" era stato citato nel viaggio del settembre 1558 di Guido de las Bazares. A de Luna vennero affidate tredici navi e pi\u00f9 di 1.500 uomini e coloni, al comando di sei capitani di cavalleria e sei di fanteria. De Luna, si rivel\u00f2 un comandante incompetente e la spedizione si risolse in un disastro.\nLa flotta gett\u00f2 le ancore nella baia di Pensacola (che essi chiamarono \"Ochuse\") e prepar\u00f2 l'accampamento a \"Puerto de Santa Maria\" nel corso dell'estate 1559. De Luna rimand\u00f2 Luis Daza con un galeone a Veracruz per segnalare il suo arrivo. Arm\u00f2 due vascelli da inviare in Spagna mentre attendeva il ritorno di due navi inviate in esplorazione. Con molte delle masserizie dei coloni ancora sulle navi, sped\u00ec diversi drappelli nell'entroterra per esplorare i luoghi. Tornarono dopo circa tre settimane avendo trovato soltanto un insediamento di nativi locali. Prima che potessero scaricare le navi, nella notte del 19 settembre 1559, un uragano spazz\u00f2 la zona distruggendo la flotta e le merci caricate sulle navi. Con la colonia seriamente danneggiata, la maggior parte degli uomini viaggiarono lungo il fiume Alabama fino al villaggio di Nanipacana che avevano trovato abbandonato; essi gli diedero il nome di \"Santa Cruz\" e rimasero l\u00ec per diversi mesi. Dal Messico, il vicer\u00e9 sped\u00ec due navi in soccorso alla spedizione in novembre, promettendo un aiuto supplementare per la primavera.\nL'inverno diede un po' di sollievo agli abitanti della colonia, mentre gli aiuti attesi per la primavera non erano ancora arrivati nel mese di settembre. De Luna ordin\u00f2 al resto delle sue truppe di marciare verso la grande citt\u00e0 dei nativi messicani di Coca, ma gli uomini si ammutinarono. Uno spargimento di sangue venne evitato dai missionari locali ma presto arriv\u00f2 a Pensacola \u00c1ngel de Villafa\u00f1e dicendo loro di prendere tutto quello che avevano bisogno per partire alla volta di Cuba e Santa Elena. De Luna acconsent\u00ec ad andare via e tornare in Messico dove mor\u00ec nel 1571. La colonia di Pensacola fu occupata per diversi altri mesi dal capitano Biedma ed il suo distacco di cinquanta uomini che Villafa\u00f1e aveva lasciato l\u00e0, in caso ulteriori ordini ricevuti dal vicer\u00e9 Velasco; quando loro salparono, l'area non venne pi\u00f9 popolata da europei fino al 1698, quando gli spagnoli fondarono la citt\u00e0 di Pensacola."}
{"id": "1064054", "revid": "1159029", "url": "https://it.wikipedia.org/wiki?curid=1064054", "title": "Istituto agronomico mediterraneo di Bari", "text": "L\u2019Istituto agronomico mediterraneo (IAM) \u00e8 un centro di formazione postuniversitaria con sede a Valenzano, nella Citt\u00e0 metropolitana di Bari.\nDescrizione.\nL'istituto fornisce ai laureati la possibilit\u00e0 di effettuare ricerca scientifica applicata e di lavorare in funzione delle esigenze del territorio ed in stretta collaborazione politico-economica coi vari enti territoriali.\nUnico in Italia, \u00e8 uno dei quattro istituti presenti in Europa con sede rispettivamente in Francia (IAM di Montpellier), in Spagna (IAM di Saragozza) e in Grecia (IAM di Chania). Questi quattro costituiscono la struttura operativa del CIHEAM (Centre international de hautes \u00e9tudes agronomiques m\u00e9diterran\u00e9ennes - Centro internazionale di alti studi agronomici mediterranei), organismo intergovernativo la cui sede \u00e8 a Parigi, a cui i quattro istituti europei fanno capo. \nGli obiettivi che l'IAM di Bari si propone, in concomitanza e accordo con gli altri enti mediterranei dipendenti dal CIHEAM, sono garantire lo sviluppo dell'agricoltura mediterranea, assicurare la diffusione delle conoscenze tecnologiche e scientifiche come miglior misura attraverso cui raggiungere l'ammodernamento delle tecniche produttive, e perseguire la divulgazione della \"cultura di collaborazione\" come fattore decisivo per un comune sviluppo solidale.\nL'operato degli istituti mediterranei si esplica in quattro aree tematiche: la gestione del suolo e delle risorse idriche, la salvaguardia delle colture frutticole mediterranee, l'agricoltura biologica e l'agricoltura sostenibile.\nStoria.\nL'istituto agronomico nasce nel 1962, in seguito alla fondazione a Parigi del predetto CIHEAM da parte di OCSE e del Consiglio d'Europa, i quali intendono dare al settore agricolo un assetto completo, organizzato e cooperativo. L'IAM barese nasce come sede distaccata del CIHEAM, per l'attuazione del nuovo programma agricolo europeo.\nL'IAM barese, che ha come primo direttore Pasquale Del Prete, rettore dell'Universit\u00e0, ha come obiettivi particolari:\nNel 1972 dalla sede provvisoria l'IAM si trasferisce, con la guida del direttore pro tempore, nella nuova sede nell'apposito campus di Valenzano, realizzata a cura dell'Universit\u00e0 di Bari.\nIl 21 marzo 1973, visita l'istituto il ministro della ricerca scientifica, Pierluigi Romita.\nIl 14 giugno 1974 \u00e8 in visita all'IAM il presidente della Commissione delle comunit\u00e0 economiche europee, M. Xavier Ortoli, accompagnato dal suo vice Carlo Scarascia Mugnozza e dal ministro per gli affari esteri Aldo Moro.\nDall'anno accademico 1970-71 i programmi dei corsi e l'attivit\u00e0 dell'IAM con le foto dei pi\u00f9 importanti eventi e degli allievi sono anche pubblicati in un piccolo \"yearbook\".\nNel 1983 il CIHEAM decide di intrecciare i rapporti con l'Unione europea; conseguentemente a tale accordo si decide l'estensione del progetto all'intera regione mediterranea. \nL'Istituto agronomico di Bari il 14 settembre 2006 riceve la visita del presidente della Repubblica Giorgio Napolitano e del ministro delle politiche agricole alimentari e forestali Paolo De Castro, entrambi giunti insieme a Bari in occasione del viaggio nel capoluogo pugliese."}
{"id": "1064056", "revid": "2012541", "url": "https://it.wikipedia.org/wiki?curid=1064056", "title": "Il Telegrafo", "text": "Il Telegrafo \u00e8 un giornale on-line edito a Livorno. Fondato come quotidiano nel 1877, nel 1977 \u00e8 stato sostituito dal quotidiano \"Il Tirreno\", per poi tornare in edicola dall'8 luglio 2017 al posto dell'edizione locale de \"La Nazione\" e trasformarsi in un giornale online nel 2019, abbandonando la versione cartacea.\nCon gli altri tre quotidiani dello stesso gruppo editoriale Monrif, \"La Nazione\" di Firenze, \"Il Giorno\" di Milano e \"il Resto del Carlino\" di Bologna, forma il consorzio delle quattro testate denominato \"QN - Quotidiano Nazionale\".\nStoria.\nLa \"Gazzetta Livornese\".\nSubito dopo l'Unit\u00e0 d'Italia, 168 \"amici politici\" livornesi capitanati dal cav. Chiellini e dall'avv. Mostardi Fioretti sentirono la necessit\u00e0 di fondare un nuovo quotidiano, che si facesse portavoce di una linea moderata, per contrastare da un lato i \"nostalgici\" del Granducato di Toscana e dall'altro i mazziniani pi\u00f9 radicali. Nacque cos\u00ec la \"Gazzetta Livornese\", la cui direzione venne affidata al fervente garibaldino Giuseppe Bandi. Il quotidiano usciva al mattino ed era composto di un singolo foglio, con gli articoli disposti su 5 colonne. A testimonianza della linea editoriale della nuova testata, il direttore si present\u00f2 cos\u00ec in un articolo:\nLa direzione del Bandi venne subito attaccata da molti benpensanti livornesi dell'epoca, che lo accusarono anche di \"eccessive spese di gestione\". Per tutta risposta il direttore si sobbarc\u00f2 le spese del giornale, diventandone il padrone e provvedendo personalmente al pagamento, tramite cambiali, dell'impianto tipografico.\nLa nascita de \"Il Telegrafo\".\nIn occasione dello scoppio della guerra russo-turca nel 1877, Giuseppe Bandi riun\u00ec la redazione con l'idea di realizzare una sorta di \"bollettino di guerra\" pomeridiano. Il nome della nuova testata fu scelto dal capo-tipografia Fabbreschi: \"Il Telegrafo\", a memoria del fatto che Livorno fu la prima citt\u00e0 italiana a dotarsi di linea telegrafica, nel 1847. Il nuovo quotidiano mand\u00f2 alle stampe la sua prima copia il 29 aprile di quell'anno, con propositi ben chiari che esulavano dal mero racconto delle vicende della guerra in atto:\nIl primo \"scandalo\" degno di nota avvenne in occasione del ritrovamento, nella zona di San Jacopo, dei corpi di otto livornesi fucilati dagli austriaci nel 1849. Il giornale si fece portavoce di un'iniziativa popolare volta all'esumazione delle salme e alla celebrazione di un funerale solenne:\nL'articolo suscit\u00f2 molte preoccupazioni nelle autorit\u00e0 cittadine e nazionali, con il direttore Bandi convocato dal Prefetto cittadino e dal Ministro dell'Interno Giovanni Nicotera. Il timore di turbare le relazioni diplomatiche con lo Stato asburgico, espresso dall'ambasciatore austriaco, non convinsero comunque il livornese a moderare i toni; alla fine, Giuseppe Bandi promise di coordinare i funerali delle vittime dell'eccidio invitando i concittadini a non creare disordini pubblici, come effettivamente accadde.\nGiuseppe Bandi diresse il giornale fino al 1894, quando fu assassinato dall'anarchico Oreste Lucchesi.\nXX secolo.\nDurante il fascismo, \"Il Telegrafo\" divenne di propriet\u00e0 della famiglia di Costanzo Ciano e fu diretto, dal 1937 al 1943, da Giovanni Ansaldo.\nCome direttore de \"Il Telegrafo\" Ansaldo si distinse per una campagna tesa ad accreditare la morte dei fratelli Rosselli, avvenuta per mano di due sicari fascisti a Bagnoles-de-l'Orne nel giugno del 1937, come un fatto interno alle fazioni del fronte antifascista. Mentre il probabile mandante del duplice omicidio era Galeazzo Ciano figlio del proprietario del suo giornale.\nDopo la liberazione di Firenze \"Il Telegrafo\" fu chiuso per i suoi trascorsi con la Repubblica Sociale Italiana. Il 28 gennaio 1945 fu sostituito da \"Il Tirreno\", giornale di orientamento progressista. Queste le parole scritte da Athos Gastone Banti per presentare il nuovo quotidiano:\nNel 1961 riprese la denominazione \"Il Telegrafo\" e nel 1969 divenne propriet\u00e0 del gruppo editoriale di Attilio Monti, la Poligrafici Editoriale, fino al 1977, quando in seguito alla cessione della testata torn\u00f2 ad essere \"Il Tirreno\".\nNel giugno del 1988 riprende le pubblicazioni, sotto la direzione di Andrea Franchini, per chiudere dopo appena un anno.\nXXI secolo.\nLa testata torna ancora in edicola l'8 luglio 2017, in sostituzione dell'edizione livornese de \"La Nazione\", su iniziativa del direttore Francesco Carrassi. Il 1\u00ba luglio 2019 \"Il Telegrafo\" sospende le pubblicazioni cartacee, a causa delle poche copie vendute e degli scarsi ricavi pubblicitari, mantenendo per\u00f2 attiva l'edizione online."}
{"id": "1064059", "revid": "287204", "url": "https://it.wikipedia.org/wiki?curid=1064059", "title": "Jack Radcliffe", "text": "Biografia.\nRadcliffe \u00e8 nato a Staten Island a New York nel 1960. \u00c8 cresciuto con i genitori di origini italiane, una sorella ed un fratello minore. Studi\u00f2 negli istituti scolastici del suo quartiere, prima di frequentare l'Universit\u00e0 di Buffalo, dove consegu\u00ec due lauree brevi in matematica e fisica. Fece coming out nel 1983 e l'estate di quell'anno si trasfer\u00ec a Denver.\nRadcliffe fu \"scoperto\" nel 1989 dal fotografo Chris Nelson, che lo ritrasse (con lo pseudonimo \"Jack Radcliff\") nel suo volume \"The Bear Cult\", che contribu\u00ec a stabilire l'immaginario associato alla nascente subcultura \"bear\" (ursina) che \u00abidealizza uomini massicci, irsuti e barbuti in contrasto con l'enfasi sui corpi giovanili e slanciati propria della cultura gay. Debutt\u00f2 nel numero 9 della rivista \"Bear Magazine\", curata da Richard Bulger - partner di Nelson - e pubblicata dalla compagnia Brush Creek Media; continu\u00f2 ad apparirvi come modello anche dopo essersi trasferito a San Francisco nel 1989. Durante la stessa seduta fotografica, Radcliffe gir\u00f2 anche il suo primo video pornografico in solitaria. Anche la scelta dello pseudonimo volle sottintendere un certo distacco dalla pornografia maschile di quegli anni.\nA San Francisco, Radcliffe lavor\u00f2 sia come barista presso il Lone Star Saloon, locale rivolto a clienti omosessuali che contribu\u00ec alla formazione della comunit\u00e0 ursina, sia come modello per la Brush Creek Media, divenendo una figura popolare nella crescente comunit\u00e0 ursina. Alcuni anni dopo, Nelson e Bulger proposero a Radcliffe di partecipare a film pornografici di genere gay per la Brush Creek Media. Radcliffe accett\u00f2, comparendo in sette film per adulti al fianco di stars come Chris Steele, Michael Brandon e Zak Spears. Successivamente ha partecipato ad altre lavorazioni con Butch Bear e Massive Studio. Successivamente si \u00e8 ritirato dalla recitazione in film per adulti. Negli anni novanta e primi duemila, Radcliffe ha lavorato come direttore finanziario per una compagnia di consulenza informatica. Successivamente ha svolto la professione di agente immobiliare.\nEredit\u00e0 ed impatto culturale.\nRadcliffe \u00e8 spesso citato come una delle rappresentazioni iconiche pi\u00f9 durature (se non la pi\u00f9 duratura) dell'estetica \"bear\" nella pornografica, nella cultura gay e pi\u00f9 in generale. \u00c8 stato descritto come \u00abla Marilyn Monroe della cultura \"bear\"\u00bb, un \u00abragazzo copertina della cultura \"bear\"\u00bb e un'\u00abicona \"bear\" in carica\u00bb. Nonostante ci\u00f2, Radcliffe ha minimizzato il suo ruolo nella cultura \"bear\".\nNella storia di \"Bear Magazine\", Radcliffe \u00e8 stato il modello di copertina pi\u00f9 significativo. Jack Fritscher, precedentemente caporedattore della rivista \"Drummer\", nella prefazione di \"The Bear Book II: Further Readings in the History and Evolution of a Gay Male Subculture\" (2001) di Les K. Wright, indica Radcliffe come il modello di maggior guadagno per la Brush Creek Media e lo indica come un'icona per la compagnia. Wright stesso lo indica come colui che ha impersonato l'estetica della \"bellezza \"bear\"\" nelle sue pellicole specificamente orientate alla cultura \"bear\". D'altra parte, Radcliffe \u00e8 stato anche identificato come un esempio di una nuova estetica nella cultura \"bear\", contribuendo a formare l'immaginario dell'uomo muscoloso in contrapposizione con l'aspetto \"normale\", \"medio\" o \"grassottello\" che l'aveva caratterizzata in precedenza."}
{"id": "1064061", "revid": "767487", "url": "https://it.wikipedia.org/wiki?curid=1064061", "title": "New Dada", "text": "I New Dada sono stati un gruppo musicale italiano, attivi fra il 1965 e il 1967.\nStoria.\nI New Dada si formarono dall'incontro di sei ragazzi appassionati di musica rock e beat, tutti di famiglia benestante: Maurizio Arcieri, Renato Vignocchi (detto \"Ren\u00e9\", Franco Jadanza, Ferruccio Sansoni (detto \"Ferry\"), Giorgio Fazzini e Ricky Rebaioli - quest'ultimo quasi subito rimpiazzato alla batteria da Gianfranco Longo (detto \"Pupo\"). Gli unici due ad avere una esperienza pregressa in una band sono Sansoni e Longo, entrambi provenienti dai Dandies. Si differenziano dalle altre band dell'epoca fin dal nome, ispirato al dadaismo, e dal look (giacca e cravatta nera, camicia bianca e niente \"capelloni\").\nNel 1965 vennero scritturati dalla Bluebell Records, per cui pubblicarono il singolo \"Ci\u00f2 che fai\" (una cover di \"When You Walk in the Room\" di Jackie DeShannon, tradotta da Mogol e Ricky Gianco), pubblicato anche con il titolo \"La mia voce\". Il singolo ebbe un discreto successo, ma comunque inferiore alla stessa cover (intitolata \"C'\u00e8 una strana espressione nei tuoi occhi\") fatta dai The Rokes. Nonostante questo, nel giugno di quell'anno l'impresario Leo W\u00e4tcher li ingaggi\u00f2 per suonare come spalla durante il tour italiano dei The Beatles del 1965.\nI singoli successivi riscossero un successo ancora maggiore, in particolare \"Non dirne pi\u00f9\" (cover di \"Sick and Tired\" di Chris Kenner), con la quale il gruppo partecip\u00f2 al Cantagiro 1966, piazzandosi al terzo posto nel proprio girone (dietro Equipe 84 e The Rokes). Il 1966 \u00e8 anche un anno in cui il gruppo apparve in vari programmi televisivi in prima serata, come \"Aria condizionata\" e \"Studio Uno\", e tenne numerosi concerti in giro per l'Italia, fra cui quello della serata inaugurale del Piper di Milano, e all'estero. L'anno si concluse con la pubblicazione del loro unico LP, \"I'll Go Crazy\", in cui il gruppo si avvicinava sempre pi\u00f9 alle sonorit\u00e0 rhythm and blues. L'album comprendeva alcuni dei singoli migliori pubblicati nei due anni precedenti, vari inediti e delle cover di James Brown, The Kinks e Lloyd Price.\nIl 1967 si apr\u00ec con la pubblicazione di una versione italiana di \"Lady Jane\" dei The Rolling Stones, con la quale avevano gi\u00e0 vinto un \"disco giallo\" durante la puntata del 19 novembre 1966 dello storico programma radiofonico \"Bandiera gialla\". Il singolo, che avrebbe dovuto consacrarli definitivamente nel panorama beat italiano, si rivel\u00f2 invece essere il loro ultimo: i dissidi interni al gruppo, gi\u00e0 presenti, sfociarono in aperta rottura fra Arcieri e Longo da un lato e Sansoni, Vignocchi e Jadanza dall'altro. Entrambe le fazioni cercarono di ottenere l'utilizzo esclusivo del nome, ma nessuna delle due vi riusc\u00ec.\nLa storia della band fin\u00ec sostanzialmente con questa separazione. Arcieri, Longo e Fazzini convocarono il bassista Giandomenico Crescentini, il tastierista Roberto Rossetto (ex de I Giacobini) e il chitarrista Gilberto Ziglioli (che aveva gi\u00e0 suonato in precedenza con Ghigo e i Goghi), ma la nuova formazione divent\u00f2 presto la band del progetto solista di Arcieri. Sansoni, Vignocchi e Jadanza, invece, si unirono con Gaby Lizmi (dal Patrick Samson Set) e Danny Besquet (ex bassista de I Profeti) e formarono i \"Ferry, Franco, Ren\u00e9, Danny e Gaby\": scritturati dalla CBS, incisero due 45 giri e vennero chiamati a fare da band di supporto al tour italiano dei The Rolling Stones, nell'aprile 1967, prima di sciogliersi."}
{"id": "1064064", "revid": "118834", "url": "https://it.wikipedia.org/wiki?curid=1064064", "title": "Gli Straccioni", "text": ""}
{"id": "1064066", "revid": "767487", "url": "https://it.wikipedia.org/wiki?curid=1064066", "title": "Il giorno della civetta (film)", "text": "Il giorno della civetta \u00e8 un film del 1968 diretto da Damiano Damiani, tratto dall'omonimo romanzo di Leonardo Sciascia.\nLa pellicola, girata a Partinico e a Palermo, si \u00e8 avvalsa di un cast internazionale, comprendente Franco Nero, Claudia Cardinale, Lee J. Cobb, Serge Reggiani e Nehemiah Persoff.\nNegli Stati Uniti il film fu distribuito nel 1970 con il titolo \"The Day of the Owl\".\nTrama.\nSicilia, 1961. L'ufficiale dei Carabinieri Bellodi, parmense ed ex partigiano, in servizio in un piccolo paese, si trova ad indagare sull'omicidio di Salvatore Colasberna, un impresario edile, ucciso per essersi rifiutato di lasciare un appalto ad una ditta protetta della mafia. L'omicidio \u00e8 avvenuto nelle vicinanze dell'abitazione dove vivono Rosa Nicolosi, il marito e la loro figlioletta. Nella stessa mattina scompare anche il marito di Rosa Nicolosi. Il capitano Bellodi riesce a strappare a Rosa un'informazione preziosa: prima di sparire, il marito le ha confidato di essersi imbattuto lungo la strada in cui ha avuto luogo l'omicidio in \"Zecchinetta\" (soprannome derivante dalla sua passione per l'omonimo gioco). Zecchinetta \u00e8 un compaesano pregiudicato, il cui nome viene confermato da \"Parrinieddu\", informatore della polizia. Nel frattempo, il boss del paese, Don Mariano Arena, organizza una voce per far passare l'omicidio Colasberna come dovuto a motivi passionali: sarebbe stato Nicolosi ad uccidere l'impresario, in quanto amante della moglie; dunque si sarebbe dato alla latitanza.\nIl capitano non crede alla pista passionale e cerca di trovare il corpo del Nicolosi, ritenendo che sia stato ucciso in quanto testimone \u00abscomodo\u00bb; riuscir\u00e0 a trovare un corpo ma sar\u00e0 quello di \"Parrinieddu\", ucciso perch\u00e9 ritenuto ormai compromesso. L'inchiesta andr\u00e0 avanti arrivando anche all'arresto di Don Mariano ma alla fine, grazie agli agganci politici di quest'ultimo, Bellodi verr\u00e0 trasferito e i mafiosi, tornati liberi, avranno modo di apprezzare, ma anche di insultare fra di loro, osservandolo con il binocolo dal terrazzo di Don Mariano, l'apparente atteggiamento pi\u00f9 conciliante del nuovo capitano tanto da essere appellato dai mafiosi stessi \"quacquaraqu\u00e0\", cio\u00e8 uomo senza valore e onore rispetto al precedente capitano Bellodi.\nProduzione.\nIl film \u00e8 stato girato a Partinico e a Palermo adattando il libro omonimo di Leonardo Sciascia che prende spunto dall'omicidio del sindacalista comunista Accursio Miraglia, ucciso a Sciacca nel 1947.\nDistribuzione.\nDistribuito nei cinema italiani il 17 febbraio 1968, \"Il giorno della civetta\" ha incassato complessivamente 1.335.244.000 lire dell'epoca.\nCritica.\nNel film risalta in maniera particolare l'atmosfera di omert\u00e0 esistente nel paese e la corruzione diffusa in tutti gli ambienti: politico, giudiziario, ecclesiastico. Ottima la sceneggiatura di Ugo Pirro e dello stesso Damiani. Ottimi gli attori, a partire dai comprimari Tano Cimarosa e Serge Reggiani, convincente Franco Nero (premiato col David) in una delle sue parti migliori, nel dare al Capitano Bellodi il volto pulito del funzionario dello Stato che ancora crede nei valori della Giustizia; ma superlativi sono Claudia Cardinale (anch'essa premiata) e Lee J. Cobb: torva e sensuale come non mai la prima, mafioso perfetto il secondo (aiutato anche dal doppiaggio italiano di Corrado Gaipa).\n\u00abQuando usc\u00ec fu vietato ai minori di 18 anni: nella commissione di revisione (leggi: censura) c\u2019era qualche amico degli amici o fu soltanto un eccesso di prudenza?\u00bb \u2013 Laura, Luisa e Morando Morandini, Il Morandini. Dizionario dei film \u2013 2000, s. v. \u2018Il giorno della civetta\u2019.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "1064068", "revid": "110157", "url": "https://it.wikipedia.org/wiki?curid=1064068", "title": "Bilanciere (meccanica)", "text": "Si definisce bilanciere un membro di un meccanismo a cui \u00e8 consentita solamente un'oscillazione tra due posizioni fisse.\nTipo.\nI bilancieri possono essere di diverso tipo:\nQuesta sua peculiarit\u00e0 d'avere il fulcro di rotazione, posto tra l'albero a camme e la valvola, permette, d'applicare una corsa alla valvola, superiore rispetto all'altezza della camma, tale rapporto \u00e8 calcolabile cos\u00ec\ndove la leva della valvola si ottiene misurando la distanza tra fulcro e punto di contatto con la valvola a fungo, mentre la leva della camma si ottiene misurando la distanza tra fulcro e punto di contatto con la camma.\nAccorgimenti.\nPer ottimizzare il funzionamento del bilanciere:\nOrologeria.\nIn orologeria, il bilanciere \u00e8 un piccolo volano metallico che oscilla intorno a un asse. Viene usato per regolare il movimento negli orologi. \u00c8 costituito da un anello diviso in tre parti e unito da una sottile molla a spirale, che gli imprime delle oscillazioni isocrone.\nLa durata delle oscillazioni dipende dall'elasticit\u00e0 della molla a spirale e dal momento di inerzia del bilanciere."}
{"id": "1064076", "revid": "1861950", "url": "https://it.wikipedia.org/wiki?curid=1064076", "title": "Jakutija (azienda)", "text": "Air Company Yakutia (in russo: \u0410\u0432\u0438\u0430\u043a\u043e\u043c\u043f\u0430\u043d\u0438\u044f \u00ab\u042f\u043a\u0443\u0442\u0438\u044f\u00bb \u2013 Aviakompanija \u00ab\"Jakutija\"\u00bb \"Air Company \"Yakutia\"\") \u00e8 una compagnia aerea con sede a Jakutsk, Repubblica di Sakha, Russia. Opera servizi passeggeri nazionali in Russia e all'interno della Comunit\u00e0 degli Stati Indipendenti, nonch\u00e9 destinazioni in Europa, Asia e Nord America dai suoi hub presso l'aeroporto di Jakutsk e l'aeroporto di Mosca-Vnukovo. La compagnia aerea \u00e8 stata fondata nel 2002 ed \u00e8 di propriet\u00e0 del governo della Repubblica di Sakha.\nStoria.\nLa compagnia aerea attuale \u00e8 stata fondata sulla base della fusione della Sacha Avia e della Jakutia Airlines nel 2002. L'attivit\u00e0 principale di questa compagnia \u00e8 il collegamento della Repubblica Autonoma Sacha con la Russia europea e la Siberia mediante i voli di linea; essi costituiscono l'unico mezzo di trasporto nelle condizioni climatiche e geografiche della Siberia nord-orientale. Nel 2008 la compagnia aerea Jakutija ha trasportato passeggeri diventando il 21\u00ba vettore sul mercato russo. Nel 2009, Jakutija ha trasportato di passeggeri, il % in pi\u00f9 rispetto al 2008, diventando il 14\u00ba vettore pi\u00f9 importante della Russia e la settima compagnia aerea sul mercato interno russo.\nNel periodo gennaio-luglio 2010 Jakutija ha trasportato passeggeri mostrando una crescita del 36,9% rispetto allo stesso periodo del 2009. La crescita \u00e8 stata dovuta in gran parte alla modernizzazione della flotta con i Boeing 737 e Boeing 757. Nel 2010 ha trasportato passeggeri, il % in pi\u00f9 rispetto al 2009. In particolare, nel 2010 la compagnia aerea ha trasportato sulle linee aeree internazionali passeggeri, ovvero volte di pi\u00f9 rispetto all'anno precedente.\nNel gennaio 2011, la compagnia, in collaborazione con la statunitense Boeing ed il Comitato Interstatale di Aviazione, ha partecipato nella procedura di certificazione dei Boeing 737-700 a temperature estremamente basse a -45 \u00b0C. Sugli aerei della flotta della compagnia aerea russa sono state condotte le prove dell'influenza delle basse temperature sulle prestazioni dei motori e dei sistemi di bordo dopo la loro permanenza per 48 ore presso l'aeroporto di Jakutsk, la base tecnica e la sede principale di Jakutija. Il volo di prova successivo \u00e8 stato effettuato il 29 gennaio 2011 alle ore 08:28 (ora UTC) ed \u00e8 durato 1 ora e 30 minuti. Tutti i sistemi del Boeing 737-700 sottoposto alle prove hanno funzionato senza anomalie. Durante il volo, i piloti della Boeing e della compagnia aerea russa hanno eseguito con successo una serie di prove del funzionamento dei sistemi elettronici e del software installato sul velivolo.\nIl 23 gennaio 2013, il primo Sukhoi Superjet 100 di Jakutija \u00e8 ufficialmente entrato in servizio effettuando il suo primo volo di linea sulla rotta Jakutsk - Chabarovsk. Nel febbraio 2013 la compagnia aerea \u00e8 stata iscritta nel registro degli operatori IOSA (IATA Operational Safety Audit) fino al marzo 2014 in seguito all'ispezione passata con successo nel marzo del 2012. \u00c8 diventata cos\u00ec la 14\u00aa compagnia aerea ad ottenere il certificato IOSA in Russia. Il 1\u00ba marzo 2013 il primo De Havilland DHC-8-400 ha effettuato i voli di linea sulle rotte Jakutsk - Chabarovsk e Chabarovsk - Ocha (Oblast' di Sachalin, Russia).\nNel dicembre 2016, JSC Yakutia Airlines ha acquisito Polar Airlines. Come risultato della transazione, Yakutia \u00e8 diventata proprietaria del 100% meno una quota di Polar. La quota \"d'oro\" rimarr\u00e0 sotto la giurisdizione del governo della Yakutia rappresentato dal Ministero della propriet\u00e0 e delle relazioni fondiarie.\nIl 14 settembre 2021, Rostransnadzor, il Servizio federale di vigilanza nel settore dei trasporti, ha stabilito che la compagnia aerea ha nascosto pi\u00f9 di 55 eventi rientranti nei criteri degli incidenti aerei. \u00c8 stato inoltre riscontrato che almeno 70 volte sono stati autorizzati a operare aeromobili che non avevano subito un'adeguata manutenzione. La compagnia aerea utilizza componenti e materiali inadeguati per la manutenzione degli aeromobili. Il capo del Rostransnadzor, in una lettera al presidente della Repubblica di Sakha, ha sottolineato \"l'incapacit\u00e0 della direzione della compagnia aerea Yakutia di svolgere correttamente i propri compiti per garantire la sicurezza e la regolarit\u00e0 dei voli\".\nFlotta.\nFlotta attuale.\nA dicembre 2021 la flotta di Yakutia Airlines \u00e8 cos\u00ec composta:\nFlotta storica.\nYakutia Airlines operava in precedenza con i seguenti aeromobili:"}
{"id": "1064079", "revid": "709565", "url": "https://it.wikipedia.org/wiki?curid=1064079", "title": "Controne", "text": "Controne \u00e8 un comune italiano di 796 abitanti della provincia di Salerno in Campania.\nGeografia fisica.\nControne \u00e8 situato alle falde dei Monti Alburni e immediatamente al di sopra del fiume Calore. Rientra nel territorio del Parco nazionale del Cilento e Vallo di Diano.\nStoria.\nSituato ai piedi dei Monti Alburni, deve le sue origini ad un gruppo di \"esuli pestani\", rifugiatisi nel IX secolo d.C., dopo che l'allora Poseidonia, l'odierna Paestum, fu invasa da un gruppo di Sibariti. Si fermarono dopo 16 miglia, e il loro primo insediamento si ebbe in localit\u00e0 \"Pezza\".\nIl suo nome deriva dalla sua posizione e dalla esposizione al sole: \"CONTRA \u2013 ELJONE\" (dal greco \"helios\" che significa sole), ovvero \"Di faccia al sole\".\nLo stemma del Comune di Controne reca al centro dello scudo un'aquila bicipite, di colore grigio, con le ali spiegate. Secondo alcuni autori una testa rappresenta l'Occidente e l'altra l'Oriente, in particolare le due met\u00e0 dell'Impero bizantino, una in Europa e una in Asia. Controne \u00e8 uno dei quattro Comuni Italiani ad adottare un\u2019aquila bicipite nel proprio stemma. Gli altri comuni sono: Velletri, Villafrati e Piana degli Albanesi. Al di sopra dello scudo \u00e8 posta una corona. I Comuni devono utilizzare una corona formata da un cerchio aperto da quattro pusterle (tre visibili), con due cordonate a muro sui margini, sostenente una cinta, aperta da sedici porte (nove visibili), ciascuna sormontata da una merlatura a coda di rondine, il tutto d'argento e murato di nero. Al di sotto dello scudo si intrecciano due ramoscelli, uno di ulivo ed uno di quercia richiamanti lo stemma della Repubblica Italiana ed aventi, come esso, questo significato: Il ramo di ulivo simboleggia la volont\u00e0 di pace della nazione, sia nel senso della concordia interna che della fratellanza internazionale. Il ramo di quercia che chiude a destra l'emblema, incarna la forza e la dignit\u00e0 del popolo italiano. Entrambi, poi, sono espressione delle specie pi\u00f9 tipiche del patrimonio arboreo.\nLe monete raffiguranti il dio Nettuno rinvenute sul sito archeologico e i resti ancora visibili di un tempio con pavimenti mosaicati nella localit\u00e0 \"Pezza\", testimoniano una presenza nel periodo ellenico.\nDal 1811 al 1860 ha fatto parte del circondario di Postiglione, appartenente al Distretto di Campagna del Regno delle Due Sicilie.\nDal 1860 al 1927, durante il Regno d'Italia ha fatto parte del mandamento di Postiglione, appartenente al Circondario di Campagna.\nCultura.\nEventi.\nLa Sagra del Fagiolo.\nLa Sagra del Fagiolo di Controne nasce nel 1983 da una iniziativa dell'amministrazione allora in carica, per valorizzare e far conoscere un prodotto eccellente che fino a quel momento per\u00f2 non era conosciuto al di fuori del territorio contronese.\nDalla prima edizione ad oggi la sagra ha occupato un posto importantissimo nella vita dei contronesi fino a dettare i \"tempi\" dell'economia del paese stesso.\nL'evento, che si svolge l'ultimo sabato l'ultima domenica del mese di novembre, vede giungere nel paesino degli Alburni migliaia di turisti pronti a degustare il prelibato legume.\nLa manifestazione \u00e8, di fatto, una rievocazione storica dei piatti e delle tradizioni contronesi.\nSi svolge lungo le vie del caratteristico centro storico all'interno delle quali vengono allestite delle \"taverne\" presso le quali si pu\u00f2 degustare il protagonista dell'evento, il Fagiolo di Controne, in tutte le sue migliori espressioni.\nEconomia.\nL'economia di Controne \u00e8 legata fortemente all'agricoltura. Si producono Olio d'oliva e i rinomatissimi Fagioli di Controne grazie ai quali ogni anno si svolge un evento importantissimo per l'economia locale: la Sagra del Fagiolo di Controne che si svolge nell'ultimo weekend del mese di novembre.\nI fagioli di Controne.\nLe caratteristiche pi\u00f9 importanti, che fanno del Fagiolo di Controne un prodotto pregiato, sono di carattere fisico ed organolettico. L'alta digeribilit\u00e0, la presenza di una buccia (scorza) sottile, i tempi di cottura nettamente inferiori a quelle dei comuni fagioli, le sensazioni \"al palato\" decisamente uniche hanno contributito a fare s\u00ec che Slow Food inserisse questo prodotto nelle 100 specialit\u00e0 italiane da salvare.\nAd aumentare il valore del prodotto c'\u00e8 un altro fattore di non poco conto: una produzione bassissima. Nello stesso territorio contronese (gi\u00e0 di per s\u00e9 di piccole dimensioni) le zone in cui si pu\u00f2 avere una produzione eccellente del legume sono pochissime e tutte situate nei pressi delle sorgenti che sgorgano sul territorio comunale.\nAmministrazione.\nAltre informazioni amministrative.\nIl comune fa parte della Comunit\u00e0 montana Alburni.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele.\nSport.\nGli sport pi\u00f9 praticati a Controne sono: il calcio e la pallavolo che storicamente hanno attirato l'interesse dei cittadini contronesi.\nAttualmente esiste una sola squadra di calcio l\"'A.S.D. Controne\" che milita in Prima Categoria. La squadra fondata nel 2009 sulle ceneri di precedenti associazioni sportive ha come stemma un'Aquila Bicipite stilizzata (che prende spunto da quella presente nello stendardo del Comune di Controne) sovrastante un vecchio pallone da calcio.\nEsiste anche una squadra di calcio a 5, l\u2019ASD Futsal Controne, che disputa il campionato di Serie D."}
{"id": "1064211", "revid": "1543377", "url": "https://it.wikipedia.org/wiki?curid=1064211", "title": "Digital Millennium Copyright Act", "text": "Il Digital Millennium Copyright Act (DMCA) \u00e8 una legge degli Stati Uniti d'America sul copyright che implementa i due trattati del 1996 dell'Organizzazione Mondiale per la Propriet\u00e0 Intellettuale. Il DMCA rende illegali la produzione e la divulgazione di tecnologie, strumenti o servizi che possano essere usati per aggirare le misure di accesso ai lavori protetti dal copyright (anche conosciuti come DRM) ed inoltre criminalizza l'elusione di un dispositivo di controllo d'accesso, anche quando non vi sia un'effettiva violazione del diritto d'autore. Prevede altres\u00ec un inasprimento delle pene per la violazione del copyright su Internet.\nApprovato l'8 ottobre 1998 con voto unanime del Senato degli Stati Uniti e controfirmato dal Presidente Bill Clinton il 28 ottobre 1998, il DMCA costituisce un emendamento del titolo 17 dello U.S. Code con il fine di estendere la portata del copyright, limitando la responsabilit\u00e0 dei provider relativamente alla violazione del copyright da parte dei loro utenti.\nIl 22 maggio 2001 l'Unione europea ha approvato la direttiva europea sul copyright per molti versi simile al DMCA.\nDisposizioni.\nParte I: WIPO Copyright and Performances and Phonograms Treaties Implementation Act.\nLa prima parte del DMCA riforma la legge sul copyright vigente negli Stati Uniti d'America affinch\u00e9 si conformi al WIPO Copyright Treaty (Trattato WIPO sul Copyright) e al WIPO Performances and Phonograms Treaty (Trattato WIPO sulle Opere Performative e Fonografiche), adottati alla Conferenza Diplomatica WIPO tenutasi nel dicembre del 1996. I trattati comprendono due macro sezioni. Una sezione si occupa delle opere tutelate da specifici trattati nelle leggi USA per la prevenzione della copia.\nLa seconda sezione \u00e8 generalmente nota come provvedimento del DMCA contro l'elusione delle leggi sul copyright. Questo provvedimento ha cambiato le modalit\u00e0 con cui i sistemi di prevenzione della violazione del copyright (definiti anche \u2033misure tecniche di protezione\u2033) evitano di essere raggirati e ha stabilito che tutti i videoregistratori analogici avessero le stesse modalit\u00e0 di prevenzione contro la copia create da Macrovision (ora Rovi Corporation o DVD-Video), che hanno conferito a quest'ultima l'effettivo monopolio sul mercato dei videoregistratori analogici con un sistema anti-copia. Questa parte contiene anche altre limitazioni e clausole, in determinate situazioni, riguardo alla ricerca e all'ingegneria inversa.\nParte II: Online Copyright Infringement Liability Limitation Act.\nLa seconda parte del DMCA rappresenta una sicurezza per gli online service provider (compresi gli Internet service provider) contro la responsabilit\u00e0 della violazione del copyright, purch\u00e9 questi soddisfino determinate esigenze. Gli ISP devono aderire ed essere conformi ad alcune linee guida sicure prestabilite e impedire l'accesso al materiale che si presume stia infrangendo una legge sul copyright (o rimuoverlo) nel caso in cui ricevessero la notifica di una denuncia di violazione da parte del titolare di un copyright o di un suo rappresentante.\nParte III: Computer Maintenance Competition Assurance Act.\nLa terza parte del DMCA ha modificato una clausola (diritto) della parte riguardante il copyright in modo tale da permettere ai riparatori dei computer di creare alcune copie temporanee dei file presenti su di essi fino al termine della riparazione.\nParte IV: Miscellaneous Provisions.\nLa quarta parte del DMCA contiene ulteriori disposizioni:\nParte V: Vessel Hull Design Protection Act.\nLa quinta parte del DMCA ha aggiunto una sezione dedicata a un tipo di tutela \"sui generis\" a favore dei progetti degli scafi delle barche. Questi non erano considerati coperti dalle leggi sul copyright poich\u00e9 sono oggetti utili la cui forma non pu\u00f2 essere distinta dalla loro funzione.\nCritiche.\nEffetti sull'innovazione e sulla concorrenza.\nIn almeno un caso giudiziario, il DMCA \u00e8 stato sfruttato da progetti di software Open source per difendere la conversione di software (i.e. license violations) implicando la rimozione delle notifiche di copyright.\nRiforma e opposizioni.\nDopo dieci anni dall'entrata in vigore del DMCA, la Electronic Frontier Foundation ha documentato come esso abbia avuto un certo numero di effetti negativi, in particolare affermando che:\nIn tutti questi casi, la EFF rileva come il DMCA sia stato usato non per proteggere il copyright, ma con la funzione strumentale di proteggere gli interessi economici di privati."}
{"id": "1064215", "revid": "12582", "url": "https://it.wikipedia.org/wiki?curid=1064215", "title": "Fontana del Rosello", "text": ""}
{"id": "1064217", "revid": "125619933", "url": "https://it.wikipedia.org/wiki?curid=1064217", "title": "Sarah Felberbaum", "text": "Biografia.\nLondinese di madre inglese e padre statunitense di origini ebraiche russo-ungheresi, \u00e8 cresciuta in Italia dall'et\u00e0 di un anno. Ha studiato recitazione con Gisella Burinato.\nAll'et\u00e0 di quindici anni comincia a lavorare come modella in Italia. Successivamente \u00e8 protagonista di varie campagne pubblicitarie, tra cui una serie di spot con Sergio Castellitto e Francesco Mandelli che la rende nota al grande pubblico televisivo. Compare anche in alcuni videoclip: \"Come voglio\" (1999) e \"Magari meno\" (2002) degli Zero Assoluto e \"Contromano\" (2005) di Nek. Nel 2000 esordisce come conduttrice nel programma musicale \"Top of the Pops\", in onda su Rai 2. L'anno seguente compare occasionalmente nel ruolo di Lucia nella sit-com \"Via Zanardi, 33\", diretta da Antonello De Leo e trasmessa su Italia 1. Nel 2002 esordisce su Rai 1 come conduttrice di \"Unomattina Estate\".\nNel 2003 conduce la prima edizione di Sky Cine News con Luca Argentero. Nel 2004 pubblica il romanzo \"Baby Vogue\", vincitore del Premio Cortina, e per Sky Cinema Classics conduce \"Hollywood Boulevard\". Nel 2005 interpreta il ruolo di Carlotta nella miniserie TV \"Caterina e le sue figlie\" di Fabio Jephcott, in onda su Canale 5, e gira la miniserie \"Giorni da Leone 2\", diretta da Francesco Barilli e trasmessa il 5 settembre 2006 da Rai 1, ma interrotta dopo la messa in onda della prima puntata per gli scarsi ascolti. L'anno successivo gira la miniserie in sei puntate \"Caterina e le sue figlie 2\", regia di Luigi Parisi e Vincenzo Terracciano, in onda nel 2007, e \"Caravaggio\", miniserie in due puntate diretta da Angelo Longoni, in onda nel 2008 su Rai 1.\nNel 2007 gira come protagonista, nel ruolo di \"Agnese Ristori\", \"La figlia di Elisa - Ritorno a Rivombrosa\", regia di Stefano Alleva, miniserie in otto puntate, in onda dal 4 novembre dello stesso anno su Canale 5. Sempre nello stesso anno esordisce nel cinema con il film \"Cardiofitness\", per la regia di Fabio Tagliavia. Inoltre dal 26 dicembre appare nuovamente in \"Giorni da Leone 2\", in onda questa volta su Rai 2. Nel 2008 \u00e8 membro della giuria di qualit\u00e0 per la sezione \"Giovani\" del Festival di Sanremo. Nell'estate 2008 nel ruolo di \"Elsa Corzani\" \u00e8 la protagonista femminile di \"Mal'aria\", regia di Paolo Bianchini, miniserie in 2 puntate in onda su Rai 1 nel 2009. A settembre del 2008 interpreta il ruolo di \"Letizia\" nel film per il cinema \"Aspettando Godard\", regia di Alessandro Aronadio, nelle sale nel 2009.\nNel 2010 \u00e8 di nuovo Carlotta nella miniserie in 8 puntate \"Caterina e le sue figlie 3\", regia di Alessandro Benvenuti, Alessio Inturri e Riccardo Mosca. Tra il 2009 e il 2010 gira i film \"Due vite per caso\", regia di Alessandro Aronadio, \"Ti presento un amico\", regia di Carlo Vanzina, e \"Maschi contro femmine\", regia di Fausto Brizzi, e poi appare anche nel sequel \"Femmine contro maschi\" sempre diretto da Brizzi. Nel 2011 \u00e8 protagonista femminile nel film di Andrea Molaioli \"Il gioiellino\" e la sua interpretazione le vale la sua prima candidatura ai prestigiosi David di Donatello come miglior attrice protagonista.\nNel 2012 gira la fiction \"Il giovane Montalbano\" interpretando il ruolo di Livia, storica fidanzata del commissario nella serie madre. Sempre a partire dal 2012 \u00e8 tra i protagonisti di \"Una grande famiglia\", fiction articolata in tre serie per 21 puntate complessive, dove interpreta Nicoletta Rengoni, figlia della protagonista e quarta di cinque fratelli. Entrambe trasmesse su Rai 1. Nel 2012 poi recita nel film \"Viva l'Italia\". Nel 2013 recita nel film \"Il principe abusivo\" che vede l'esordio alla regia di Alessandro Siani, anche protagonista del film. Partecipa anche a \"Una piccola impresa meridionale\" di Rocco Papaleo.\nNel 2015 \u00e8 di nuovo Livia nella seconda serie del Giovane Montalbano e recita nel fim \"Poli opposti\" di Max Croci.\nNel 2016 entra a far parte del cast della serie tv \"I Medici\", in onda su Rai 1, al fianco di Richard Madden e Dustin Hoffman.\nNel 2021 recita nel film \"Come un gatto in tangenziale - Ritorno a Coccia di Morto\" nel ruolo di Camilla, compagna di Giovanni (Antonio Albanese).\nVita privata.\nIl 23 dicembre 2015 ha sposato alle Maldive il calciatore Daniele De Rossi, con cui era fidanzata dal 2011.\nLa coppia ha avuto due figli, Olivia Rose, nata il 14 febbraio 2014, e Noah, nato il 3 settembre 2016."}
{"id": "1064218", "revid": "1573940", "url": "https://it.wikipedia.org/wiki?curid=1064218", "title": "Phalangeriformes", "text": "I Falangeriformi (Phalangeriformes ) sono uno dei due sottordini in cui viene suddiviso l'ordine dei Diprotodonti. Le specie del sottordine sono note anche con il nome comune di opossum australiani o \"possum\" (per distinguerli dagli \u201copossum\u201d delle americhe). Il sottordine comprende 63 specie di marsupiali nativi di Australia, Nuova Guinea e Sulawesi.\nDescrizione.\nTutti i Falangeriformi sono dotati di lunghe code. Il loro rappresentante pi\u00f9 piccolo, l'opossum pigmeo della Tasmania (\"Cercartetus lepidus\"), ha una lunghezza testa-corpo di 7\u00a0cm e pesa 10 g, ed \u00e8 la specie pi\u00f9 piccola dell'ordine dei Diprotodonti. Quelli pi\u00f9 grandi, i cuschi orsini (genere \"Ailurops\"), possono superare i 7\u00a0kg di peso.\nBiologia.\nI Falangeriformi hanno generalmente abitudini notturne e almeno in parte arboricole. Tutte le specie vivono in habitat forestali, e alcune di esse si sono stabilite anche in ambienti urbani. Da un punto di vista alimentare, si va da erbivori od onnivori generici (come il tricosuro volpino, \"Trichosurus vulpecula\") a specie specializzate nel nutrirsi di foglie di eucalipto (il petauro gigante, \"Petauroides volans\"), insetti (l'opossum pigmeo di montagna, \"Burramys parvus\") e nettare (l'opossum del miele, \"Tarsipes rostratus\").\nTassonomia.\nLe 63 specie viventi di Falangeriformi sono suddivise in 6 famiglie e 21 generi:"}
{"id": "1064225", "revid": "775372", "url": "https://it.wikipedia.org/wiki?curid=1064225", "title": "Solution Development Manager", "text": "Nel mondo aziendale il solution development manager \u00e8 la figura che ricopre un ruolo operativo, propositivo di nuove soluzioni verso i suoi interlocutori. \nRuolo.\nIl suo ruolo consiste nello sviluppare delle proposte o soluzioni sia tecniche che commerciali senza presentare una soluzione standardizzata. Viene richiesta una dote di conoscenza sui prodotti assieme alla conoscenza dei processi e dei mercati che richiede di interpretare le esigenze latenti dei clienti con creativit\u00e0. \nRichiede ottime competenze organizzative ma non una profonda conoscenza dei dettagli tecnici dei processi; sono necessarie alla riuscita del progetto capacit\u00e0 trasversali per delle visioni di scenari che non devono necessariamente essere innovativi quanto disegnati per la risoluzione di una esigenza che consenta di trovare una nuova soluzione per un processo.\nFormazione.\nLa formazione richiede, oltre che un'esperienza sul campo, anche uno studio approfondito delle tecniche di project management, di problem solving, spiccate caratteristiche di leadership, un'ottima capacit\u00e0 di comunicazione e molta creativit\u00e0."}
{"id": "1064232", "revid": "767487", "url": "https://it.wikipedia.org/wiki?curid=1064232", "title": "Capolavoro", "text": "Per capolavoro s'intende un'opera generalmente considerata eccelsa, oppure la prima in ordine d'importanza di un artista, artigiano o autore.\nNelle opere artigianali e manuali il capolavoro \u00e8 la prova di abilit\u00e0 a cui veniva sottoposto l'artigiano o l'operaio per acquisire la qualifica; detta opera, in genere un manufatto, doveva rispondere ai requisiti tecnici ed estetici richiesti dalla specializzazione e fissata dalle corporazioni, per gli artigiani in epoca tardomedievale, e dalle direzioni tecniche di settore per gli operai specializzandi, in epoca industriale."}
{"id": "1064249", "revid": "287204", "url": "https://it.wikipedia.org/wiki?curid=1064249", "title": "Aston Martin DBS", "text": "La Aston Martin DBS, e la sua evoluzione con un nuovo motore DBS V8, (le cui sigle significano \"David Brown Sports\") \u00e8 una coup\u00e9 granturismo prodotta dalla casa automobilistica britannica Aston Martin tra il 1967 ed il 1972. La DBS inizialmente \u00e8 disponibile solo con il noto motore sei cilindri in linea ereditato dalla DB6 poi, nel 1969, arriva la nuova DBS V8, con un motore otto cilindri a V totalmente nuovo. Entrambe le versioni sono prodotte con la stessa carrozzeria fino al 1972 quando si trasformano nelle nuove Aston Martin Vantage (6 cilindri in linea) e Aston Martin V8.\nIl contesto.\nL'Aston Martin DBS, nata per sostituire la precedente DB6, \u00e8 l'ultimo modello sviluppato dalla Aston Martin durante la sua appartenenza al gruppo David Brown. Fin dal 1963 David Brown, preoccupato per il calo delle vendite, decide che \u00e8 necessario lanciare una nuova vettura pi\u00f9 comoda ed equipaggiata con un motore V8, per soddisfare le sempre crescenti richieste del mercato americano.\nPer questo motivo incarica Tadek Marek, il progettista del precedente 6 cilindri in linea, di progettare un nuovo motore V8, interamente in alluminio con quattro alberi a camme in testa, e l'ingegnere Harold Beach di progettare il pianale della nuova gran turismo, pi\u00f9 spaziosa e comoda delle precedenti DB4/5/6 e capace di accogliere sin da subito il nuovo motore V8. \nPer la carrozzeria l'Aston Martin fa realizzare due prototipi alla Carrozzeria Touring di Milano, gi\u00e0 autrice delle DB4/5/6, noti come Aston Martin DBSC Touring. A causa della fredda accoglienza del pubblico ai saloni cui vennero presentate e della precaria situazione finanziaria del carrozziere milanese la linea dei due prototipi viene bocciata e l'incarico di disegnare la nuova gran turismo passa al giovane designer interno William Towns. \nLa storia del modello.\nLa nuova DBS debutta nel 1967 ed \u00e8 una raffinata granturismo dotata di una meccanica migliorata rispetto alla DB6. La nuova auto viene dotata di 4 freni a disco, sterzo servoassistito, cambio manuale a 5 marce, sospensioni anteriori a ruote indipendenti e soprattutto retrotreno con ponte De Dion. La nuova coup\u00e9 avrebbe dovuto far debuttare anche il nuovo V8, tutto in lega di alluminio e con 4 alberi a camme in testa, ma vari problemi di messa a punto costrinsero la casa di Newport Pagnell ad impiegare inizialmente i 6 cilindri in linea della precedente DB6.\nLa carrozzeria e gli interni.\nL'Aston Martin DBS disegnata da William Towns \u00e8 una granturismo due porte con coda fastback, caratterizzata da una carrozzeria di generose dimensioni (261 cm di passo, 459 cm di lunghezza, 133 cm d'altezza e ben 183 cm di larghezza) con abitabilit\u00e0 per 2+2 persone (con i due posti posteriori considerati di fortuna ma comunque pi\u00f9 ampi rispetto alla DB6) e pesante 1588 kg. Queste dimensioni rendono la nuova DBS pi\u00f9 una veloce gran turismo che una sportiva pura, come testimoniavano la presenza del servosterzo, gradito soprattutto negli USA, e gli interni lussuosi, realizzati con pelle e radica.\nLa caratteristica distintiva della DBS \u00e8 la griglia cromata, con la tipica forma ottagonale, che occupa tutto il frontale e ingloba i quattro proiettori circolari di piccolo diametro e gli indicatori di direzione; il tutto sopra un singolo paraurti cromato. La fiancata richiama lo stile italiano contemporaneo, con un'impostazione generale non molto differente da quella delle Maserati Ghibli e Fiat Dino Coup\u00e9, in cui il lungo cofano si contrappone ad un abitacolo raccolto e ad una coda tronca. Sul parafango anteriore vi \u00e8 la piccola griglia di sfogo dell'aria calda coperta da una barra cromata, gi\u00e0 tipica del marchio inglese, con su scritta l'indicazione del modello, il sottoporta \u00e8 percorso da un listello cromato e dietro i finestrini posteriori, simili a quelli della DB6, sono poste le griglie di sfogo dell'aria viziata. Il lunotto e il bagagliaio sono separati da un pannello in cui sono montati i due tappi di riempimento per il serbatoio. La coda \u00e8 tronca, con i fanali rettangolari montati alle estremit\u00e0 del pannello posteriore concavo, sotto il quale si trovano il paraurti cromato ed un pannello con le luci di retromarcia, il portatarga e l'alloggiamento dei terminali di scarico cromati.\nGli interni sono comodi e lussuosi, con le quattro poltrone e il volante rivestiti in pelle Connolly, il cruscotto nero con gli strumenti Smiths circolari a fondo nero; il tutto realizzato con un elevato grado di finitura. In pi\u00f9 vi sono l'aria condizionata, gli alzacristalli elettrici e il servosterzo.\nLa meccanica.\nAl momento del debutto la DBS \u00e8 disponibile in un'unica versione mossa dal noto 6 cilindri in linea bialbero in alluminio di 3996 cm\u00b3 alimentato da tre carburatori SU HD8 con 282 CV e raggiunge la velocit\u00e0 massima di 227 km/h, considerata modesta per la cilindrata. Per ovviare alla carenza di prestazioni, sentita soprattutto in Europa, pochi mesi dopo l'Aston Martin offre il pacchetto \"Vantage\" in cui il motore, grazie all'alimentazione a 3 carburatori doppio corpo Weber 45 DCOE9 e al rapporto di compressione pi\u00f9 elevato, dispone di 325 CV, sufficienti a farle toccare i 258 km/h di velocit\u00e0 massima. Sulla vettura, nota come \"DBS Vantage\", anche i freni e l'assetto vennero adeguati alle maggiori prestazioni. \nIl telaio a pianale portante \u00e8 in acciaio scatolato mentre la carrozzeria \u00e8 in lega di alluminio. Le sospensioni anteriori sono a ruote indipendenti con schema a quadrilateri deformabili, con molle elicoidali, ammortizzatori idraulici telescopici Armstrong coassiali e barra antirollio, mentre quelle posteriori sfruttano un ponte De Dion, con doppi puntoni longitudinali di reazione, parallelogramma di Watt, molle elicoidali e ammortizzatori a leva Armstrong Selectaride regolabili elettricamente. Lo sterzo \u00e8 a pignone e cremagliera, le ruote sono a raggi con gallettone centrale di fissaggio e l'impianto frenante \u00e8 di primo livello, con servofreno a depressione e quattro freni a disco, di cui i posteriori inboard. Per gratificare il pubblico statunitense viene offerto anche il cambio automatico Chrysler Torque Flite a tre velocit\u00e0 al posto dell'unit\u00e0 manuale ZF a cinque marce montata di serie in blocco con il motore, con frizione monodisco a secco Borg &amp; Beck.\nLa DBS V8.\nL'Aston Martin comincia a sviluppare un nuovo motore V8 gi\u00e0 nel 1963, sotto la direzione di Tadek Marek, per migliorare le prestazioni offerte dal sei cilindri, giunto al termine dello sviluppo. Per appagare il mercato americano viene progettata una moderna unit\u00e0 4,8 litri con monoblocco, testata e numerosi accessori realizzati in leghe di alluminio per contenere il peso, due alberi a camme in testa per bancata, inclinate di 90\u00b0 tra loro, e impianto di iniezione meccanica Bosch. Sempre pensando al mercato nordamericano, dove Chrysler, Ford e General Motors producono motori di dimensioni simili per le loro auto sportive, la cilindrata definitiva viene aumentata a 5,3 litri (alesaggio \u00d7 corsa: 100 \u00d7 85 mm, totale 5341 cm3) per ottenere 325 CV a 5500 giri/min. Il nuovo V8 \u00e8 installato per la prima volta su un'auto su due Lola T70 gestite dal Team Surtees alla 24 Ore di Le Mans del 1967; entrambe le auto si ritirano, proprio per guasti ai motori, ma le modifiche applicate dopo queste defezioni assicurano una migliore affidabilit\u00e0 sui motori prodotti in serie. \nNel gennaio 1970 lo sviluppo del nuovo V8 giunge al termine e viene finalmente installato sulla \"DBS\" dando origine alla \"DBS V8\". Nel listino della casa la \"DBS V8\" si posiziona sopra la \"DBS Vantage\", da cui eredita il resto della meccanica sostanzialmente invariata eccetto che per i freni a disco, ora autoventilanti su tutte le ruote, e fa uscire definitivamente dal listino la DB6 Mk II. Esternamente si distingue dalla DBS standard per le targhette identificative del modello e soprattutto per i nuovi cerchi in lega con cinque colonnette di fissaggio anzich\u00e9 quelli a raggi. Il nuovo propulsore, disponendo di 325 CV grazie al sistema d'iniezione meccanica Bosch, spinge i 1727 kg della nuova \"DBS V8\" fino a 259 km/h.\nCon l'introduzione della DBS V8 viene leggermente modificata la carrozzeria di tutte le DBS. Le griglie di sfogo dell'aria viziata sono spostate da dietro i finestrini al pannello tra lunotto e bagagliaio, le strisce cromate sottoporta sono inspessite e vengono leggermente modificati i pannelli della carrozzeria sotto i paraurti anteriori e posteriori.\nLa fine della produzione.\nDurante il 1971 l'Aston Martin entra in crisi finanziaria e David Brown decide di venderla alla Investor Company Developments, che ne assume la guida il 1\u00ba gennaio 1972. Nell'aprile del 1972, Aston Martin realizza le ultime 23 DBS sei cilindri e 34 DBS V8, completando il ciclo delle vetture prodotte da David Brown. Infatti questi modelli non vanno in pensione ma vengono solo ritoccati e rinominati, abbandonando la sigla \"DB\" dell'era David Brown, diventando la \"nuova\" Vantage (a 6 cilindri) e la \"nuova\" AM V8. Tecnicamente le \"nuove\" vetture corrispondono alle precedenti DBS Vantage e DBS V8 mentre esternamente hanno un nuovo frontale ispirato a quello della DB4, con due grandi proiettori rotondi anzich\u00e9 i precedenti quattro piccoli e una nuova griglia ottagonale.\nNel 1973 la Vantage va definitivamente in pensione, insieme alle ruote a raggi di serie e al glorioso 6 cilindri in linea di Tadek Marek, mentre la Aston Martin V8 continua ad essere prodotta, con vari restyling, fino al 1989.\nL'Aston Martin DBS e i media.\nCome altre vetture sportive anche la DBS recita come \"attrice\" sia per il cinema che per la TV.\nAgente 007 - Al Servizio Segreto di sua Maest\u00e0.\nCome gi\u00e0 la DB5 in \"Missione Goldfiger\" del 1964 anche un'Aston Martin DBS Vantage viene utilizzata da James Bond, interpretato da George Lazenby nel film \"Al servizio segreto di Sua Maest\u00e0\" del 1969. A differenza della precedente Bond-car l'Aston Martin DBS Vantage non \u00e8 dotata di nessun gadget, a parte un supporto per un fucile con mirino telescopico nel vano portaoggetti. Nelle scene finali del film Tracy, la moglie di Bond interpretata da Diana Rigg, viene uccisa proprio mentre \u00e8 seduta nella macchina, adornata coi fiori per festeggiare le recenti nozze.\nIn una breve scena nel successivo film di 007, \"Una cascata di diamanti\" del 1971, appare anche un'altra DBS, che viene equipaggiata con missili dalla Sezione Q mentre Bond sta parlando al telefono con Q in persona.\nAttenti a quei due\u01c3.\nUna DBS \u00e8 stata utilizzata nella serie TV \"Attenti a quei due\u01c3\" (1971-1972), in cui Lord Brett Sinclair, il personaggio interpretato da Roger Moore, ne guida una. La DBS (6 cilindri, numero di telaio\u02d0 5636/R), fornita dalla Aston Martin ai produttori dello spettacolo, \u00e8 verniciata in giallo \"Bahama Yellow\" ed \u00e8 dotata di cerchi in lega e targhette per replicare una DBS V8. L'auto, che nella serie utilizza la targa personalizzata \"BS 1\", \u00e8 stata venduta ad un cliente che se ne \u00e8 a lungo preso cura, e poi \u00e8 stata restaurata direttamente dalla Aston Martin prima di essere esposta nel 2013 a due dei concorsi automobilistici pi\u00f9 esclusivi d'Europa, il Concorso d'Eleganza Villa d'Este e il Salon Priv\u00e9 Concours di Londra. Sia Roger Moore che il co-protagonista Tony Curtis hanno autografato la parte inferiore del bagagliaio dell'auto: Moore ai Pinewood Studios nel maggio 2003; Curtis all'Ippodromo di Cheltenham nell'ottobre 2008.\nLagonda.\nNel 1969, dopo l'uscita di scena della Rapide, il nome Lagonda viene riutilizzato per un prototipo a quattro porte della DBS. Il prototipo, numero di telaio MP230/1, \u00e8 stato utilizzato da David Brown come auto personale, con targa JPP5G, fino al 1972. Tra il 1974 e il 1976 furono prodotte altre sette berline Lagonda a quattro porte basate sul prototipo del 1969, dotate per\u00f2 del frontale delle AM V8 a fari doppi e di una griglia Lagonda \"a ferro di cavallo\" al posto del frontale a quattro fari del prototipo."}
{"id": "1064257", "revid": "63945", "url": "https://it.wikipedia.org/wiki?curid=1064257", "title": "Battaglia di San Quint\u00edn", "text": ""}
{"id": "1064270", "revid": "1915706", "url": "https://it.wikipedia.org/wiki?curid=1064270", "title": "Perfluoroisobutene", "text": "Il perfluoroisobutene (PFIB) \u00e8 un gas incolore, sottoprodotto industriale derivante dal processo di sintesi del tetrafluoroetilene e del perfluoropropene. Esso \u00e8 presente anche come sottoprodotto della pirolisi del tetrafluoroetilene per produrre perfluoropropene.\nDal punto di vista chimico \u00e8 un elettrofilo molto forte. Questo comportamento \u00e8 dovuto all'effetto elettron-attrattore degli atomi di fluoro.\nSintesi.\nIl processo di sintesi del tetrafluoroetilene \u00e8 la pirolisi del monoclorodifluorometano. Durante questo processo si formano tracce di difluorocarbene, il quale reagisce ulteriormente formando perfluoropropano e PFIB .\nIl PFIB \u00e8 presente anche nei gas derivanti dalla decomposizione termica del PTFE a temperature maggiori di 425 \u00b0C Ovvero \u00e8 presente nei gas che si sviluppano durante il surriscaldamento delle padelle ricoperte di PTFE (o Teflon).\nIn un supercomputer Cray-2 del Lawrence Livermore National Laboratory il Fluorinert (sebbene ritenuto inerte) ha sviluppato Perfluoroisobutene \nTossicologia.\nIl PFIB ha un TLV-C pari a 0,01 ppm. \u00c8 un gas estremamente tossico e reattivo. A contatto con l'acqua libera fluorofosgene \nL'inalazione di questa sostanza in concentrazione superiore ai limiti pu\u00f2 portare all'edema polmonare. I sintomi dell'intossicazione possono apparire a distanza di ore dall'esposizione.\nA causa della sua altissima tossicit\u00e0 \u00e8 stato classificato nel secondo livello della convenzione sulle armi chimiche: sostanza che pu\u00f2 essere usata per fabbricare armi chimiche o come arma chimica essa stessa."}
{"id": "1064325", "revid": "62748", "url": "https://it.wikipedia.org/wiki?curid=1064325", "title": "Abbadidi", "text": "Gli Abbadidi (o Abadidi) erano una dinastia araba di al-Andalus (Spagna islamica) che regn\u00f2 sulla Ta'ifa di Siviglia, fondata da Ab\u016b al-Q\u0101sim Mu\u1e25ammad ibn \u02bfAbb\u0101d, \"q\u0101\u1e0d\u012b\" di Siviglia dal 1023, dopo essersi reso autonomo prima della caduta del califfato di Cordova (1031).\nFu travolta, come altre piccole dinastie della Spagna musulmana, dall'invasione almoravide (dinastia regnante nel Maghreb al-Aqsa, l'attuale Marocco), che depose l'ultimo emiro abbaide, Muhammad al-Mu\u02bftamid.\nStoria.\nAl-Q\u0101sim faceva parte del consiglio che reggeva le sorti di Siviglia e con uno stratagemma, usato a quanto pare anche nelle taifa di Valenza, D\u00e9nia, Tortosa, Carmona e Cordova, riusc\u00ec a farsi eleggere primo ministro. Fece infatti passare per profugo a Siviglia un falso Hish\u0101m II, califfo ai tempi di Almanzor, che pretendeva di esercitare il potere supremo, e che elesse Al-Q\u0101sim alla massima carica della citt\u00e0.Appena eletto apr\u00ec le ostilit\u00e0 contro i berberi di Malaga e di Granada, sconfiggendo entrambi, espandendo cos\u00ec il territorio di Siviglia.Ab\u016b al-Q\u0101sim mor\u00ec nel 1042 e gli succedette il figlio \u02bfAbb\u0101d al-Mu\u02bftadid.\nIl figlio e successore, Abb\u0101d II al-Mu\u02bftadid (1042-1069) si fece eleggere anch'esso primo ministro dal falso Hish\u0101m II e continu\u00f2 la politica di espansione inaugurata dal padre estese i domini del regno verso nord, nell'attuale Portogallo e verso sud e sud-est contro Cadice contro Malaga; sconfisse Badis, il re di Granada, capo dei Berberi di al-Andalus, gi\u00e0 sconfitto da suo padre, portando la guerra anche nei territori berberi del Nordafrica; da ultimo ridusse il potere del potente re di Badajoz.\nNel 1058 Siviglia controllava tutta la zona sudoccidentale del vecchio califfato di Cordova, anche grazie all'alleanza coi re di Valenza e di Deina.In questo periodo iniziarono le aggressioni del re di Castiglia Ferdinando I, che in pochi anni gli sottrasse la parte nord del Portogallo e la citt\u00e0 di Coimbra; al-Mu\u02bftadid, allora per fermare gli attacchi dei castigliani divenne tributario di Ferdinando I, come gi\u00e0 i re di Badajoz, Toledo e Saragozza.Pur subendo la supremazia delle armi castigliane Siviglia era divenuto il pi\u00f9 importante centro politico della Spagna musulmana ed il potere di al-Mu\u02bftadid era talmente consolidato che pot\u00e9 annunciare che (il falso) Hish\u0101m II era morto e l'aveva nominato erede al trono.Quando mor\u00ec, nel 1069, era re di Siviglia e gli succedette il figlio, Mu\u1e25ammad al-Mu\u02bftamid.\nCon il suo ultimo esponente, Muhammad al-Mu\u02bftamid (1069-1091), il potere abbadide in al-Andalus crebbe ancora, mentre Siviglia raggiunse l'apice del proprio splendore artistico e culturale, portando Siviglia agli splendori di Cordova sotto il Califfato, perch\u00e9 l'inizio del suo regno coincise con il periodo delle guerre tra gli stati cristiani e le guerre tra i figli di Ferdinando I.Al-Mu'tamid fu non solo il protettore dei poeti Arabi di al-Andalus, tra cui Ibn Ammar, ma fu anche, uno dei pi\u00f9 grandi poeti di al-Andalus.Solo verso il 1080 il nuovo re di Castiglia, Alfonso VI, riprese gli attacchi contro il territorio di Siviglia e sconfisse duramente al-Mu\u02bftamid, che divenne tributario della Castiglia.\nPer resistere ai tentativi di riconquista del re Alfonso VI che nel 1085 aveva occupato Toledo, al-Mu\u02bftamid assieme ai re di Badajoz, Granada e Cordova chiese l'aiuto degli Almoravidi, la dinastia regnante in Marocco. Il sultano almoravide Y\u016bsuf Ibn T\u0101shf\u012bn, sbarc\u00f2 ad Algeciras e, nel 1086, sconfisse Alfonso VI nella battaglia di al-Zallaqa.Quando, nel 1090, Y\u016bsuf ibn T\u0101shf\u012bn, torn\u00f2 in al-Andalus, inizi\u00f2 ad occupare I vari regni di Taifa e nel 1091 costrinse al-Mu\u02bftamid ad abdicare.Cos\u00ec la dinastia Abbadide, dopo circa settant'anni, perse il controllo del regno di Siviglia. Al-Mu\u02bftamid visse altri quattro anni, mor\u00ec, nel 1095, e tre anni dopo la vedova di suo figlio, Zaida (Isabella di Siviglia) and\u00f2 in sposa ad Alfonso VI, nel 1093."}
{"id": "1064326", "revid": "228587", "url": "https://it.wikipedia.org/wiki?curid=1064326", "title": "Champ Car Atlantic Championship 2007", "text": "Gare.\n01. Las Vegas () (06-08/04/2007)\n\"Polesitter\": Robert Wickens () (Forsythe) in 1'30.934\nOrdine d'arrivo: (22 giri)\n02. Long Beach () (13-15/04/2007)\n\"Polesitter\": Raphael Matos () (Sierra Sierra) in 1'15.724\nOrdine d'arrivo: (31 giri - 98,177\u00a0km)\n03. Houston () (20-22/04/2007)\n\"Polesitter\": Raphael Matos () (Sierra Sierra) in 1'04.520\nOrdine d'arrivo: (43 giri - 117,476\u00a0km)\n04. Portland () (08-10/06/2007)\n\"Polesitter Gara 1\": James Hinchcliffe () (Sierra Sierra) in 1'06.561\n\"Polesitter Gara 2\": James Hinchcliffe () (Sierra Sierra) in 1'05.991\nOrdine d'arrivo Gara 1: (30 giri - 94,950\u00a0km)\nOrdine d'arrivo Gara 2: (35 giri - 110,775\u00a0km)\n05. Cleveland () (22-24/06/2007)\n\"Polesitter\": Raphael Matos () (Sierra Sierra) in 1'05.405\nOrdine d'arrivo: (42 giri - 142,338\u00a0km)\n06. Mont-Tremblant () (29/06-01/07/2007)\n\"Polesitter\": Franck Perera () (Condor) in 1'26.426\nOrdine d'arrivo: (34 giri - 145,690\u00a0km)\n07. Toronto () (06-08/07/2007)\n\"Polesitter\": Raphael Matos () (Sierra Sierra) in 1'05.621\nOrdine d'arrivo: (28 giri - 77,560\u00a0km)\n08. Edmonton () (20-22/07/2007)\n\"Polesitter Gara 1\": James Hinchcliffe () (Sierra Sierra) in 1'06.356\n\"Polesitter Gara 2\": Raphael Matos () (Sierra Sierra) in 1'05.750\nOrdine d'arrivo Gara 1: (34 giri - 107,950\u00a0km)\nOrdine d'arrivo Gara 2: (38 giri - 120,650\u00a0km)\n09. San Jose () (27-29/07/2007)\n\"Polesitter\": Jonathan Bomarito () (PR1) in 55.286\nOrdine d'arrivo: (48 giri - 124,176\u00a0km)\n10. Elkhart Lake () (10-12/08/2007)\n\"Polesitter\": Franck Perera () (Condor) in 1'58.883\nOrdine d'arrivo: (22 giri - 143,308\u00a0km)"}
{"id": "1064327", "revid": "767487", "url": "https://it.wikipedia.org/wiki?curid=1064327", "title": "Duro da uccidere", "text": "Duro da uccidere \u00e8 un film del 1990, diretto da Bruce Malmuth.\nTrama.\nNel 1983, Mason Storm \u00e8 un integerrimo detective della squadra omicidi di Los Angeles. Una sera decide di pedinare il pericoloso e potente boss della mafia Calabrese. Tenendosi a debita distanza, filma con la sua videocamera l'incontro tra il boss e due uomini che escono da una berlina di lusso. Il colloquio si tiene in una zona isolata e buia. Riconosce il primo uomo: \u00e8 Valerio, un altro boss mafioso, ma non riconosce il secondo uomo. Durante il colloquio, Mason scopre che il mister X amico di Valerio \u00e8 un influente e ambizioso politico che vuole ad ogni costo la poltrona del senatore Caldwell quale governatore della California, arrivando al punto di commissionare al boss il suo omicidio in cambio di un compenso a suon di dollari. Calabrese all'inizio \u00e8 titubante, perch\u00e9 Caldwell \u00e8 un uomo molto conosciuto ed ammirato dalla comunit\u00e0. Alla fine, per\u00f2, si lascia convincere sia da Valerio che da mister X e, temendo di perdere un grosso affare, accetta la commissione. Prima di rientrare a casa Mason avverte per telefono Becker, il suo collega, della scoperta. Ma la telefonata \u00e8 intercettata da due poliziotti che lavorano a stretto contatto con Becker. Durante il tragitto che lo riporta a casa, Mason ascolta il colloquio che ha registrato su cassetta e riconosce la voce dell'uomo misterioso. Tornato nella sua abitazione, nasconde il nastro insieme alla videocamera ma, poco dopo, tre uomini col volto coperto da passamontagna e armati di fucile a pompa irrompono nella villetta e approfittano del momento di intimit\u00e0 tra Mason e sua moglie Felicia. Uno di loro uccide Felicia con un colpo al petto e ferisce gravemente Mason. All'attentato sfugge miracolosamente Sonny, il figlio. Dopo aver requisito tutti i nastri trovati, i tre assassini, non contenti di aver messo fuori causa i due coniugi, piazzano la cocaina in ogni angolo della casa per screditare Storm e, nella loro efferatezza, uccidono anche Becker. I tre killer sono gli stessi poliziotti che lavorano a stretto contatto con Storm e Becker. Mason viene portato all'ospedale in condizioni disperate. Al suo capezzale corrono diversi personaggi, tra cui il politico Vernon Trent, il capitano Hulland, capo della omicidi nonch\u00e9 principale agente della scorta di Trent e il tenente dell'ufficio inchieste Kevin O'Malley. Quest'ultimo affronta a muso duro Hulland perch\u00e9 ha screditato Storm e minaccia di farlo a pezzi con le sue stesse mani. Poco dopo il diverbio, un medico comunica al capitano Hulland che Storm \u00e8 morto. In realt\u00e0 Storm non \u00e8 morto, ma \u00e8 in coma. L'unico a saperlo \u00e8 proprio O'Malley, il migliore amico e collega di Mason, il quale impone al personale medico di non rivelare a nessuno il suo stato di coma. Pochi giorni dopo l'aggressione a Storm e alla sua famiglia, il senatore Caldwell \u00e8 vittima di un attentato aereo. Al suo posto sale al potere Vernon Trent, in passato giudice istruttore. Quando Mason viene portato in ospedale in fin di vita, davanti ai cronisti finge commozione ed indignazione per l'accaduto. Una volta ereditata la poltrona di Caldwell, Trent promette di eliminare la violenza nel paese. Il suo motto \u00e8 \"io le promesse le mantengo\". La gente e l'opinione pubblica crede di avere a che fare con un politico buono, onesto e attento ai bisogni dei cittadini ma, in realt\u00e0, la sua apparenza angelica nasconde un essere diabolico e avido di potere. \u00c8 lui il mister X, il protagonista del filmino che lo ritrae mentre commissiona a Calabrese l'omicidio del senatore Caldwell. L'unico a saperlo \u00e8 Storm, che per\u00f2 giace ancora in coma sotto il falso nome di John Doe. Sette anni pi\u00f9 tardi si risveglia e subito fa conoscenza con la bella e premurosa infermiera Andy Stewart. La giovane donna comunica alla polizia che Mason Storm \u00e8 uscito dal coma. Andy chiede del capitano O'Malley, ma quest'ultimo non \u00e8 pi\u00f9 in servizio e a ricevere le informazioni \u00e8 il detective Goodhart, sergente dell'ufficio inchieste amico di Hulland. Il corrotto capitano assolda un killer di nome Jack Axel, anch'egli poliziotto corrotto, per mettere definitivamente a tacere Storm. Questo si introduce nell'ospedale e, dopo essersi travestito da medico, inizia la caccia a Storm e, nel frattempo uccide senza piet\u00e0 una guardia e il fisioterapista che tiene sotto cura Mason, per far credere che Storm, nel caso riesca a fuggire, abbia organizzato la sua sanguinosa evasione. Con la complicit\u00e0 dell'infermiera Mason riesce a fuggire e trova rifugio in una villa a Ojai, un posto segreto che nessuno conosce, a parte Andy. Eppure Mason non si sente al sicuro, incalzato dagli uomini di Trent e dalla stampa che lo accusa di aver perpetrato una sanguinosa evasione. Per difendersi dalle accuse, Mason telefona allo studio giornalistico del direttore Jerry Dumphy e promette di consegnargli delle prove che lo scagionerebbero da tali accuse e ricondurrebbero al vero colpevole e ai suoi complici: Vernon Trent. Il perfido senatore ordina l'uccisione di Mason e il pedinamento dell'infermiera. I suoi sicari, dopo aver ucciso Marta, una collega di Andy, pedinano la stessa Andy per risalire al nascondiglio di Mason. Nonostante l'imboscata, i due riescono a fuggire. Dopo essersi completamente ripreso dal coma, Storm ritrova il suo amico O'Malley, il quale si \u00e8 preso cura di Sonny. Intanto, Mason e Andy diventano sempre pi\u00f9 complici e intimi e la loro amicizia si trasforma in amore passionale. Spacciandosi per agenti immobiliari, Andy e Mason si reintroducono nell'ex casa di lui. Mentre Andy distrae la padrona, Mason ritrova in un'intercapedine la telecamera con il filmato. O'Malley escogita un piano: andare alla stazione con Sonny e incontrarsi con Mason e Andy. L'obiettivo \u00e8 consegnare ad un'emittente televisiva il duplicato del nastro che scagionerebbe Mason e inchioderebbe Trent. Il piano per\u00f2 fallisce: sempre pi\u00f9 infuriati, i sicari di Trent uccidono O'Malley, che se non altro protegge la fuga di Sonny e gli consegna il nastro. Quintero, uno dei ceffi, raggiunge Sonny, ma Mason accorre in aiuto del figlio e lo elimina. Con le prove in pugno e determinato a vendicare la morte della moglie, decide di saldare un ultimo conto, introducendosi nella villa del senatore e, dopo aver sistemato i suoi uomini, tra cui Axel e Hulland, gli infligge una sonora lezione. Nello scontro si evidenzia la differenza tra la prestanza di Storm e l'inconsistenza fisica di Trent.\nQuando sopraggiunge la polizia, Trent tira un sospiro di sollievo e crede di averla fatta franca, parandosi dietro il suo status di parlamentare. Uno dei superiori di Storm per\u00f2 riferisce di aver visto il filmato e ordina l'arresto del senatore il quale, incredulo, minaccia i poliziotti che lo stanno trasportando in prigione di denunciarli al capo della polizia per abuso di potere. Storm viene riabilitato, mentre il filmato che ritrae il senatore Trent a colloquio col padrino Calabrese diventa la notizia del giorno negli USA.\nProduzione.\nIl film \u00e8 il secondo interpretato da Seagal, dopo il successo del suo primo film \"Nico\" del 1988. Qui Seagal lo interpreta assieme a sua moglie di allora, l'attrice Kelly LeBrock. Le riprese si sono svolte nello stesso arco di tempo di \"Nico\", dall'aprile al giugno 1989.\nDistribuzione.\nIl film \u00e8 stato distribuito in USA il 9 febbraio 1990.\nAccoglienza.\nCritica.\nIl film ha ricevuto critiche miste. I critici hanno espresso una recensione abbastanza positiva sul film, ma hanno sottolineato la sua inferiorit\u00e0 rispetto al precedente film di Seagal, \"Nico\". Sul sito Rotten Tomatoes ha ricevuto una valutazione del 33%.\nIncassi.\nIl film ha esordito al primo posto del botteghino statunitense, incassando quasi 10 milioni di dollari durante la prima settimana nei cinema. Ha concluso la sua corsa con un ricavato totale di 47.410.827 dollari negli Stati Uniti."}
{"id": "1064331", "revid": "287204", "url": "https://it.wikipedia.org/wiki?curid=1064331", "title": "Facade pattern", "text": ""}
{"id": "1064332", "revid": "493154", "url": "https://it.wikipedia.org/wiki?curid=1064332", "title": "Distretto di Deutschlandsberg", "text": " \nIl distretto di Deutschlandsberg \u00e8 un distretto amministrativo dello Stato di Stiria, in Austria.\nSuddivisione amministrativa.\nIl distretto \u00e8 suddiviso in 15 comuni, di cui 1 con status di citt\u00e0 e 10 con diritto di mercato."}
{"id": "1064333", "revid": "7336", "url": "https://it.wikipedia.org/wiki?curid=1064333", "title": "Certificati verdi", "text": ""}
{"id": "1064342", "revid": "106908", "url": "https://it.wikipedia.org/wiki?curid=1064342", "title": "Schilder", "text": ""}
{"id": "1064348", "revid": "37401", "url": "https://it.wikipedia.org/wiki?curid=1064348", "title": "Giovanni Bordiga", "text": "Biografia.\nFu professore di geometria proiettiva all'Universit\u00e0 di Padova. La sua fama \u00e8 principalmente legata al ruolo svolto come presidente dell'Accademia di Belle Arti di Venezia. Durante tale mandato, nel dicembre del 1926, fond\u00f2 l'Istituto Universitario di Architettura di Venezia, seconda scuola superiore d'architettura ad essere istituita in Italia.\nCritico d'arte e promotore di attivit\u00e0 volte alla divulgazione dell'arte veneta, dal 1920 al '26 fu il primo presidente della Biennale di Venezia a non rivestire anche la carica di sindaco della citt\u00e0 mentre in qualit\u00e0 di presidente della Fondazione Querini Stampalia, nel 1925 attese al riordino e all'allestimento di alcune sale del museo con particolare attenzione alla pinacoteca di cui cur\u00f2 la pubblicazione del catalogo.\nPoliticamente fu un militante del radicalismo tardo-risorgimentale, mentre suo nipote Amadeo Bordiga fu tra i fondatori del Partito Comunista d'Italia.\nLa citt\u00e0 di Padova gli ha dedicato una via."}
{"id": "1064351", "revid": "767487", "url": "https://it.wikipedia.org/wiki?curid=1064351", "title": "Marc Cohn", "text": "Biografia.\nSi diplom\u00f2 nella Beachwood High School di Beachwood (Ohio), un sobborgo di Cleveland. Poi frequent\u00f2 l'Oberin College. Avendo come ispirazione Van Morrison, Joni Mitchell e Jackson Browne fonda una cover band (Doanbrook Hotel). Dopo aver frequentato l'UCLA di Los Angeles torna a New York dove forma con la fidanzata il gruppo dei Supreme Court, formato da 14 elementi, che grazie all'apprezzamento fatto da Carly Simon riesce a suonare al matrimonio di Caroline Kennedy.\nCohn chiude l'esperienza con il gruppo e decide di inviare dei nastri all'Atlantic Records. Coprodotto da Ben Wisch esce nel 1991 l'album eponimo d'esordio, \"Marc Cohn\". Il successo avviene grazie al singolo estratto \"Walking in Memphis\" che raggiunge il 13\u00ba posto nella 100 di Billboard.\nHa vinto il Grammy Award per il 'Miglior Nuovo Artista' (Best New Artist) nel 1992. Nel 1993 ha vinto il 'one-hit-wonder' premio dalla VH1.\nSuccessivamente ha pubblicato: \"The Rainy Season\" (1993) e \"Burning the Daze\" (1998), entrambi nell'Atlantic Records. Un'auto-prodotta live compilation, 'Live 04-05' (2005), era in vendita durante il tour dell'anno.\nIl 7 agosto del 2005, Cohn \u00e8 stato colpito da un colpo di pistola in testa mentre era in corso un tentativo di furto di un'automobile, mentre seguiva un concerto con Suzanne Vega a Denver, in Colorado. Venne ricoverato e poi dimesso nei giorni seguenti. I tour che avrebbe dovuto avere nei giorni seguenti vennero cancellati.\nIl 9 ottobre 2007 viene distribuito dalla Decca il suo nuovo e lungamente atteso (9 anni) album, dal titolo \"Join the Parade\". Nel 2010 pubblica \"\", album di cover di brani usciti nel 1970.\nVita privata.\nCohn \u00e8 sposato con la giornalista della ABC Elizabeth Vargas che incontr\u00f2 nel 1999, all'US Open, dopo essere stati presentati da Andr\u00e8 Agassi.\nLa coppia ha due figli: Zachary Raphael, (2003), e Samuel Wyatt, (2006). Cohn ha altri due figli, un bambino di nome Max ed una bambina di nome Emily, dal matrimonio precedente."}
{"id": "1064352", "revid": "1305772", "url": "https://it.wikipedia.org/wiki?curid=1064352", "title": "Stenopterygius", "text": "Stenopterygius (il cui nome significa \"pinna stretta\") \u00e8 un genere estinto di ittiosauro thunnosauro vissuto nel Giurassico inferiore, circa 183-179 milioni di anni fa (Pliensbachiano-Toarciano), in Europa (Inghilterra, Francia, Germania, Lussemburgo e Svizzera). Il genere contiene sette specie: la specie tipo \"S. quadriscissus\", \"S. triscissus\" (originariamente assegnate ad \"Ichthyosaurus\"), \"S. longifrons\", \"S. uniter\", \"S. banzensis\", \"S. cayi\", \"S. aaleniensis\". \n\"Stenopterygius\" fu originariamente nominato da Quenstedt, nel 1856, come una specie di \"Ichthyosaurus\", \"I. quadriscissus\". Tuttavia, Otto Jaekel, nel 1904, lo riassegn\u00f2 ad un proprio genere, \"Stenopterygius\". La specie tipo \u00e8 quindi \"Stenopterygius quadriscissus\". Il nome generico, \"Stenopterygius\", deriva da \"stenos\", parola del greco antico che significa \"stretto\", e \u03c0\u03c4\u03b5\u03c1\u03c5\u03be/\"pteryx\", dal greco e significa \"pinna\".\nDescrizione.\n\"Stenopterygius\" era un ittiosauro di media taglia che poteva crescere fino ad una lunghezza massima di 4 metri (13 piedi). L'animale era fisicamente simile al ben pi\u00f9 noto \"Ichthyosaurus\", ma possedeva un cranio pi\u00f9 piccolo e pinne pi\u00f9 strette. Il cranio era lungo e stretto, dotato di un rostro o \"becco\" armato da numerosi piccoli denti. La coda era equipaggiata con una lunga pinna carnosa a forma di mezzaluna, e sul dorso era presente un'altra pinna. Le zampe erano trasformate in pagaie adatte al nuoto, ma al contrario di altri ittiosauri come \"Ichthyosaurus\" e \"Ophthalmosaurus\", le pinne di questo animale erano lunghe e strette. Gli arti erano stati trasformati in strutture simili a pinne. Un fossile eccezionalmente ben conservato di \"Stenopterygius\" conserva tracce di pelle, dalle quali \u00e8 stata scoperta la colorazione originale dell'animale che risulta aver avuto una pigmentazione controluce (con il dorso e la parte superiore del corpo pi\u00f9 scura ed il ventre pi\u00f9 chiaro).\nClassificazione.\nLa maggior parte degli esemplari noti di \"Stenopterygius\" (pi\u00f9 di 100), sono stati recentemente ridescritti da Michael W. Maisch. Maisch not\u00f2 che la specie tipo \"S. quadriscissus\" comprende anche le specie \"S. eos\", \"S. incessus\" e \"S. macrophasma\", nonch\u00e9 esemplari precedentemente riferiti a \"S. hauffianus\" e \"S. megacephalus\". Maisch segu\u00ec le analisi di Woodward (1932) e consider\u00f2 la specie \"Ichthyosaurus triscissus\" una specie valida di \"Stenopterygius\". Gli esemplari tipo di \"S. longifrons\", \"S. megacephalus\" e \"S. megalorhinus\" erano tutti riferibili a questa specie, in quanto il nome \"I. triscissus\" ha la priorit\u00e0 su di loro. Alcuni esemplari precedentemente riferiti a \"S. megalorhinus\", cos\u00ec come l'olotipo di \"S. cuneiceps\", si sono rivelati come appartenenti ad una propria specie per la quale pu\u00f2 essere usato il binomen \"Stenopterygius uniter\". Quando l'olotipo di \"S. uniter\" and\u00f2 distrutto durante la Seconda Guerra Mondiale, Maisch propose un neotipo. Maisch indic\u00f2 anche \"S. promegacephalus\" come \"nomen dubium\", poich\u00e9 si basava su un esemplare giovanile, e che il lectotipo di \"S. hauffianus\" pu\u00f2 essere determinato come \"Stenopterygius\" cf. Quindi nella migliore delle ipotesi \"S. quadriscissus\", pu\u00f2 essere considerata un \"nomen dubium\". Maisch scopr\u00ec che la maggior parte degli esemplari precedentemente riferiti a \"S. hauffianus\" possono essere riferiti a \"S. quadriscissus\", mentre il resto appartiene ad un nuovo taxon altamente distintivo che non pu\u00f2 essere riferito a nessuna specie valida di \"Stenopterygius\". Questa specie \u00e8 stata poi assegnata ad un suo genere, \"Hauffiopteryx\".\n\"Stenopterygius\" \u00e8 noto dal lectotipo GPIT 43/0219-1, uno scheletro completo ed articolato e che al suo interno conserva un embrione molto sviluppato. L'individuo rappresenta un esemplare femmina incinta, lunga circa 3,15 metri (10,3 piedi). L'esemplare venne ritrovato nelle sottozone ammonoidi \"Harpoceras elegantulum-exaratum\" (pi\u00f9 precisamente Lias \u03b5 II3-4), nella zona \"Harpoceras falcifer\", nel famoso lagerst\u00e4tte Posidonien-Schiefer (Posidonia Shale) di Holzmaden, risalente alla prima fase Toarciana del Giurassico inferiore, circa 182 milioni di anni fa. Maisch rifer\u00ec alla specie tipo 30 esemplari aggiuntivi, tutti provenienti dai sedimenti di Dobbertin di Meclemburgo-Pomerania e Holzmaden, Germania e Dudelange, Lussemburgo. La specie \"S. triscissus\" \u00e8 nota dall'olotipo GPIT 12/0224-2, uno scheletro articolato quasi completo. L'individuo \u00e8 un giovane adulto di circa 2,1 metri (6,9 piedi) di lunghezza, ritrovato stato raccolto dalla sottozone ammonoidi \"Harpoceras exaratum-elegans\" (pi\u00f9 specificamente Lias \u03b5 II6), la zona \"Harcoceras falcifer\", della Posidonia Shale di Ohmden, risalente alla fase medio precoce Toarciana del Giurassico inferiore. Maisch ha fatto riferito a questa specie 13 esemplari aggiuntivi, tutti provenienti da varie localit\u00e0 dell'Inghilterra, Francia, Germania, Lussemburgo e Svizzera. La specie \"S. uniter\" \u00e8 nota dall'olotipo SMNS 14216, uno scheletro completo articolato che andato distrutto nella Seconda Guerra Mondiale. L'animale \u00e8 un adulto di circa 3,35 metri (11,0 piedi) di lunghezza. Il neotipo proposto \u00e8 l'esemplare GPIT 1491/10, uno scheletro articolato quasi completo. L'individuo rappresenta un giovane adulto di circa 2,34 metri di lunghezza, e venne rinvenuto nella sottozona ammonoide di \"Harpoceras falcifer\" (in particolare Lias \u03b5 II10), nella zona \"Harpoceras falcifer\", dello scisto di Posidonia, a Holzmaden, risalente alla fase medio-precoce Toarciana del Giurassico inferiore. Maisch rifer\u00ec a questa specie altri 10 esemplari, tutti provenienti da Holzmaden.\nUlteriori materiali sono stati descritti da Hannah Caine e Michael J. Benton, nel 2011, in scisti risalenti al Toarciano di Strawberry Bank, Ilminster, d'Inghilterra. Gli esemplari sono tutti giovani o neonati, noti da scheletri quasi completi e alcuni teschi. Includono gli esemplari BRLSI M1405, BRLSI M1407, BRLSI M1408, BRLSI M1409. Caine e Benton riferirono questi esemplari a \"S. triscissus\".\nNel 2012, \u00e8 stata descritta una nuova specie risalente al Giurassico medio della Germania sudoccidentale, \"Stenopterygius aaleniensis\".\nMaisch e Matzke (2000) e Maisch (2010) consideravano \"Chacaicosaurus\" e \"Hauffiopteryx\" come stenopterygiidi. Tuttavia, non hanno eseguito analisi cladistiche per confermare queste affermazioni. Fischer \"et al.\" (2011) hanno eseguito un'analisi cladistica che ha classificato \"Chacaicosaurus\" \u00e8 un thunnosauro basale, posizionato al di fuori sia di Stenopterygidae sia di Ophthalmosauridae. Sia Maisch (2008) che Caine e Benton (2011) hanno eseguito analisi cladistiche che hanno scoperto che \"Hauffiopteryx\" era uno dei membri pi\u00f9 basali di Eurhinosauria o il membro pi\u00f9 basale di Thunnosauria (che \u00e8 una posizione equivalente al membro pi\u00f9 basale di Stenopterygiidae \"sensu\", Maisch [2008], con l'esclusione di \"Ichthyosaurus\"). Questi risultati indicano che gli Stenopterygiidae sono una famiglia monotipica che include solo il genere tipo \"Stenopterygius\".\nIl seguente cladogramma mostra la topologia di un'analisi di Patrick S. Druckenmiller e Erin E. Maxwell (2010):\nPaleobiologia.\nLe abitudini di \"Stenopterygius spp.\" erano simili a quelli dei delfini di oggi. Trascorrevano la maggior parte della loro vita in mare aperto, dove cacciavano pesci, cefalopodi e altri animali marini. I resti di queste prede sono spesso ritrovati nelle cavit\u00e0 addominali degli scheletri di questo ittiosauro. \n\"Stenopterygius\" era un nuotatore molto veloce, con una velocit\u00e0 di crociera simile a quella dei tonni, che oggi \u00e8 uno dei pi\u00f9 veloci pesci viventi.\nUno dei fossili pi\u00f9 famosi di questo animale \u00e8 quello di un esemplare femmina e della sua prole durante il parto. Come molti altri rettili marini del Mesozoico, gli ittiosauri erano vivipari, dando alla luce piccoli vivi gi\u00e0 formati, come i moderni cetacei. Proprio come quest'ultimi, il fossile mostra che i cuccioli nascevano facendo spuntare prima la coda, per evitare di annegare, prima di uscire completamente dal canale del parto.\nNel 2018, \u00e8 stato riportato un esemplare di \"Stenopterygius\" che mostrava prove della presenza di uno strato di grasso sottocutaneo, il che indica che l'animale e per estensioni tutti gli ittiosauri erano omeotermi (\"sangue caldo\")."}
{"id": "1064353", "revid": "7336", "url": "https://it.wikipedia.org/wiki?curid=1064353", "title": "Castellarquato", "text": ""}
{"id": "1064357", "revid": "1543377", "url": "https://it.wikipedia.org/wiki?curid=1064357", "title": "Formula Renault", "text": "La Formula Renault \u00e8 una serie automobilistica fondata nel 1971 che si svolge in Europa e altri paesi. \u00c8 vista come una formula adatta per l'ingresso nel mondo dell'automobilismo sportivo. \u00c8 infatti una categoria dove i piloti possono imparare i segreti delle gare prima di passare a formule superiori come la Formula 3, la Formula 2, o la Formula 1.\nRenault prevede diverse categorie di monoposto: Formula Renault 1.6 e la Formula Renault 2.0.\nAlla fine di ogni stagione motoristica Renault Sport d\u00e0 l'opportunit\u00e0 ai migliori piloti della Formula Renault 2.0 di provare la 3.5L al Paul Ricard.\nFormula Renault 3.5L.\nLa serie pi\u00f9 vecchia della Formula Renault 3.5 fu la Formula Renault V6 Eurocup iniziata da Renault per correre come parte degli Eurosport's Racing Weekends (ETCC e il campionato FIA GT). Si corsero solo due stagioni, il 2003 e il 2004, prima che Renault lasciasse i Super Racing Weekends e si fondesse con la simile World Series by Nissan per creare la Formula Renault 3.5 Series, come parte dei World Series by Renault nel 2005.\nLa Formula V6 Asia inizi\u00f2 nel 2006 in Asia e corse negli Asian Festival of Speed Weekends (ATCS, Formula BMW Asia e Porsche Carrera Cup Asia).\nLa vecchia Eurocup e la formula asiatica usavano telai Tatuus, mentre la World Series usa vetture Dallara. Il gommista \u00e8 Michelin.\nLa quota d'iscrizione \u00e8 gratis e il premio del vincitore \u00e8 pari a 500.000\u20ac. Il team del vincitore dovr\u00e0 pagare la quota intera, ovvero 5.000\u20ac.\nCampionati.\nUna Formula Renault V6 Pan-Am fu pianificata in modo tale da iniziare nel 2005, ma in realt\u00e0 non part\u00ec mai.\nFormula Renault 2.0L.\nFormula Renault 2.0 deriva dalla Formula Francia creata nel 1968. La categoria sua predecessore usava 1.3L (1968-1971), 1.61 (1972-1981), 1.6L turbo (1982-1988) e successivamente 1,721 cc (1989-1994), poi motori 2L 8V (1995-1999) in monoposto. La serie si trasform\u00f2 nel 2000 in un 2L 16V usando monoposto della fabbrica italiana Tatuus. La serie fu introdotta in Gran Bretagna nel 1989. La Formula Renault 2.0 \u00e8 vista come un passaggio chiave nella carriera di un pilota prima della Formula 3.\nIl pi\u00f9 famoso vincitore di questa Formula \u00e8 Kimi R\u00e4ikk\u00f6nen, che arriv\u00f2 in Formula 1 dopo aver vinto la Formula Renault britannica.\nLa quota d'iscrizione \u00e8 gratis e il vincitore ricever\u00e0 un premio pari a 500.000\u20ac. Il team vincitore dovr\u00e0 pagare la quota intera, ovvero 30.000\u20ac.\nVettura.\nLe vetture sono monoposto con un telaio Tatuus che corrono con motori derivanti dalla Renault Clio insieme a un cambio Sadev. Il motore \u00e8 derivato da quello della Renault Clio e monta un cambio da Formula 3. Queste monoposto sono in grado di compiere la progressione 0-100\u00a0mph (160\u00a0km/h) in 4.85 secondi e di frenare da 200\u00a0km/h fino a fermarsi in 4.60 secondi. La vettura Formula Renault Tatuus \u00e8 la monoposto pi\u00f9 di successo di sempre, con 10 anni di servizi e circa 1000 monoposto vendute. Ha avviato numerosi piloti a una carriera in Formula 1; nel 2009 ad esempio quindici dei venticinque piloti avevano corso con questa vettura all'inizio della propria carriera.\nPer il 2010, una nuova auto, sviluppata da Barazi-Epsilon, venne utilizzata nel campionato maggiore, con la vecchia che venne invece usata nei campionati minori come la Formula Renault BARC nel Regno Unito.\nIl telaio \u00e8 una monoscocca a nido d'ape in fibra di carbonio disegnato e sviluppato da Tatuus e Renault Sport. \u00c8 anche approvato dalla FIA nella protezione laterale del pilota. Questo telaio fu introdotto nel 2000 e migliorato con i nuovi corpi vettura nel 2004 e 2007. Anche il telaio e il motore sono approvati dalla FIA.\nIl motore \u00e8 \"Renault Sport Type-F4R-FRS\" 16 valvole, 4 cilindri, con una centralina Orbisoud e un convertitore catalitico costruito e sviluppato da Renault Sport.\nLa Formula Renault usa un Sadev a 7 rapporti pi\u00f9 la retromarcia, cambio sequenziale con controllo meccanico caratterizzato da tre specifici set di rapporti usando un differenziale autobloccante a basso slittamento. La frizione \u00e8 idraulica, a doppio disco in cerametallic. Usa anche l'Elf Transmission LS.\nI freni sono formati da dischi flottanti 278 x 18\u00a0mm con pinze a 4-pistoncini e pastiglie Type-DS4003 della Ferodo. \u00c8 inclusa la possibilit\u00e0 di regolare il rapporto tra anteriore e posteriore.\nCampionati.\nEsistono due tipi di campionati di Formula Renault 2.0: il campionato regolare e le serie invernale (\"Winter Series\"), un campionato fuori stagione solitamente tenuto tra novembre e febbraio e composto da poche gare. Nel 2005, tutti i nomi delle serie cambiarono da \"Formula Renault 2000\" in \"Formula Renault 2.0\".\nEsisteva anche una serie uruguaiana 2.0L, di cui Jos\u00e9 Pedro Passadores fu campione nel 2003.\nVincitori.\nLa maggioranza dei vincitori della Formula Renault hanno poi avuto una brillante carriera nel motosport, il pi\u00f9 famoso \u00e8 Alain Prost che vinse quattro campionati di Formula 1 nella sua carriera. Altri piloti che hanno vinto almeno un Gran Premio sono Ren\u00e9 Arnoux, Didier Pironi, Kimi R\u00e4ikk\u00f6nen, Felipe Massa e Lewis Hamilton.\nFormula Renault 1.6L.\nQuesta Formula Renault \u00e8 riservata ai piloti tra i 14 e i 21 anni che hanno corso in precedenza nei kart.\nVettura.\nLe auto usano un motore Renault K4M 1598cc.\nAltre Formula Renault.\nL'Argentina organizza diversi campionati di Formula Renault da 2.0L:\nNel 2008, fu creata la Formula 2000 Light. La serie si tiene in Italia con i telai Tatuus della Formula Renault o della Formula 3. Lo stesso anno vide l'introduzione del LATAM Challenge Series, categoria latinoamericana. L'Austria Formel Renault Cup si \u00e8 tenuta fino al 2007 in Europa Centrale. Questa serie fu tenuta e organizzata con l'Austria Formula 3 Cup e usa le Formula Renault 2.0L. La Formula Renault 2.0 North European Zone fu introdotta nel 2008.\nIl 2008 fu la prima e ultima stagione della Formula Asia 2.0. Il suo scopo era portare pi\u00f9 corse nella regione asiatica, offrendo a pi\u00f9 piloti l'opportunit\u00e0 di correre e salire di livello. La serie usava motori Renault con telai Tatuus e gomme Michelin.\nVincitori.\nPer i vincitori delle GP Series, guardare le pagine di GP2 Series, GP2 Asia Series e GP3 Series."}
{"id": "1064362", "revid": "2149408", "url": "https://it.wikipedia.org/wiki?curid=1064362", "title": "Eurocup Formula Renault 2.0", "text": "La Eurocup Formula Renault 2.0 o Eurocup Formula Renault \u00e8 la serie principale della categoria Formula Renault; si disputa su tracciati di tutta Europa e prevede la partecipazione dei migliori piloti delle serie nazionali.\nNacque nel 1991 come Rencontres Internationales de Formule Renault, per essere ribattezzata Eurocup Formula Renault (nome con cui \u00e8 ancora oggi nota) dopo due stagioni. Nel 2000 fu ribattezzata Formula Renault 2000 Eurocup, nome che mantenne - con l'eccezione del 2003 (Formula Renault 2000 Masters) - fino al 2004. Dal 2005 ha preso la denominazione attuale."}
{"id": "1064364", "revid": "183694", "url": "https://it.wikipedia.org/wiki?curid=1064364", "title": "Francesco Flores D'Arcais", "text": "Biografia.\nLaureatosi all'Universit\u00e0 di Pisa nel 1869, divenne professore di Calcolo infinitesimale all'Universit\u00e0 degli Studi di Cagliari nel 1874, quindi di Algebra e Geometria analitica nell'Universit\u00e0 di Bologna nel 1875 e, nel 1878, all'Universit\u00e0 degli Studi di Padova, dove rimase fino alla morte.\nFu autore di lavori scientifici tra cui un noto corso di analisi infinitesimale."}
{"id": "1064365", "revid": "116899266", "url": "https://it.wikipedia.org/wiki?curid=1064365", "title": "Solvency II", "text": "Solvency II (ufficialmente Direttiva 2009/138/CE) \u00e8 una direttiva dell'Unione europea che ha lo scopo di estendere la normativa di Basilea II al settore assicurativo.\nNel novembre 2003 la Commissione Europea istituisce un comitato permanente con l'incarico di redigere una bozza di legge quadro per la gestione del rischio nel settore assicurativo. Il CEIOPS (Committee of European Insurance and Occupational Pensions Supervisors) \u00e8 un coordinamento sovranazionale delle autority degli Stati membri per il settore assicurativo e le pensioni professionali ed aziendali.\nRispetto ad un'altra associazione coinvolta nel processo decisionale, la IAIS (International Association of Insurations Supervisors) esso \u00e8 anche allargato alle pensioni lavorative.\nNel 2005, il CEIOPS incarica l'IAA (International Actuarial Association), un'associazione internazionale che si occupa di standardizzazione delle contabilit\u00e0 aziendali interne e civilistiche, di redigere un elenco non esaustivo dei rischi propri del settore assicurativo, non coperti da Basilea II, che \u00e8 una normativa pensata per quello bancario.\nPilastro I - Requisiti finanziari minimi a copertura dei rischi.\nBasilea II prevede la copertura di tre tipi di rischio (interni al Pilastro I): rischio di credito, rischio di mercato e rischio operativo. Basilea II raccomanda di garantire una copertura per tutti i rischi non compresi nei tre del pilastro, durante il processo di revisione del secondo, e assegna alle authority nazionali piena discrezionalit\u00e0 per fissare requisiti patrimoniali aggiuntivi per la loro copertura. Fra questi rischi da coprire, elenca i rischi di reputazione e strategici, e il rischio di concentrazione del credito.\nTuttavia, non c'\u00e8 n\u00e9 un elenco esaustivo n\u00e9 uno standard nella nomenclatura, definizione e scomposizione di questi rischi. Inoltre, le authority hanno facolt\u00e0 ma non l'obbligo di fissare i requisiti aggiuntivi e le aziende che seguono un modello multinazionale possono utilizzare i gap legislativi per porre la sede legale nel Paese la cui authority ha i requisiti patrimoniali meno stringenti e sfavorevoli.\nI documenti del CEIOPS indicano l'esigenza di una copertura per i rischi biometrici, di Asset Liability Management, rischi di assicurazione e catastrofici (pi\u00f9 in generale \"underwriting risk\"). Nelle bozze attuali, viene individuata una copertura per il rischio operativo, di credito, di mercato, di liquidit\u00e0 e per l'\"underwriting risk\", cui sono da aggiungere i rischi che individuer\u00e0 l'IAA, che ha l'incarico di completare questa classificazione.\nSolvency II ha l'intento di estendere i rischi del Pilastro I a tutti quelli tipici del settore assicurativo e di armonizzare i requisiti patrimoniali per la loro copertura (). L'inclusione dei rischi assicurativi nel Pilastro I pone Solvency II in un'ottica di continuit\u00e0 con Basilea II, anche per i metodi di calcolo della copertura di tali rischi.\nAll'interno del Pilastro I, Solvency II introduce un limite superiore ai requisiti patrimoniali, una percentuali di accantonamenti (sul margine di contribuzione) al di sopra della quale l'azienda \u00e8 al riparo dagli interventi dell'authority. Nulla vieta all'authority di fissare percentuali pi\u00f9 alte del Solvency Capital Requirement, ma poi non ha di fatto strumenti per farle rispettare (v. ).\nGli accantonamenti variano quindi fra un limite inferiore che \u00e8 il Minimum Capital Requirement (MCR) e il Solvency Capital Requirement (SCR). L'SCR, chiamato anche \"Target Capital\", risolve il problema del circolo vizioso che veniva a crearsi per le assicurazioni in crisi, che non avendo liquidit\u00e0 degli accantonamenti, vendevano azioni pur di diminuire il patrimonio sul quale era calcolata la percentuale da accantonare.\nIl requisito totale per l'assicurazione non sar\u00e0 la semplice somma di quelli calcolati per ramo o per rischio assicurativo, ma dovr\u00e0 tenere conto dei termini di correlazione secondo coefficienti proposti a cadenza annuale e a livello europeo dalle authority (probabilmente dallo stesso CEIOPS). Ci\u00f2 allo scopo di incentivare e premiare la diversificazione del rischio.\nL'SCR e MCR sono calcolati come valore aggregato per tutti i rami di un'assicurazione, tramite una formula standard o con un modello interno, progettato dall'assicurazione, che deve rispondere a determinati requisiti qualitativi e quantitativi dall'authority (http://www.fsa.gov.uk/pages/Library/Communication/Speeches/2006/0406_ceo.shtml]). I metodi di calcolo definiscono una formula per l'SCR, mentre l'MCR dovrebbe essere calcolato come percentuale dell'SCR, entrambi dunque come multipli della stessa formula, oppure da una versione semplificata che considera meno fattori di rischio (o scenari o rami assicurativi) e trascura i termini di correlazione, ipotizzando i fattori indipendenti.\nDichiaratamente, Solvency II intende incentivare ogni assicurazione ad adottare un modello interno, e comporta dei requisiti patrimoniali maggiori per chi adotta la formula standard. Una seconda causa \"penalizzante\" per chi adotta la formula standard, \u00e8 che questa consente un procedimento di calcolo molto meno oneroso come tempi e costi, ma fornisce delle stime delle uscite attese (del costo dei sinistri aggregato) meno accurate, che garantiscano una fissata probabilit\u00e0 di non-fallimento della societ\u00e0, con un'affidabilit\u00e0 minore. Sempre in quest'ottica, l'authority consente alle assicurazioni di scegliere i coefficienti di correlazione fra i rami assicurativi, e fra i rischi, col loro modello interno.\nIl CEIOPS ha scelto di non strutturare il processo decisionale dell'authority in un esito binario \"S\u00ec/N0\", e l'authority ha il potere di richiedere modifiche, maggiore documentazione, nuovi test del modello o di approvarlo con riserva, imponendo un requisito patrimoniale specifico aggiuntivo rispetto a quello calcolato col modello interno. Finch\u00e9 l'authority non approva il modello, l'assicurazione deve calcolare MCR ed SCR con l'approccio standardizzato.\nDiversamente da Basilea II, i metodi di calcolo previsti dovrebbero essere due, escludendo il metodo base. Pi\u00f9 volte, si sono espressi pareri contrari ad un percentile fisso che tutte le assicurazioni dovrebbero accantonare, e l'opportunit\u00e0 di un approccio pi\u00f9 consistente con il mercato (http://www.fsa.gov.uk/pages/Library/Communication/Speeches/2005/1114_jt.shtml]). Le aziende che dispongono di sistemi informativi avanzati sono in grado di implementare metodologie statistiche pi\u00f9 precise ed efficaci, mentre quanti mancano di dati sulle perdite e margini di contribuzione non hanno grandi numeri per progettare un sistema di controllo statisticamente robusto.\nRestano un metodo standardizzato con percentuali fisse per linea di business e il metodo avanzato (http://www.actuaries.org/LIBRARY/Papers/Global_Framework_Insurer_Solvency_Assessment-public.pdf Da pag.60]).\nLe linee di business comunemente individuate nel settore assicurativo sono: Polizze Vita, polizze non-Vita, Affari Finanziari e Pensioni Occupazionali.\nPilastro II - Governance e risk management.\nIl Pilastro II, controllo, in pratica prevede la necessit\u00e0 di un corretto sistema interno e integrato di Risk Management per comprendere se la compagnia sia in grado di far fronte ai rischi assunti e valutarne l'esposizione globale (comprensiva del programma di riassicurazione). L'executive aziendale deve essere a conoscenza di tutti i processi.\nDa ultimo definisce le regole per l'esercizio del controllo da parte delle autorit\u00e0 di vigilanza.\nPilastro III - Regole di trasparenza per il rafforzamento del mercato.\nIn merito al Pilastro III, inerente alla trasparenza, il CEIOPS prevede due canali informativi distinti, privato con l'authority e pubblico con il mercato. Ci\u00f2 tiene conto delle diverse esigenze informative relative ai diversi stakeholder tutelati (da un lato i sottoscrittori di polizze, e gli azionisti dall'altro); una seconda motivazione \u00e8 l'impatto ingiustificato sul prezzo dell'azione, a causa della diffusione di notizie quali un aumento del requisiti patrimoniali, sinonimo di un rischio sottostimato. La comunicazione di informazioni price-sensitive \u00e8 un diritto del mercato, che viene per\u00f2 bilanciato tenendo conto della possibilit\u00e0 di interpretazioni irrazionali ed errate dei dati tecnici.\nL'informativa societaria nei confronti del mercato e delle authority tiene conto dei principi di materialit\u00e0 e proporzionalit\u00e0 dell'informazione (rispetto alla dimensione del business e alla complessit\u00e0, data dal numero di rami assicurativi in cui l'assicurazione opera). I dati devono essere accessibili, certi (a consuntivo e non previsionali), pubblicati nel periodo di tempo al quale si riferisce l'informazione (non a posteriori), aggiornati con periodicit\u00e0, confrontabili nel tempo."}
{"id": "1064367", "revid": "1437331", "url": "https://it.wikipedia.org/wiki?curid=1064367", "title": "Formula Renault italiana", "text": "La Formula Renault 2.0 Italia \u00e8 stata la serie nazionale italiana della categoria Formula Renault 2.0, disputata dal 2000 al 2012. Dal 2011 \u00e8 confluita, insieme al corrispondente campionato svizzero nella Formula Renault 2.0 Alps.\nIl campionato prevedeva tappe nei principali tracciati della penisola, anche se non sono mancate negli anni varie gare in diversi circuiti europei, e vedeva la partecipazione di talenti stranieri, tra i quali Felipe Massa, Daniel Ricciardo, Robert Kubica, Kamui Kobayashi, Pastor Maldonado e Jos\u00e9 Mar\u00eda L\u00f3pez, facendo della serie italiana una delle pi\u00f9 rinomate in campo europeo.\nDal 2000 al 2004 era denominato Formula Renault 2000 Italia, nel 2005 il nome venne variato in Formula Renault 2.0 Italia e cos\u00ec rimase fino al 2010. Dopo l'unione con il campionato svizzero, per le due annate successive il campionato si \u00e8 svolto con la denominazione Challenge Formula Renault 2.0 Italia.\nDalla stagione iniziale fino al 2008 la serie era accompagnata da una Winter Series che aveva luogo prima dell'inizio del campionato ufficiale."}
{"id": "1064372", "revid": "1543377", "url": "https://it.wikipedia.org/wiki?curid=1064372", "title": "Carcinus aestuarii", "text": "Il granchio da moleca (\"Carcinus aestuarii\" ) o conosciuto anche come granchio comune o granchio carcino \u00e8 un crostaceo decapode appartenente alla famiglia Portunidae e alla sottofamiglia Carcininae.\nDescrizione.\nPresenta un carapace di forma ovale di un colore prevalentemente grigiastro,non supera solitamente i 6-7 centimetri con il bordo dentellato.\nDistribuzione.\n\u00c8 il tipico granchio che vive in prossimit\u00e0 dei litorali, nativo del Mar Mediterraneo e facilmente reperibile in tutta Italia.\nSpecie affini.\n\u00c8 molto simile al \"Carcinus maenas\", e talvolta considerato come una sottospecie di questo piuttosto che una specie a s\u00e9 stante. Le due specie si distinguono dalla parte frontale del carapace, in mezzo agli occhi, che \u00e8 corto e dentellato nel \"c. maenas\" e lungo e liscio nel \"c. aestuarii\". Inoltre i gonopodi del \"C. aestuarii\" sono dritti e paralleli, mentre quelli del \"C. maenas\" sono curvi. Un'ulteriore analisi molecolare utilizzando il citocromo c ossidasi ha riscontrato differenze sostanziali tra le due specie, confermandone la differenziazione."}
{"id": "1064374", "revid": "29244", "url": "https://it.wikipedia.org/wiki?curid=1064374", "title": "Granchio comune", "text": ""}
{"id": "1064375", "revid": "29244", "url": "https://it.wikipedia.org/wiki?curid=1064375", "title": "Granchio carcino", "text": ""}
{"id": "1064378", "revid": "287204", "url": "https://it.wikipedia.org/wiki?curid=1064378", "title": "Campionato italiano di hockey su ghiaccio 1964-1965", "text": "Il campionato italiano di hockey su ghiaccio 1964-1965 \u00e8 stato organizzato dalla FISG.\nSerie A.\nSin dalle prime battute il campionato risulta travagliato: quando oramai sembra tutto pronto per l'organizzazione del torneo a sette squadre con l'inserimento dell'Alleghe, vincitore del Campionato di Promozione (il torneo della serie cadetta) nella stagione precedente, e dopo che, ad agosto, un'apposita Commissione tecnica ha stilato il calendario, intorno alla met\u00e0 di settembre giunge il forfait del Torino dovuto a motivi finanziari e al ritiro di alcuni giocatori. La formula del campionato e l'utilizzo degli stranieri (uno per squadra) rimangono invariati.\nFormazioni.\nLe squadre partecipanti rimangono dunque 6: Alleghe HC, HC Bolzano, SSV Bolzano, SG Cortina, Diavoli Milano e HC Ortisei.\nCampionato.\nA torneo appena iniziato alcuni dei giovani dei Diavoli Milano, aggregati alla prima squadra, chiedono che gli vengano elargiti soldi a titolo di rimborso spese, i dirigenti di contro sospendono i sette giocatori (Gianfranco Rigamonti, Giorgio Rigamonti, Andrea Lusena, Marco Lusena, Luciano Nucci, Renato Brivio e Luigi Redaelli) fino al 2 gennaio, richiamando, per il debutto contro Bolzano (perso 7-5), Giancarlo Agazzi e Mario Bedogni.\nIn Cortina-Alleghe del 20 dicembre 1964 gli ampezzani schierano sul ghiaccio Remigio Moracutti, regolarmente tesserato per l'Amatori Cortina che partecipa al Campionato di Promozione; la partita termina 11-0 per i padroni di casa, ma la Commissione Tecnica assegna il 5-0 a tavolino a favore delle Civette. Una settimana pi\u00f9 tardi, durante Cortina-Bolzano, al 17' del primo tempo, l'italo-canadese Gene Rebellato, dopo una scorrettezza di Alberto Da Rin, gli sferra un pugno: scoppia una rissa generale che gli arbitri Saudati e Tadini non riescono a sedare con conseguente sospensione della gara; alla ripresa del gioco i bolzanini si rifiutano di scendere sul ghiaccio e successivamente la Federazione assegna il 5-0 a tavolino a favore del Cortina.\nIl 17 gennaio 1965, durante Alleghe-Cortina, al 7'30\" del secondo tempo, sul punteggio di 3-2 per gli ospiti, la gara \u00e8 sospesa a causa delle ferite riportate da Renato De Toni dalla rottura della maschera colpita da due dischi; al giocatore sono applicati 10 punti di sutura. La squadra di casa \u00e8 costretta a ritirarsi e questo le coster\u00e0 la sconfitta a tavolino per 5-0.\nNella gara di ritorno Bolzano-Cortina, sul punteggio di 4-3 per gli Scoiattoli, a pochi secondi dal termine Alfredo Coletti pareggia, ma l'arbitro tedesco Zeller annulla per un presunto fallo avvenuto durante la mischia creatasi davanti a Jack Siemon, nonostante il parere contrario del suo collega Neumaier; il pubblico deluso protesta gettando sul ghiaccio svariati oggetti. La Federazione squalifica il campo della societ\u00e0 altoatesina per un mese, costringendola a giocare la seconda fase a Genova, piazza nella quale si sta promuovendo con diverse iniziative l'hockey su ghiaccio.\nPrima Fase.\nLa prima fase del torneo si chiude con il Cortina in testa alla classifica con 16 punti, seguito dall'Ortisei a 15 p.ti, formazione che non \u00e8 pi\u00f9 da considerarsi una sorpresa, al terzo posto il Bolzano che dopo esser stata per lungo tempo in testa alla classifica ha dovuto cedere il passo nel finale. Escluse dal girone per la conquista dello scudetto, al quarto posto si piazzano i Diavoli Milano con 8 punti, che per tutta la stagione hanno dovuto sopperire alle difficolt\u00e0 in difesa, dovute ad una stagione infelice di Vittorio Bolla e una retroguardia con poca esperienza, riutilizzando Mario Bedogni, tornato sul ghiaccio dopo due anni di inattivit\u00e0 e Giancarlo Agazzi, disponibile quando gli impegni di lavoro glielo hanno permesso. Per la formazione meneghina sembra iniziato da qualche anno un lento declino che la porta ad essere l'ombra di quelle formazioni che per diversi decenni hanno dominato il panorama hockeystico italiano ed europeo. Quinto posto per il S\u00fcdtiroler Sportverein Bolzano con 4 punti; chiude la classifica l'Alleghe con 3 punti che paga lo scotto del ritorno in Serie A dopo 9 stagioni.\nSeconda Fase.\nLa seconda parte del Campionato vede sfidarsi le stesse 3 compagini che si erano affrontate l'anno precedente. Questa parte del campionato \u00e8 dominata dal Cortina che vince tutte le partite, mentre grazie alla d\u00e9b\u00e2cle dell'Ortisei (3 sconfitte), il Bolzano conquista il secondo posto. La partita Ortisei-Cortina, del 2 marzo 1965, non \u00e8 disputata per indisponibilit\u00e0 del campo di gioco (stadio naturale).\nClassifica.\n La Sportivi Ghiaccio Cortina vince il suo settimo scudetto, secondo consecutivo.\nFormazione Campione d'Italia: Franco Alver\u00e0 - Isidoro Alver\u00e0 - Paolo Bernardi - Alberto Da Rin - Gianfranco Da Rin - Paolo Gaspari - Bruno Ghedina - Ivo Ghezze - Bruno Frison - Giuseppe Lorenzi - Francesco Macchietto - Giovanni Mastel - Giulio Oberhammer - Italo Scuderi - Jack Siemon - Giulio Verocai.\nClassifica marcatori.\nLa classifica marcatori \u00e8 vinta da Alfredo Coletti (HC Bolzano) con 18 reti, seguito da Gianfranco Da Rin (SG Cortina, 16 reti), Alberto Da Rin (Cortina, 15 reti), Sigfrido Schlemmer (Bolzano, 12 reti) ed Edmondo Rabanser (HC Ortisei, 10 reti)."}
{"id": "1064380", "revid": "29863", "url": "https://it.wikipedia.org/wiki?curid=1064380", "title": "Tokyo ska paradise orchestra", "text": ""}
{"id": "1064382", "revid": "30794", "url": "https://it.wikipedia.org/wiki?curid=1064382", "title": "Potestas", "text": "Potestas \u00e8 una parola latina che significa \"potere\" o \"facolt\u00e0\". \u00c8 un importante concetto nel diritto romano da non confondersi con l'\"auctoritas\" o l'\"imperium\". Ha designato pi\u00f9 in particolare i poteri di una persona conosciuta come magistrato romano, in particolare sotto la Repubblica Romana, secondo il diritto romano. Theodor Mommsen specifica che \u00abil potere pubblico \u00e8 chiamato, presso i romani, sia \"imperium\" che \"potestas\"\u00bb . Si parla anche di \"potestas\" per il potere del \"pater familias\".\nOrigine del concetto.\nL'idea della \"potestas\" si riferiva originariamente al potere, attraverso la coercizione, dei magistrati romani per promulgare editti, fare da paciere a persone che litigavano tra loro, eccetera. Questo potere, nella teoria politica e legale romana, \u00e8 considerato analogo, anche se minore, al potere militare. I pi\u00f9 importanti magistrati (come i consoli o i pretori) si diceva avessero l'\"imperium\", che era la forma ultima di \"potestas\", e che si riferisce indubbiamente al potere militare.\nLa \"potestas\" contrasta fortemente con il potere del Senato romano e i \"prudenti\", un termine comune con il quale si chiamavano i giuristi romani. Mentre i magistrati avevano la \"potestas\", loro avevano l'\"auctoritas\".\n\u00c8 stato detto che l'\"auctoritas\" \u00e8 una manifestazione di un sapere riconosciuto socialmente, mentre la \"potestas\" \u00e8 una manifestazione di un potere socialmente riconosciuto.\nNella teoria politica romana, entrambi erano necessari per guidare la \"res publica\" e dovevano stare in stretto contatto informandosi a vicenda.\n\"Potestas\" tra i magistrati.\nOgni magistrato repubblicano ha determinati poteri costituzionali (\"potestas\"), che includono \"imperium\", \"coercitio\" e \"auspicia\" (poteri religiosi). Questi poteri sono bilanciati da diversi vincoli costituzionali, tra cui la collegialit\u00e0 (\"collega\"), il diritto dei cittadini di appellarsi al popolo (\"provocatio)\" e una ripartizione costituzionale dei poteri ( \"provincia\").\nLa \"potestas\" \u00e8 il potere generale di tutti i magistrati, sia di coloro che detengono l'\"imperium\" (diciamo sia \"consularis potestas\" che \"consulare imperium\"), sia di coloro che non detengono l\"'imperium\": i tribuni della plebe (\"tribunicia potestas\"), i censori (\"censoria potestas\"), gli edili (\"\u00e6dilicia potestas\") e i questori (\"qu\u00e6storia potestas\") . \"Sebbene l'imperium\" e la \"potestas\" siano talvolta posti in opposizione, il primo induce il secondo, e solo gli alti magistrati (consoli, pretori e magistrati straordinari) hanno entrambi. Nel linguaggio corrente, per abuso, si designano i magistrati superiori \"cum imperio\" (con \"imperium\") e i magistrati inferiori con \"cum potestate\" (con \"potestas\") .\nOgni magistrato romano \u00e8 investito di una parte pi\u00f9 o meno importante del potere, e quindi tutti i magistrati hanno un certo grado di potere (\"maior potestas\" o \"grandi potenze\") . I magistrati con pi\u00f9 potere superano quelli con meno. I dittatori hanno pi\u00f9 potere di qualsiasi altro magistrato. Dopo il dittatore, \u00e8 il censore, poi il console, il pretore, l'edile e infine il questore. Ogni magistrato pu\u00f2 solo bloccare con il proprio \"veto\" un'azione intrapresa da un magistrato di grado uguale o inferiore. Di conseguenza, nessun magistrato pu\u00f2 \"porre\" il veto alle decisioni del Senato o delle assemblee .\nOgni magistrato ordinario pu\u00f2 ostacolare (\"veto\") un'azione che \u00e8 intrapresa da un magistrato di grado uguale o inferiore. Se tale impedimento avviene tra due magistrati aventi gli stessi poteri (come due pretori), questo viene chiamato \"da potestas\". Questa forma di ostruzione non \u00e8 un \"veto\", quindi \u00e8 una vera e propria opposizione. Se tale impedimento avviene nei confronti di un magistrato di minor potere (come un console che agisce contro un pretore), allora si parla di \"intercessio\". In questo caso, il magistrato si oppone al suo potere superiore (\"maior potestas\") per annullare gli atti di un magistrato inferiore .\nLa \"maior potestas\" del console \u00e8 illustrato dai dodici littori che accompagnano ogni console. I consoli hanno il potere supremo sia in materia civile che militare. Il potere supremo del console \u00e8 una conseguenza del fatto che nessun magistrato ordinario detiene un grado di \"maior potestas\" pi\u00f9 alto del console (a parte il censore, che non ha \"imperium\").\nLa \"potestas\" in epoca imperiale.\nQuando l'Impero \u00e8 costituito, l\"'imperium proconsolare\" conferisce all'imperatore autorit\u00e0 sull'apparato militare romano e i suoi poteri tribunici (\"potestas tribunicia\") gli conferiscono poteri sull'apparato civile romano\nDalle riforme di Diocleziano e di Costantino, che sfociarono nella militarizzazione del servizio civile romano, l'esercizio della \"potestas\" si concretizz\u00f2 nell'indossare il \"Cingulum\", una cintura indossata all'inizio dai soli comandanti di truppe .\nSopravvivenza dei \"potestas\" nei regni romano-germanici e non solo.\nI Regni germanici insediati legalmente sulle terre demaniali dell'impero sono pienamente integrati nel sistema romano dei \"Potestas\". Amministratori, in nome del \"Princeps\", del Belgio Secondo, Chilperico e suo figlio Clovis hanno poteri consolari in questa provincia, e come tali hanno, in quanto rappresentanti del \"Princeps\" e quindi portatori del \"Cingulum\", della \"Potestas Principalis\" in questa provincia .\nEvoluzione del concetto durante il Medioevo.\nDopo la caduta dell'Impero romano d'Occidente, la maggior parte delle istituzioni della legge pubblica romana caddero in disuso, ma molta della teoria politica rimase. Durante i primi anni del Medioevo il mondo cristiano era gestito in teoria dal Papa e dall'Imperatore del Sacro Romano Impero.\nIl primo aveva il potere spirituale, che era identificato con l'\"auctoritas\", mentre il secondo aveva il potere temporale, identificato con la \"potestas\".\nInizialmente, era il Papa che incoronava l'Imperatore ed era l'Imperatore a scegliere il Papa, quindi si trovavano in una situazione equilibrata, ma dopo la lotta per le investiture il Papa fu invece eletto dal Collegio cardinalizio, cosa che avviene a tutt'oggi.\nA mano a mano che il Sacro Romano Impero si avviava verso la dissoluzione, le monarchie proclamarono la propria indipendenza. Una maniera per fare ci\u00f2 era di asserire che il re aveva, nel proprio regno, lo stesso potere dell'imperatore nell'impero, e cos\u00ec il re assunse anche gli attributi della \"potestas\"."}
{"id": "1064388", "revid": "254059", "url": "https://it.wikipedia.org/wiki?curid=1064388", "title": "Itterajivit", "text": "Itterajivit (o Igterajivit o Ittaajimmiut o Illukasiit o Kap Hope) \u00e8 un piccolo villaggio della Groenlandia di 9 abitanti (gennaio 2005). Si trova sulle rive dello Scoresby Sund, presso Ittoqqortoormiit, a 70\u00b027'N 22\u00b023'O; appartiene al comune di Sermersooq."}
{"id": "1064389", "revid": "1543377", "url": "https://it.wikipedia.org/wiki?curid=1064389", "title": "Dishwalla", "text": "I Dishwalla sono una alternative rock band, nati a Santa Barbara, in California. I membri sono Jim Wood (tastiera), Rodney Browing Cravens (chitarra principale), J.R. Richards (cantante, chitarra e tastiera), Pete Maloney (batteria) e Scot Alexander (basso, juno 60). George Pendergast ha suonato la batteria per la band sin dal 1998, poi \u00e8 stato sostituito da Pete Maloney. Il nome della band deriva da un termine indiano che indica una persona che usa apparecchiature illegali per prendere un segnale televisivo satellitare e condividerlo con i suoi vicini.\nNel 1996, il single \" Counting Blue Cars \" dall'album \"Pet Your Friends \" sal\u00ec nelle classifiche americane e venne proposto molto alla radio, portando la band al successo tra il pubblico di massa. Questa canzone fece aggiudicare loro un \"Billboard Award\" per il premio \"Best Rock Single\" (\"Miglior Singolo Rock\") del 1996 cos\u00ec come anche un \"ASCAP Award\" per la \"Rock Track of The Year\" (\"Traccia Rock dell'anno\") nel 1996 e nel 1997. Il loro seguente album, nel 1998, \"And You Think You Know What Life's About \", non riusc\u00ec a sostenere la popolarit\u00e0 raggiunta con il single \"Counting Blue Cars\". (Parzialmente responsabile dell'insuccesso fu anche la situazione di vendita e scioglimento della A&amp;M/Polygram, la casa discografica che produsse i due album). La band \u00e8 ricordata da molti come la \"one-hit wonder\", proprio per il successo che di \"Counting Blue Cars\".\nI Dishwalla non si sono arresi, ed hanno continuato a creare anche quando la loro celebrit\u00e0 sembrava ormai non avere futuro. Nel 1998 \u00e8 la volta di \"Truth Serum\" una canzone che vedr\u00e0 il successo in The Avengers del 1998, in quanto sar\u00e0 inserita nella lista delle soundtrack. Poi con \"Stay Awake\", che venne inserita nel film \"Stir of Echoes\"; nel 2002 la canzone \"Home\" venne scelta come tema del film \"The Banger Sisters\", e nella serie Warner Bros. \"Streghe\". I Dishwalla sono messi sotto i riflettori in due episodi in cui la band canta live nel locale P3 di Piper, una delle tre protagoniste. \nLa band, che \u00e8 sostenuta da una schiera di fan molto fedeli, ha pubblicato altri tre album: \"Opaline\", l'omonimo \"Dishwalla\" ed un live album \"Live...Greetings from the Flow State \".\nMembri.\nScot si era ritirato per passare pi\u00f9 tempo con la sua famiglia e, nell'ultimo tour, \u00e8 stato sostituito, alternativamente, da: Dan Lavery dei Tonic, Jorgen Carlsson dei Low Millions, e David Sutton (Tears For Fears, Tracy Chapman). Questi hanno continuato a sostituirsi a \"Scotty\" per tutta la durata del tour.\nJ.R ha pubblicato un album da solista di nome A Beautiful End in cui si pu\u00f2 notare un classico richiamo alle sonorit\u00e0 dei Dishwalla. \u00c8 tuttora in una sorta di tour per promuovere la sua musica."}
{"id": "1064400", "revid": "13302", "url": "https://it.wikipedia.org/wiki?curid=1064400", "title": "Mujahedin", "text": ""}
{"id": "1064402", "revid": "13302", "url": "https://it.wikipedia.org/wiki?curid=1064402", "title": "Mujahidin", "text": ""}
{"id": "1064404", "revid": "13302", "url": "https://it.wikipedia.org/wiki?curid=1064404", "title": "Mujahideen", "text": ""}
{"id": "1064406", "revid": "1543377", "url": "https://it.wikipedia.org/wiki?curid=1064406", "title": "Uunarteq", "text": "Uunarteq (o Kap Tobin) \u00e8 un villaggio della Groenlandia disabitato dal 2005. Si trova a 70\u00b024'N 21\u00b058'O, sulla punta estrema sud-orientale della Terra di Peary, e si affaccia a ovest sullo Scoresby Sund e a est sul Mare di Groenlandia; appartiene al comune di Sermersooq."}
{"id": "1064411", "revid": "287204", "url": "https://it.wikipedia.org/wiki?curid=1064411", "title": "Campionato italiano di hockey su ghiaccio 1965-1966", "text": "Il Campionato italiano di hockey su ghiaccio 1965-66 inizia con diverse novit\u00e0: viene istituita la Serie B a girone unico, con lo scopo di creare un torneo di maggior prestigio di quello di Promozione organizzato in gruppi.\nSerie A.\nIl Torino, vincitore del torneo di Promozione nella stagione precedente, rinuncia a partecipare alla massima Serie; a Bolzano, il S\u00fcdtiroler Sportverein si fonde con l'Hockey Club Bolzano, mentre l'Ortisei cambia denominazione in Hockey Club Gardena, ma la sua iscrizione rimane dubbia fino all'inizio del campionato per problemi allo stadio e per la perdita di due forti pedine come Mario Avesani ed Enrico Mahlknecht che ha indebolito la squadra, ma grazie alla buona volont\u00e0 di alcuni giocatori e dirigenti i problemi vengono risolti e la formazione gardenese si presenta ai nastri di partenza.\nFormazioni.\nSono iscritte 5 formazioni: Alleghe HC, HC Bolzano, SG Cortina, Diavoli Milano e HC Gardena.\nCampionato.\nSia i campioni in carica del Cortina che i Diavoli Milano mostrano problemi nel reparto difensivo dovuto agli obblighi militari di Isidoro Alver\u00e0 e Paolo Bernardi per gli ampezzani e di Luciano Nucci per la formazione meneghina. Gli scoiattoli corrono ai ripari, in vista anche dei numerosi impegni internazionali (Coppa delle Alpi e Coppa Europa), ingaggiando l'italo-canadese Daniel O'Connell Malone, mentre i milanesi si affidano a Giancarlo Agazzi, Renato Brivio e alla giovane promessa Sarfatti, proveniente dal farm-team .\nPrima Fase.\nAd eccezione dell'Alleghe, Cenerentola del torneo, che termina a 0 punti ed il Bolzano (8 punti), che perde o pareggia gli scontri diretti con le altre pretendenti al titolo, la lotta per il primo posto \u00e8 ristretta ai Diavoli Milano (9 p.ti), al sorprendente Gardena (11 p.ti), capace di fermare gli scoiattoli in casa per 3-2, infliggendogli l'unica sconfitta della stagione regolare, e al Cortina che chiude al primo posto con 12 punti.\nSeconda Fase.\nNella seconda fase il Gardena \u00e8 costretto a giocare le gare interne a Bolzano a causa dell'impraticabilit\u00e0 del rink dovuta alle condizioni climatiche. Nella prima gara interna i gardenesi battono nuovamente il Cortina, stavolta per 2-1, alimentando sogni di gloria che terminano due giorni pi\u00f9 tardi in casa degli ampezzani che infliggono loro una sonora sconfitta per 8-1. I Diavoli Milano non entrano mai nel vivo della lotta per la conquista del tricolore, totalizzando due vittorie con il Gardena e due sconfitte con il Cortina.\nClassifica.\n La Sportivi Ghiaccio Cortina vince il suo ottavo titolo, terzo consecutivo.\nFormazione Campione d'Italia: Franco Alver\u00e0 - Isidoro Alver\u00e0 - Enrico Benedetti - Paolo Bernardi - Alberto Da Rin - Gianfranco Da Rin - Bruno Frison - Paolo Gaspri - Bruno Ghedina - Ivo Ghezze - Giuseppe Lorenzi - Francesco Macchietto - Giovanni Mastel - Giulio Oberhammer - Italo Scuderi - Ruggero Savaris - Jack Siemon - Giulio Verocai.\nClassifica marcatori.\nIn cima alla classifica marcatori c'\u00e8 Bryan Whittal (Diavoli Milano, 16 reti), seguito da Gianfranco Da Rin (SG Cortina, 13 reti), Ernesto Crotti (Diavoli Milano, 10 reti), Jean Marc Asselin (HC Gardena, 8 reti) e Lucio Brugnoli (Gardena, 6 reti)."}
{"id": "1064415", "revid": "287204", "url": "https://it.wikipedia.org/wiki?curid=1064415", "title": "Alluitsup Paa", "text": " \nAlluitsup Paa (Agdluitsup p\u00e2 prima della riforma ortografica del 1973, o Sydpr\u00f8ven) \u00e8 un villaggio della Groenlandia di 390 abitanti (2005). Si trova su un'isoletta poco distante da Capo Farvel, a 60\u00b027'N 45\u00b034'O; appartiene al comune di Kujalleq."}
{"id": "1064421", "revid": "88740", "url": "https://it.wikipedia.org/wiki?curid=1064421", "title": "Anthony de Mello", "text": "Biografia.\nPadre de Mello nacque a Santa Cruz, un sobborgo di Mumbai in India. Entr\u00f2 a far parte della Compagnia di Ges\u00f9 nel 1947, all'et\u00e0 di sedici anni non ancora compiuti. Venne in seguito trasferito, e da allora viaggi\u00f2 in parecchi paesi per studiare e pi\u00f9 tardi per insegnare, principalmente in Spagna e negli Stati Uniti, dove divent\u00f2 uno psicoterapeuta. Ben presto divenne famoso per i suoi libri sulla spiritualit\u00e0, che coniugavano la religiosit\u00e0 cristiana e orientale con i suoi studi di psicologia.\nTornato in India, cominci\u00f2 a organizzare numerosi ritiri spirituali, ed era in genere considerato un oratore pubblico di qualit\u00e0. De Mello ha fondato anche un centro di preghiera in India, chiamato \u00abSadhana\u00bb.\nMor\u00ec improvvisamente nel 1987 per un attacco cardiaco. I suoi lavori sono ancora ristampati, e scritti inediti sono stati pubblicati dopo la sua morte.\nIl messaggio spirituale di Padre de Mello.\nDai suoi libri, caratterizzati da un modo immediato e spesso umoristico di attingere ai grandi contenuti della religione cristiana e delle tradizioni orientali, traspare il messaggio spirituale di Padre de Mello; di seguito alcuni suoi aforismi:\nPer riuscire a fermare la mente e generare uno stato d'animo disponibile alla contemplazione, capace di tollerare il silenzio interiore che questa comporta, padre De Mello ha ideato anche degli esercizi pratici, di natura non necessariamente religiosa, come la concentrazione sul respiro e soprattutto sulle sensazioni tattili e corporee. Tali esercizi, esposti in alcuni suoi libri e in particolare in \"S\u00e0dhana: un cammino verso Dio\", venivano da lui eseguiti con il suo gruppo Sadhana per migliorare i risultati delle esperienze di preghiera in ambito gesuita.\nDe Mello e la Chiesa.\nNel 1998, gi\u00e0 dopo la sua morte, alcune delle opinioni espresse nei libri di De Mello (o a lui attribuite) furono dichiarate incompatibili con la fede cattolica da parte della Congregazione della Dottrina della Fede. L'allora cardinale Joseph Ratzinger, che pi\u00f9 tardi sarebbe diventato Papa Benedetto XVI, firm\u00f2 la seguente notificazione della Congregazione:\nQuesta notificazione inizialmente era stata anche inserita al termine dei libri di De Mello, ma in seguito venne sostituita con una nota pi\u00f9 sintetica :\nFerma restando la censura della Notificazione della CdF, gli scritti di De Mello rimasero comunque disponibili anche in molte librerie cattoliche, venendo sempre letti e rispettati da numerosi cattolici e da fedeli di altre denominazioni cristiane.\nPubblicazioni in Italia.\nSi riportano di seguito le principali edizioni dei racconti di padre De Mello uscite in Italia:\nEdizioni Piemme.\nDi Elsy Franco per Piemme:"}
{"id": "1064425", "revid": "55379", "url": "https://it.wikipedia.org/wiki?curid=1064425", "title": "Citt\u00e0 del Lazio arcaico", "text": ""}
{"id": "1064427", "revid": "287204", "url": "https://it.wikipedia.org/wiki?curid=1064427", "title": "Ammassivik", "text": " \nAmmassivik (o Angmagssivik prima della riforma ortografica del 1973, o Sletten) \u00e8 un piccolo villaggio della Groenlandia di 79 abitanti (2005). Si trova su un'isoletta all'estremo sud della Groenlandia vicino a Capo Farvel, a 60\u00b041'N 45\u00b017'O, e possiede un eliporto; appartiene al comune di Kujalleq."}
{"id": "1064431", "revid": "76963", "url": "https://it.wikipedia.org/wiki?curid=1064431", "title": "J. R. Richards", "text": "\u00c8 il leader della band Dishwalla. Oltre a cantare, \u00e8 anche comparso nei film \"Almost Anything\" e \"morning\" ed \u00e8 stato guest-star in \"Streghe\" interpretando s\u00e9 stesso. J.R. ha anche cantato per una versione concerto di \"Jesus Christ Superstar\" con la \"Golden State Pops Orchestra\". Ha un figlio, avuto dal suo matrimonio con Shannon.\nDishwalla.\nRichards \u00e8 il cantante/compositore dei Dishwalla, la consolidata alt-rock band che finora ha pubblicato cinque album in 13 anni.\nIn questo frangente, i cinque ragazzi di Santa Barbara hanno visto i loro album esser venduti a milioni, raggiungere i vertici delle classifiche con i loro single, che ha anche assicurato alla band il premio Billboard per \u2018Rock Song of the Year\u2019, e crescere globalmente il loro numero di fan."}
{"id": "1064433", "revid": "709565", "url": "https://it.wikipedia.org/wiki?curid=1064433", "title": "Luigi Calcerano", "text": "Biografia.\n\u00c8 stato dirigente del Ministero dell'Istruzione, dell'Universit\u00e0 e della Ricerca ed \u00e8 stato ultimo capo dell'Ispettorato per l'educazione fisica e sportiva.\nSi \u00e8 occupato di letteratura poliziesca destinata a un pubblico giovanile, oltre che di educazione, scrivendo numerosi saggi e romanzi gialli, tra cui spiccano il giallo storico \"Meminisse iuvabit. Una storia del 23 a.C.\", e \"Per uccidere Cecilia\", pubblicati entrambi nel 2005. Inoltre ha scritto altri romanzi e racconti gialli in coppia con altri autori, Giuseppe Fiori e i figli Filippo Calcerano e Guglielmo Calcerano.\nHa pubblicato particolari edizioni on-line (e-book liberamente scaricabili dal sito Pinocchio 2.0) di alcuni suoi romanzi di cui \u00e8 tornato in propriet\u00e0, ed inoltre \"Antologia personale-La spia di Tel Aviv\" che raccoglie racconti e circolari 'creative' di difficile reperimento nonch\u00e9 due inediti \"Solo un'altra vita\" e \"Il principe delle paure\" (con Filippo Calcerano)."}
{"id": "1064435", "revid": "73322", "url": "https://it.wikipedia.org/wiki?curid=1064435", "title": "Betty Vezzani", "text": ""}
{"id": "1064438", "revid": "1564499", "url": "https://it.wikipedia.org/wiki?curid=1064438", "title": "Crescita", "text": "La crescita \u00e8 il processo di sviluppo di un essere vivente, di un oggetto o di un'organizzazione. \nBiologia.\nGli organismi viventi, vegetali o animali, sono soggetti al fenomeno della crescita che accompagna lo stato dell'individuo dalla nascita alla maturit\u00e0.\nLa crescita avviene, in genere, con l'aumento dimensionale in larghezza del fusto o degli arti, in lunghezza/altezza e in peso. \nNei batteri la crescita avviene con l'aumento di dimensioni ma non sempre ci\u00f2 \u00e8 accompagnato da divisione cellulare.\nLa crescita \u00e8 fondamentale in tutti gli organismi al fine di raggiungere quelle dimensioni e forme che permettano di affrontare gli eventi nella pienezza delle possibilit\u00e0 di sopravvivenza.\nIn alcuni organismi, quali le piante, la crescita \u00e8 un fenomeno continuo per tutta la durata dell'esistenza. Nei mammiferi la crescita \u00e8 tale fino alla maturit\u00e0, in seguito si hanno solo delle modificazioni corporee o strutturali.\nRiguardo alla crescita dell'essere umano si parla di accrescimento somatico. La scienza che lo studia \u00e8 l'auxologia.\nLa crescita pu\u00f2 assumere anche aspetti patologici quali la proliferazione abnorme di alcuni organismi o la crescita incontrollata delle cellule tumorali.\nIn economia.\nI valori relativi a parametri quali:\nLa crescita dei valori attinenti all'economia \u00e8 significativa come indicatore del buon stato di salute della stessa.\nLa crescita, o meglio la variazione, dei valori a rilevanza economica viene costantemente rilevata e valutata ed i risultati sono presi a base per l'adozione delle politiche economiche e dei comportamenti delle imprese.\nLa crescita come disvalore.\nCome tutti i fenomeni anche la crescita non \u00e8 sempre un segnale positivo. \nValori come l'incremento dell'incidenza di alcune malattie o l'aumento dell'inquinamento sono sicuramente fattori negativi.\nUn altro fattore di rischio \u00e8 la velocit\u00e0 della crescita; quando essa \u00e8 troppo elevata (si parla di \"tasso di crescita\" troppo elevato) \u00e8 quasi sempre un segnale che indica necessit\u00e0 di attenzione e, se necessario, interventi di correzione."}
{"id": "1064440", "revid": "767487", "url": "https://it.wikipedia.org/wiki?curid=1064440", "title": "Narsarmijit", "text": "Narsarmijit (o Narsamiit o Narsaq Kujalleq o Frederiksdal) \u00e8 un piccolo villaggio della Groenlandia di 125 abitanti (2005). Si trova su un'isola ad appena 50\u00a0km da Capo Farvel, la punta meridionale della Groenlandia. Fu fondato nel 1824 da una missione della Moravia che gli diede il nome di Frederiksdal in onore del re danese Federico VI. "}
{"id": "1064443", "revid": "88031829", "url": "https://it.wikipedia.org/wiki?curid=1064443", "title": "Bino Rebellato", "text": "Biografia.\nOriginario di Cittadella, ha sempre vissuto nel paese padovano, tranne nel periodo della Seconda guerra mondiale in cui dovette allontanarsi: partecip\u00f2 alla Resistenza e dopo la guerra inizi\u00f2 l'insegnamento elementare.\nLe sue molteplici passioni artistiche (dalla poesia all'incisione) lo hanno portato alla frequentazione di numerosi autori degli anni cinquanta e sessanta, all'istituzione del \"Premio di Poesia Cittadella\", alla direzioni di periodici e di alcune riviste, all'organizzazione di cenacoli, mostre, eventi letterari. Ma \u00e8 principalmente conosciuto per l'attivit\u00e0 di editore e poeta.\nNel 2006 \u00e8 stato realizzato su Rebellato il film-documentario \"Bino Rebellato - Ritratto di un Poeta\", di Alessandro Bettero con Beppe Casales, prodotto da Amelia Fiorenzato per Vip Mediacom in collaborazione con Rai e Istituto Luce. Il documentario \u00e8 stato proiettato alla 63\u00aa Mostra internazionale d'arte cinematografica di Venezia.\nEditore.\nLa sua casa editrice, Rebellato Editore, ha visto pubblicate negli anni decine di autori della poesia contemporanea: fino al 1973, Rebellato ha curato personalmente la pubblicazione di opere di Dino Buzzati, Lalla Romano, Gianni Pollini, Giuliana Abbiati, Luigi Alfonso, Carlo Sgorlon, Angelo Bellettato, Andrea Zanzotto, Osvaldo Ramous Biagio Marin, Marco Pola. Tra numerose altre, ha pure pubblicato nel 1982, la prima raccolta di poesie epigrammatiche di Alberto N. Giulini."}
{"id": "1064455", "revid": "547992", "url": "https://it.wikipedia.org/wiki?curid=1064455", "title": "Daniele Degano", "text": "Carriera.\nInizi.\nCresciuto nelle giovanili del , viene ceduto al , che lo gira per una stagione al . Nel 2000 torna al , con cui gioca un campionato di Serie B e un altro di Serie C1. Con i biancorossi realizza le sue prime reti da professionista. In totale chiuder\u00e0 con un bottino di 7 gol in 39 presenze.\nAncona, Parma e Piacenza.\nAcquistato dal , viene girato all', dove nel 2003 conquista la promozione nella massima serie realizzando 3 reti in 13 gare. L'anno dopo, con i dorici, debutta in Serie A nella partita - (0-0) del 18 gennaio 2004, ma dopo aver totalizzato solo 2 presenze, rientra al nel mese di gennaio del 2004. Con la compagine gialloblu disputa 4 partite di Serie A senza mai andare a segno, a cui si aggiungono altre 2 presenze nella stagione successiva. Nel gennaio del 2005 si trasferisce al , con cui gioca tra i cadetti fino al 2007, collezionando 81 presenze e 15 reti in gare di campionato.\nMessina, Pisa, Pergocrema e Crotone.\nScaduto il contratto con il Piacenza, si trasferisce al , dove realizza 5 gol in 34 partite in Serie B. A fine stagione si svincola per il fallimento della societ\u00e0 peloritana ed il 1\u00ba agosto 2008 viene ingaggiato dal a costo zero. Sotto la torre pendente gioca 33 partite, mettendo a segno 2 reti, non sufficienti ad evitare la retrocessione e il fallimento della societ\u00e0 (il secondo consecutivo per Degano). Rimasto svincolato, il 5 ottobre 2009 trova l'accordo per giocare nella squadra della sua citt\u00e0 natale, il . Tuttavia, dopo 10 presenze e nessun gol, cambia ancora squadra e il 12 gennaio 2010 firma per il a titolo definitivo tornando cos\u00ec a calcare i campi della Serie B. Con la squadra allenata da Franco Lerda mette a segno 3 gol in 17 presenze.\nCosenza ed Alessandria.\nIl 31 agosto 2010 passa a titolo definitivo al , che milita in Lega Pro Prima Divisione. Le sue prestazioni con la squadra calabrese non sono brillanti, complice anche un'annata disastrosa della sua squadra, soprattutto dal punto di vista societario. In campionato riesce a collezionare 26 presenze e a segnare 3 gol.\nNella stagione 2011-2012 passa all', in Lega Pro Seconda Divisione. Nella sessione invernale del calciomercato viene ceduto in prestito al Terminata il prestito, fa ritorno ad Alessandria, rimanendovi per la stagione 2012-2013.\nUltimi anni nelle Marche.\nDopo aver rescisso il contratto con i piemontesi, nel 2013 fa ritorno dopo nove anni all'. Con i dorici ottiene la promozione nella neonata Lega Pro unica. Tuttavia non viene riconfermato e, nell'estate 2014, passa alla . Nel luglio 2015 passa alla . Nell'estate 2016 firma per il Matelica., ma dopo pochi mesi si trasferisce alla Recanatese, sempre in Serie D. Nell'estate 2017 scende in Promozione vestendo la maglia del Potenza Picena. Con la maglia del Potenza Picena, contro la Futura 96, raggiunge quota 100 gol in carriera segnando su punizione il gol del vantaggio giallorosso.. Il 29 luglio 2018 viene ingaggiato dal Loreto, club militante sempre in Promozione, mentre l'estate successiva scende in Prima Categoria per motivi lavorativi accasandosi ai Portuali Ancona., che lascia a inizio ottobre 2019.\nAllenatore.\nA novembre 2019 inizia la carriera di allenatore, sedendosi sulla panchina del San Biagio, club di Prima Categoria."}
{"id": "1064456", "revid": "339392", "url": "https://it.wikipedia.org/wiki?curid=1064456", "title": "Calcio Parma", "text": ""}
{"id": "1064462", "revid": "1728", "url": "https://it.wikipedia.org/wiki?curid=1064462", "title": "Mille lire", "text": ""}
{"id": "1064465", "revid": "90705", "url": "https://it.wikipedia.org/wiki?curid=1064465", "title": "Citt\u00e0 di Meda", "text": ""}
{"id": "1064472", "revid": "281901", "url": "https://it.wikipedia.org/wiki?curid=1064472", "title": "Ichthyosaurus", "text": "L'ittiosauro (gen. Ichthyosaurus) \u00e8 un rettile marino estinto, vissuto nel Giurassico inferiore in Europa. Questo animale d\u00e0 il nome all'intero gruppo degli ittiosauri.\nDescrizione.\nTra tutti gli ittiosauri, l'ittiosauro (ichthyosaurus) vero e proprio \u00e8 uno tra i meglio conosciuti, e i suoi fossili sono relativamente comuni nelle rocce della prima parte del Giurassico in Inghilterra e in Germania. Alcuni scheletri mostrano chiaramente l'impronta della superficie esterna del corpo, che dimostra come l'ittiosauro fosse dotato di una pinna carnosa sul dorso e di una pinna a mezzaluna al termine della coda, sorretta dalle ultime vertebre caudali fortemente articolate verso il basso. Impronte simili sono state rinvenute anche sui resti dell'affine \"Stenopterygius\", a dimostrazione del fatto che molti ittiosauri possedevano strutture analoghe. Lungo circa 2 metri, l'ittiosauro non era certo un animale di grandi dimensioni; le sue prede dovevano essere piccoli pesci o molluschi a corpo molle come i cefalopodi, che venivano catturati dalle lunghe fauci dell'ittiosauro e strette fra i lunghi denti conici. Coproliti di ittiosauri contenenti scaglie di pesce (\"Pholidophorus\") e numerosissimi uncini di tentacoli di cefalopodi (belemniti) sono la prova della dieta di questi animali.\nLe ossa dell'orecchio dell'ittiosauro erano molto robuste, e probabilmente conducevano le vibrazioni dell'acqua all'orecchio interno. Tuttavia, il senso principale a cui si affidava l'ittiosauro durante la caccia doveva essere la vista: questo predatore possedeva enormi occhi tondi molto sensibili, protetti da ossa che andavano a formare una struttura chiamata anello sclerotico. Altri ittiosauri (come \"Ophthalmosaurus\") possedevano occhi ancora pi\u00f9 grandi.\nLa scoperta.\nL'ittiosauro fu il primo tra i rettili marini del Mesozoico ad essere scoperto. Il primo ritrovamento fu un bellissimo scheletro trovato da Mary Anning, sulle scogliere di Lyme Regis, nel 1810. La maggior parte degli studiosi ritenne che questi resti erano appartenuti a un coccodrillo, visto che in un primo momento fu rinvenuto il solo cranio. Solo in un secondo tempo, quando tutto lo scheletro venne alla luce, l'animale venne studiato nei particolari e gli venne attribuito il nome di \"Ichthyosaurus\" (\u201clucertola - pesce\u201d), non senza alcune dispute paleontologiche. Da quel momento in poi, moltissimi ritrovamenti di ittiosauri in varie parti del mondo finirono sotto il nome di \"Ichthyosaurus\", trasformando questo taxon in un vero e proprio \u201ccestino dei rifiuti\u201d. Solo dopo accurate analisi compiute verso la fine del XX secolo, le specie comunemente accettate appartenenti al genere sono state ridotte a tre: \"I. communis\" (la specie tipo), \"I. breviceps\" e \"I. conybeari\"."}
{"id": "1064475", "revid": "486946", "url": "https://it.wikipedia.org/wiki?curid=1064475", "title": "Grande Re", "text": ""}
{"id": "1064476", "revid": "158913", "url": "https://it.wikipedia.org/wiki?curid=1064476", "title": "Mustela erminea", "text": "L'ermellino \u00e8 un piccolo mammifero della famiglia dei Mustelidi, diffuso in Europa, Asia e Nord America.\nDescrizione.\nLa coda ha una lunghezza che va dagli 8 ai 12\u00a0cm. Il corpo varia da 22 a 32\u00a0cm. I maschi sono molto pi\u00f9 grandi delle femmine. Il corpo \u00e8 lungo e snello, con corte zampe.\nLa sua caratteristica principale \u00e8 quella di cambiare il colore della pelliccia di stagione in stagione. \nIn estate, \u00e8 bruno rossastro nella parte superiore del corpo e bianco nella parte inferiore, con sfumature giallastre e nere. La punta della coda \u00e8 nera.\nIn inverno la pelliccia diventa totalmente bianca, tranne la punta della coda che rimane nera.\nLa sua pelliccia \u00e8 stata molto ricercata, soprattutto nella variante bianca, per l'industria della pellicceria, scatenando una vera e propria caccia, che ha causato una grande riduzione della popolazione. \nL'ermellino ha una dieta carnivora e mangia piccoli animali selvatici come lepri, roditori (scoiattoli e topi), uccelli, rettili e animali invertebrati.\nDistribuzione e habitat.\nHa una ampia diffusione in tutto l'emisfero settentrionale, dal Nord America all'Europa all'Asia, estendendosi dalla zona temperata sino alla regione artica. \u00c8 stato introdotto in Nuova Zelanda, nel tentativo, mal riuscito, di controllare l'espansione dei conigli, e si \u00e8 rivelato un pericolo per la sopravvivenza di molte specie di uccelli, di cui preda voracemente le uova per cui \u00e8 stato inserito nell'elenco delle 100 tra le specie invasive pi\u00f9 dannose al mondo.\nIn Italia \u00e8 presente, con un areale frammentato, solo sull'arco alpino.\nL'ermellino vive soprattutto nei boschi, ma \u00e8 molto adattabile e si pu\u00f2 trovare anche nelle brughiere, nelle praterie e lungo le siepi.\nEcologia.\nQuesto carnivoro utilizza una vasta gamma di ambienti, preferendo quelli che gli offrono una maggiore disponibilit\u00e0 di rifugi\nnaturali per la presenza di vegetazione arbustiva e di pietre. La specie \u00e8 quindi presente nelle foreste con ricco sottobosco, nelle pietraie, o nella prateria alpina fino ad un'altitudine di 3500 metri.\nBiologia.\nL'attivit\u00e0 dell'ermellino si svolge sia di giorno sia di notte. Fra i carnivori \u00e8 senz'altro una delle specie pi\u00f9 facilmente osservabili in natura, sia a causa della sua attivit\u00e0 diurna sia a causa del suo temperamento curioso.\nPu\u00f2 infatti accadere che, avvistato un estraneo, l'ermellino si nasconda immediatamente, per poi ricomparire all'improvviso nell'intento di controllare i movimenti dell'intruso.\nRiproduzione.\nIl periodo degli amori pu\u00f2 verificarsi sia in primavera sia in estate. Nel primo caso sessuale \nsi ha una gestazione normale che dura circa due mesi. Nel secondo caso invece si assiste ad una gestazione, apparentemente molto lunga, della durata di 8-12 mesi; ci\u00f2 permette di adeguare le date di nascita alle migliori condizioni ambientali per lo sviluppo dei piccoli.\nNel secondo tipo di gestazione lo sviluppo dell'ovocita fecondato prosegue per 14 giorni dopodich\u00e9 vi \u00e8 un periodo di quiescenza,\ncio\u00e8 un arresto nella crescita, che dura parecchi mesi; successivamente l'embrione si impianta nell'utero e si sviluppa normalmente. La femmina partorisce 5 o 6 piccoli nei luoghi pi\u00f9 disparati: fessure nella roccia, cavit\u00e0 naturali nel terreno, pietraie o anche angoli nascosti di case o malghe abbandonate.\nCostruisce le sue tane sotto terra, in lunghi cunicoli, dove si rifugia immediatamente in caso di pericolo. Se minacciato, produce un forte e sgradevole odore di muschio dalle ghiandole anali.\nAlimentazione.\nLa dieta dell'ermellino, essenzialmente di tipo carnivoro, comprende piccoli roditori (in particolare l'arvicola delle nevi) oltre a uccelli, rettili e invertebrati. L'animale esplora attentamente l'ambiente in cerca delle tracce della propria preda, utilizzando in particolare l'olfatto. Avvistata la preda, l'ermellino si avvicina a essa con molta circospezione e, tramite un balzo fulmineo, l'afferra a livello della nuca per provocarne la morte istantanea. Con questa tecnica l'ermellino pu\u00f2 uccidere prede grandi cinque volte la sua misura, come i conigli. L'animale ucciso viene immediatamente divorato oppure trasportato nella tana dove va a costituire una riserva alimentare.\nSottospecie.\nNe sono state descritte numerose sottospecie:\nSpecie simili.\nL'ermellino \u00e8 molto simile alla donnola (\"Mustela nivalis\"); quest'ultima si distingue per le dimensioni inferiori, il profilo della demarcazione dorso-ventrale generalmente sfrangiato anzich\u00e9 lineare e la punta della coda mai nera ma marrone come le parti superiori del corpo. La zona ventrale \u00e8 invece bianca.\nL'ermellino nell'arte e nella storia.\nLa pelliccia invernale dell'ermellino \u00e8 largamente impiegata in araldica col nome di \"armellino\", dove \u00e8 sin dai tempi antichi simbolo di regalit\u00e0 e di alto rango per l'alto prezzo che tale pelliccia aveva nel mercato. Storicamente simbolo del ducato di Bretagna, in Europa la pelliccia dell'ermellino \u00e8 parte della veste ufficiale dei membri della camera dei Lords inglese nonch\u00e9 dell'abito accademico delle universit\u00e0 di Oxford e Cambridge. Attualmente viene utilizzato solitamente pelo di coniglio in sostituzione. Alcuni prelati della chiesa cattolica come canonici o prevosti, oltre a vescovi, cardinali ed allo stesso papa hanno utilizzato in passato mozzette o almuzie realizzate o bordate d'ermellino, sempre come simbolo di rispetto e distinzione.\nIl rinascimentale Ordine dell'Ermellino, era una istituzione cavalleresca che si rifaceva proprio a questo animale; dell'onorificenza vennero insigniti personaggi d'alto rango come il duca di Milano, Ludovico il Moro. Il simbolo dell'ermellino campeggia, inoltre, nello stemma araldico di Giovanni Andrea da Lampugnano (sicario e uccisore nel 1476 di Galeazzo Maria Sforza) che \u00e8 cos\u00ec composto: a destra la lupa e a sinistra la \"Mustela Alpina\" detta, in volgare, ermellino.\nCollegamenti esterni.\nVideo documentario della BBC "}
{"id": "1064479", "revid": "773636", "url": "https://it.wikipedia.org/wiki?curid=1064479", "title": "Vonnegut", "text": ""}
{"id": "1064481", "revid": "125611445", "url": "https://it.wikipedia.org/wiki?curid=1064481", "title": "Hugo Campagnaro", "text": "Con la nazionale argentina \u00e8 stato vicecampione del mondo nel 2014.\nBiografia.\nCampagnaro \u00e8 nato a C\u00f3rdoba, ma \u00e8 cresciuto a Coronell Baigorria, piccolo paese a trenta chilometri da R\u00edo Cuarto, insieme ai genitori e ai fratelli Rafael e Ana Laura, sposato con Noelia dal 2005 .\nIl mattino del 9 giugno 2011 \u00e8 rimasto coinvolto in un grave incidente automobilistico nei pressi di C\u00f3rdoba, impattando frontalmente con una vettura che proveniva nel senso opposto, uccidendone sul colpo i due passeggeri e un terzo uomo che era in auto con lui; il calciatore argentino ne esce solo policontuso. Viene accusato di omicidio colposo aggravato plurimo e costretto a pagare una cauzione di circa euro per rimanere in stato di libert\u00e0.\nCaratteristiche tecniche.\nSoprannominato \"El Toro\", \u00e8 stato un difensore arcigno, dall'ottima reattivit\u00e0, tecnica e visione di gioco, che poteva essere schierato anche come terzino destro. Tendeva solitamente a sganciarsi dalla posizione di centrale portando avanti la manovra dalle retrovie, grazie alla sua buona capacit\u00e0 costruttiva e alla grinta palla al piede di cui era in possesso. Era inoltre dotato di grande senso dell'anticipo e aggressivit\u00e0 agonistica, che lo rendevano un giocatore difficile da superare.\nCarriera.\nClub.\nGli inizi con il Deportivo Mor\u00f3n e il passaggio al Piacenza.\nNasce sportivamente nel Deportivo Mor\u00f3n come attaccante e, grazie alle sue discrete qualit\u00e0, viene acquistato dal che lo porta in Italia nel 2002, e dove viene reinventato esterno, prima di centrocampo, e poi successivamente di difesa. Esordisce in serie A il 22 settembre dello stesso anno, nella gara - finita 2-0. Il 27 aprile 2003 firma il suo primo gol in Serie A e, successivamente nella stessa partita la sua prima doppietta in Serie A in occasione di Piacenza- terminata 5-1 per la squadra emiliana. Nelle annate successive guadagna progressivamente il posto da titolare al centro della difesa piacentina.\nSampdoria.\nIl 3 luglio 2007 viene acquistato a titolo definitivo dalla Sampdoria, che batte la concorrenza del , e firma un contratto quadriennale. Il 16 agosto 2007 riesce a esordire nel secondo turno preliminare d'andata di Coppa UEFA contro l'Hajduk Spalato e anche a segnare il suo primo gol con la maglia blucerchiata regalando il successo alla sua squadra. In poco tempo Campagnaro diventa l'idolo dei tifosi blucerchiati.\nDopo un ottimo inizio di stagione in cui veste la maglia titolare della squadra blucerchiata, il 27 gennaio 2008 nella gara di campionato contro l'Atalanta si procura una lesione muscolare al polpaccio destro, che lo costringe a fermarsi per il resto della stagione.\nNella stagione 2008-2009 ritorna in campo contro l'. La settimana dopo per\u00f2 si infortuna al polpaccio destro in una partita amichevole contro il Chiasso ed \u00e8 costretto a rimanere fermo per due mesi: scende di nuovo in campo il 9 novembre a Napoli ma anche qui si infortuna al polpaccio destro. Ritorna in campo il 27 novembre nell'incontro della fase a gironi di Coppa UEFA contro lo .\nIl 14 gennaio si \u00e8 nuovamente infortunato a Udine sempre al polpaccio destro. \u00c8 nuovamente rientrato in campo il 26 febbraio nell'incontro dei sedicesimi di finale di Coppa UEFA contro il Metalist Charkiv. Il 3 maggio 2009 segna il suo terzo gol in Serie A e il suo secondo con la Sampdoria, nel Derby di Genova vinto dal per 3-1. Nel finale di stagione \u00e8 suo malgrado protagonista della finale di Coppa Italia, poich\u00e9 si rende protagonista dell'errore dal dischetto che consegna la coppa alla Lazio, nella finale giocata il 13 maggio e conclusasi ai calci di rigore.\nNapoli.\nIl 9 luglio 2009 viene acquistato a titolo definitivo dal , con cui firma un contratto fino al 2013. Alla vanno 5 milioni di euro e la compropriet\u00e0 di Daniele Mannini. Esordisce in maglia azzurra il successivo 16 agosto nel match di Coppa Italia contro la , terminato 3-0 per i partenopei. Segna il primo gol in azzurro nella trasferta contro il del 21 marzo 2010 (1-1), firmando il momentaneo vantaggio partenopeo. Nel corso della stagione, in cui viene schierato anche nell'insolito ruolo di esterno sinistro di centrocampo, offre a pi\u00f9 riprese prestazioni di notevole livello. \u00c8 titolare anche nel campionato successivo, concluso dal Napoli al terzo posto con la conseguente qualificazione diretta in Champions League.\nNella stagione successiva, il 10 settembre 2011, va in gol contro il al Manuzzi segnando il momentaneo 2-1. La partita finisce poi 3-1 in favore dei partenopei. Quattro giorni dopo esordisce nella massima competizione europea, la UEFA Champions League, partendo dal primo minuto nella partita in trasferta contro il , terminata 1-1. Il 20 maggio 2012 vince quello che rimarr\u00e0 l'unico trofeo della sua carriera, la Coppa Italia, disputando da titolare la vittoriosa finale di Roma contro la . Il 1\u00ba luglio 2013 il giocatore va in scadenza di contratto.\nInter.\nDal 5 luglio 2013 diventa un calciatore dell', ingaggiato a parametro zero. Debutta con la maglia nerazzurra il 18 agosto seguente nella partita di Coppa Italia Inter- (4-0). Il 25 agosto seguente debutta anche in campionato nella partita Inter- (2-0). All'inizio del mese di ottobre si procura un risentimento muscolare che lo terra lontano dai campi per 1 mese circa. Torna a giocare il 24 novembre 2013 in occasione della trasferta contro il Bologna pareggiata per 1-1.\nPer attriti con mister Mazzarri riguardo a un infortunio perde il posto da titolare. Nella sua prima stagione all'Inter gioca 23 partite.\nLa prima presenza nella nuova stagione la trova il 18 settembre 2014 nella gara vinta in Ucraina per 1-0 contro il Dnipro in Europa League. Con il nuovo allenatore Roberto Mancini viene schierato soprattutto come terzino destro visti gli infortuni dei compagni. Al termine della stagione, in scadenza di contratto, lascia la societ\u00e0 nerazzurra.\nPescara.\nIl 30 agosto 2015 viene ingaggiato dal , militante in Serie B. Durante la prima stagione, per diversi problemi fisici, gioca poche partite, ma \u00e8 sempre decisivo: con lui in campo, il Pescara subisce una sola sconfitta. \u00c8 protagonista assoluto nel finale, giocando tutte e quattro le partite dei play-off che riportano i biancazzurri in Serie A.\nAnche nel campionato successivo, che segna il ritorno dei delfini nella massima serie dopo quattro anni di assenza, il difensore argentino accusa numerosi problemi che lo tengono lontano dal campo per molti mesi fra l'inverno e la primavera del 2017, in un periodo sfortunato per la squadra abruzzese, segnato dall'avvicendamento in panchina fra Massimo Oddo e Zden\u011bk Zeman, il quale nulla pu\u00f2 per evitare la retrocessione dei biancazzurri in Serie B.\nNelle due estati seguenti rimane inizialmente svincolato, salvo poi accordarsi nuovamente con la squadra adriatica. Il 18 febbraio 2019 trova la sua terza rete in maglia pescarese, nella partita vinta per 0-2 sul campo del Crotone, con un rocambolesco gol di tacco. Il 23 aprile 2020 annuncia il suo prossimo ritiro dal calcio giocato al termine della stagione, conclusa con la salvezza ai play-out. In cinque anni al Pescara gioca relativamente pochi incontri a causa dei tanti guai fisici, ma ci\u00f2 non gli impedisce di affermarsi tra i leader della squadra abruzzese.\nNazionale.\nIl 15 febbraio 2012, a 31 anni, riceve la prima convocazione nella Nazionale argentina in vista dell'amichevole contro la del 29 febbraio successivo. Debutta con la maglia \"albiceleste\" in occasione di tale partita, disputando l'intera gara. Viene convocato dal tecnico Alejandro Sabella per il .\nAllenatore.\nDiventato allenatore dell\u2019Under-17 del Pescara nell\u2019estate del 2020, il 14 febbraio 2021 passa in prima squadra diventando collaboratore del nuovo allenatore Gianluca Grassadonia. A fine stagione, a seguito della retrocessione in Serie C degli abruzzesi, lascia definitivamente il club dopo sei anni.\nStatistiche.\nPresenze e reti nei club.\n\"Statistiche aggiornate al 14 agosto 2020.\""}
{"id": "1064487", "revid": "547034", "url": "https://it.wikipedia.org/wiki?curid=1064487", "title": "Numero primo euclideo", "text": "Un numero primo euclideo \u00e8 un numero intero che \u00e8 sia \"primo\" che \"numero di Euclide\".\nI \"numeri primi euclidei\" sono anche \"numeri primi primoriali\".\nI primi numeri di questa sequenza (identificata con il codice A018239 nell'archivio dell'OEIS) sono:\n3, 7, 31, 211, 2311, 200560490131, ...\nIl successivo \"numero primo euclideo\" ha 154 cifre.\n\u00c8 stato congetturato, ma non dimostrato, che esista un'infinit\u00e0 di \"numeri primi euclidei\". "}
{"id": "1064488", "revid": "1926649", "url": "https://it.wikipedia.org/wiki?curid=1064488", "title": "Luigi Riccio", "text": "Carriera.\nGiocatore.\nGiarre, Perugia, Rangers e il prestito al Beveren.\nInizia la sua carriera da professionista nel Giarre, nel 1993, dove colleziona una sola presenza. Nell'estate del 1994 viene acquistato dal , dove rimane per tre stagioni senza mai esordire in prima squadra. Nel 1997, con il compagno di squadra Gennaro Gattuso, si trasferisce all'estero, nei Rangers Glasgow, dove rimane per due stagioni al fianco di Paul Gascoigne e Brian Laudrup. Nel 1999 trasloca in Belgio, al Beveren, nel quale disputa 5 partite.\nPistoiese, Ternana ed il prestito ad Ancona.\nNel marzo 2000 lascia i Rangers e torna in Italia, tesserato dalla : con gli arancioni scende in campo solo a partire dalla stagione successiva, e vi rimane fino al gennaio 2001, quando passa in compropriet\u00e0 alla , con cui disputa due mezze stagioni. Nel mercato invernale del 2002, infatti, passa in prestito all', dove rimane fino a fine stagione.\nPiacenza.\nNell'estate 2002 viene acquistato dal , allenato da Andrea Agostinelli che lo aveva avuto a Terni. Debutta in Serie A il 15 settembre 2002 contro il Brescia, e colleziona 21 presenze nell'ultima stagione degli emiliani nella massima serie. Nella stagione successiva, agli ordini di Luigi Cagni, diventa titolare fisso disputando 45 partite con 7 reti, e a partire dalla stagione 2005-2006 diventa capitano della squadra, giocando al fianco di Bogdan P\u0103tra\u0219cu, o come interno di centrocampo con il rumeno e Antonio Nocerino, nella stagione 2006-2007 conclusa al quarto posto dietro , e . Nel giugno 2009, in scadenza di contratto, lascia il Piacenza dopo sette stagioni. Chiude con 252 presenze e 19 reti, quarto assoluto nella storia del club dopo Giampietro Piovani (341), Ottavio Favari e \"Pitin\" Cella (273).\nSassuolo.\nNel giugno 2009 passa al Sassuolo, dove segue l'allenatore Stefano Pioli che lo aveva avuto nel Piacenza, e vi disputa due stagioni nella serie cadetta. Nell'estate del 2011 non rinnova il suo contratto, concludendo cos\u00ec l'avventura con il club modenese e la sua carriera agonistica, dopo 4 gol con i neroverdi.\nAllenatore.\nDopo esser stato vice allenatore del Sion, il 19 giugno 2013 diventa allenatore in seconda del Palermo, al fianco di Gattuso, che per alcune partite era stato il tecnico della squadra svizzera con Riccio come componente dello staff.\nNel giugno 2014 diventa allenatore in seconda all', sempre nello staff di Gattuso.\nDall'agosto 2015 torna in Italia, seguendo sempre l'ex centrocampista rossonero, come vice sulla panchina del .\nNell'estate del 2017 segue nuovamente Gattuso come allenatore in seconda della primavera del . Dopo l'esonero di Vincenzo Montella e la promozione in prima squadra dell'ex centrocampista rossonero, nel novembre dello stesso anno viene scelto da quest'ultimo come suo vice. Il 21 gennaio 2019 siede in panchina nella vittoriosa trasferta di Marassi contro il Genoa per 2-0 a causa della squalifica di Gattuso. Segue il tecnico calabrese anche al dove vince la Coppa Italia.\nStatistiche.\nPresenze e reti nei club.\n\"Statistiche aggiornate al 6 giugno 2010.\""}
{"id": "1064489", "revid": "339392", "url": "https://it.wikipedia.org/wiki?curid=1064489", "title": "Storia dei charset", "text": ""}
{"id": "1064495", "revid": "110157", "url": "https://it.wikipedia.org/wiki?curid=1064495", "title": "GECF", "text": "Il GECF (Gas Exporting Countries Forum), costituito a Tehran nel 2001, \u00e8 un organismo internazionale che lega i paesi produttori di gas naturale. GECF tenta di superare l'attuale meccanismo che vincola il prezzo del gas naturale a quello del petrolio\n (proposta dell'Egitto del 2004) e di prepararsi per l'evoluzione del mercato del gas, che se fino ad ora era un mercato regionale vincolato ai gasdotti, grazie al gas naturale liquefatto (GNL) si sta globalizzando (i terminali di liquefazione e di rigassificazione sono geograficamente svincolati) e fluidificando (cresce l'importanza del mercato spot a scapito dei contratti di lunga durata).\nL'innalzamento dei prezzi e l'aumento della domanda sta creando le giuste condizioni per la nascita di un OPEC del gas naturale.\nStoria.\nFin dal 2001 l'Europa teme la costituzione di un cartello del gas naturale, equivalente all'OPEC, in grado di fissare le quote di produzione ed i prezzi. L'idea venne introdotta per la prima volta dal presidente russo Vladimir Putin e sostenuta dal presidente Kazako Nursultan Nazarbaev nel 2002. Nel maggio del 2006 l'amministratore delegato di Gazprom Alexander Medvedev minacci\u00f2 che la Russia avrebbe creato una \u00aballeanza di paesi produttori di gas naturale che sarebbe stata pi\u00f9 influente dell'OPEC\u00bb se la Russia non avesse avuto sufficiente spazio di manovra nelle negoziazioni in campo energetico con l'Europa.\nEsponenti iraniani hanno espresso esplicitamente forte supporto all'idea di un cartello del gas e intrattengono incontri ufficiali con la Russia. Il sesto incontro ministeriale del GECF ha istituito lo \"expert group\", presieduto dalla Russia, per studiare il rafforzamento della GECF stessa. Il gruppo considerer\u00e0 fattori come il prezzo, le infrastrutture e le relazioni produttori-consumatori.\nSecondo il ministro algerino per l'energia e lo sfruttamento minerario Chakib Khelil, questo significa che nel lungo periodo la GECF si sta muovendo per diventare una OPEC del gas. Tuttavia, data l'insicurezza dei rifornimenti di gas europei, ed in particolare italiani, da parte della Russia, Putin non ha avuto altra scelta che abbandonare la prospettiva a breve termine di un cartello del gas.\nAlcune motivazioni oggettive rendono difficile la creazione del cartello:\nNuove ipotesi e speculazioni si sono avute dopo l'incontro ministeriale del 9 aprile 2007.\nPaesi membri.\nIl forum ha una struttura flessibile, nessuno statuto e nessuna lista ufficiale di paesi membri. Tuttavia possono essere identificati alcuni membri abituali:\nAlcuni paesi hanno partecipato ad alcuni incontri ministeriali: Bolivia, Indonesia, Libia, Oman e Turkmenistan. La Norvegia ha attualmente lo stato di osservatore.\nLa distribuzione del gas naturale \u00e8 pi\u00f9 articolata rispetto alla distribuzione di petrolio.\nIncontri Ministeriali.\nIl GECF ha avuto diciassette incontri a livello ministeriale:\nL'incontro pianificato nel 2006 a Caracas \u00e8 stato annullato."}
{"id": "1064497", "revid": "110157", "url": "https://it.wikipedia.org/wiki?curid=1064497", "title": "Pet Your Friends", "text": "Pet Your Friends \u00e8 un album del gruppo alternative rock statunitense Dishwalla, pubblicato nel 1995 dalla A&amp;M Records.\nIl disco.\nL'unico singolo di successo dell'album \u00e8 \"Counting Blue Cars\" (il terzo singolo estratto dall'album), che \u00e8 riuscito a piazzarsi nella classifica Top 40. La canzone fece guadagnare al gruppo lo stato di \"one-hit wonder\" (in pratica \"gruppo che viene ricordato per un unico pezzo\"), come ancora oggi \u00e8 ricordata la band di quel periodo.\nIl quarto singolo estratto dall'album, \"Charlie Brown's Parents\", \u00e8 diventato abbastanza famoso nei concerti, anche se non \u00e8 mai stato veramente un successo in termini di vendite. \"Counting Blue Cars\" \u00e8 stata realizzata anche in versione acustica ed \"extended\", versione diventata molto popolare alla radio."}
{"id": "1064498", "revid": "1005847", "url": "https://it.wikipedia.org/wiki?curid=1064498", "title": "Ferrovia Pisa-Tirrenia-Livorno", "text": "La ferrovia Pisa-Tirrenia-Livorno era una linea ferroviaria italiana inaugurata nel 1932 e chiusa nel 1960.\nStoria.\nLe origini e la costruzione.\nNel giugno 1892 fu aperta al servizio una linea tranviaria che collegava Pisa al suo litorale tirrenico presso la localit\u00e0 di Marina di Pisa. Lunga circa 13 km, la linea fu pensata per prolungare la tranvia Pisa-Pontedera/Calci, che in quegli anni stava riscuotendo un notevole successo. Il repentino sviluppo turistico del litorale pisano spinse verso la sostituzione della tranvia con una pi\u00f9 moderna ferrovia a trazione elettrica che proseguisse in direzione di Livorno: nel 1927 si costitu\u00ec il \"Consorzio Ferrotramviario Pisa-Livorno\" tra i comuni di Pisa e Livorno e le rispettive province, con l'obiettivo di migliorare le vie di comunicazione tra i due capoluoghi di provincia, ritenute insufficienti.\nIl progetto della linea ferroviaria fu redatto nel 1929 e prevedeva di ricalcare il percorso della tranvia fra Pisa e Marina di Pisa, per poi proseguire verso sud e attraversare i comuni di Tirrenia e Calambrone, prima di raggiungere Livorno. Stipulata la concessione della linea alla \"PCC\" (\"Societ\u00e0 Italiana per le Ferrovie Economiche e Tramvie a Vapore della Provincia di Pisa\"), i lavori furono immediatamente avviati e portarono all'inaugurazione del tratto fra Pisa e Marina di Pisa il 21 settembre 1932. Il tratto Marina di Pisa-Calambrone, che port\u00f2 la lunghezza complessiva della ferrovia a 21 km, fu aperto il successivo 16 novembre. I problemi finanziari in cui si venne a trovare la societ\u00e0 costruttrice, nel frattempo divenuta \"STEFET\" (\"Societ\u00e0 Trazione E Ferrovie Elettriche Toscane\"), vennero risolti grazie all'intervento dell'allora ministro delle Comunicazioni Costanzo Ciano, che permise cos\u00ec il prolungamento della ferrovia sino al capolinea di Livorno Barriera Margherita, di fronte all'Accademia Navale, inaugurato il 26 agosto 1935.\nIl successo.\nIl grande successo che la ferrovia ottenne non riusc\u00ec tuttavia a rimettere in sesto la situazione finanziaria della STEFET, compromessa dalla dispendiosa realizzazione della linea oltre che dalla necessit\u00e0, non prevista, di effettuare diversi interventi atti a permettere il transito della ferrovia nell'abitato livornese. L'intervento di alcuni finanziatori legati alla societ\u00e0 \"Ferrovie Torino Nord\" (\"FTN\") scongiur\u00f2 il fallimento della STEFET e garant\u00ec il proseguimento dell'esercizio sulla linea; con delibera dell'assemblea generale del 17 novembre 1936 la STEFET cambi\u00f2 ragione sociale in \"SAIET\" (\"Societ\u00e0 Anonima Imprese E Trasporti\").\nCostruita con criteri d'avanguardia per l'epoca, la ferrovia avrebbe potuto permettere un servizio cumulativo con le \"Ferrovie dello Stato\", ma il progetto non ebbe seguito. Con il tempo l'importanza della ferrovia divenne sempre pi\u00f9 evidente: il traffico passeggeri su di essa aument\u00f2 costantemente passando da 1 157 043 passeggeri trasportati nel 1936 a 3 721 635 passeggeri trasportati nel 1942, con forti punte nel periodo estivo stimate in oltre 1000 passeggeri all'ora movimentati da Pisa e Livorno verso le localit\u00e0 balneari di Marina di Pisa, Tirrenia e Calambrone.\nIl periodo bellico.\nL'attivit\u00e0 della linea prosegu\u00ec senza intoppi fino al 1942, quando durante la seconda guerra mondiale i bombardamenti alleati nel territorio pisano danneggiarono gravemente la ferrovia sino a forzarne la chiusura il 31 agosto 1943. Al termine del conflitto erano stati distrutti gli scambi di molte stazioni oltre a gran parte dei caselli, il tracciato era stato minato in pi\u00f9 punti e i ponti erano stati abbattuti. La ricostruzione della linea inizi\u00f2 in ritardo a causa di nuovi problemi finanziari a carico della SAIET che, separatasi dalla FTN, era rimasta senza fondi. Il tratto di ferrovia tra Pisa e Marina di Pisa venne riaperto all'esercizio solo l'11 luglio 1946, in un primo momento esclusivamente con trazione a vapore o diesel.\nI militari alleati avevano inoltre requisito il tratto di ferrovia tra Marina di Pisa e Calambrone, al fine di utilizzarlo durante l'allestimento della base militare statunitense di Camp Darby, nella Tenuta di Tombolo. Soltanto quando i militari abbandonarono la linea, nell'autunno del 1947, si pot\u00e9 procedere alla ricostruzione della ferrovia, permettendole di riallacciarsi a Calambrone. Nel gennaio 1948 fu ripristinata l'elettrificazione nella tratta Pisa-Marina di Pisa, estesa nell'estate fino a Calambrone.\nLa ricostruzione dell'ultimo tratto della linea, da Calambrone a Livorno Barriera Margherita, incontr\u00f2 tuttavia non poche difficolt\u00e0, anche a causa dell'opposizione degli abitanti di Livorno, restii a far passare la ferrovia nel centro della citt\u00e0. Per ovviare al problema, fino al 1951 venne utilizzato un preesistente raccordo con la ferrovia Leopolda per attestare le corse nella stazione FS di Livorno Centrale. In seguito il collegamento con Livorno fu assicurato con un servizio di autobus che dalla stazione di Calambrone raggiungeva il centro cittadino e non pi\u00f9 la stazione di Livorno Barriera Margherita.\nIl declino e la chiusura.\nSuperato il periodo bellico il traffico sulla ferrovia si riconferm\u00f2 elevato, ma l'inadeguatezza del materiale rotabile e delle infrastrutture della linea, unita a una gestione non ottimale degli orari delle corse, iniziarono a incidere sul funzionamento della ferrovia causando l'insorgenza delle prime proposte di soppressione del servizio. Nel 1954 la \"ACIT\" (\"Azienda Consorziale Interprovinciale Trasporti\") subentr\u00f2 alla SAIET nella gestione della linea e riusc\u00ec in breve tempo a completare il ripristino della ferrovia sino al capolinea di Livorno Barriera Margherita, dove i convogli tornarono a circolare l'8 agosto dello stesso anno.\nConscia delle notevoli potenzialit\u00e0 della linea, la ACIT propose un piano di ammodernamento e potenziamento della ferrovia che prevedeva, tra le altre cose, lo svecchiamento del materiale rotabile, l'eliminazione di alcuni passaggi a livello e l'ampliamento della stazione di Tirrenia. Approvati nel settembre 1956, i lavori non vennero per\u00f2 avviati a causa della mancanza di fondi. In seguito ad alterne vicende burocratiche, il Ministero dei Trasporti giunse a revocare l'autorizzazione alla messa in atto del piano di ammodernamento imponendo la chiusura della linea e la sua sostituzione con un servizio su gomma. Il 15 settembre 1960 il treno percorse la ferrovia per l'ultima volta.\nImmediate furono le proteste dei pendolari e degli abitanti delle zone interessate dal passaggio della ferrovia, che per svariati anni ne chiesero la riattivazione senza mai ottenerla. Il materiale rotabile, rimasto per due anni accantonato presso la stazione di Pisa, fu ceduto alla \"SEPSA\" di Napoli e alla \"MUA\" di Perugia. Le rotaie furono in gran parte rimosse salvo rari punti mentre la palificazione senza filo \u00e8 ancora presente tra la periferia di Pisa e Tirrenia. Molti dei fabbricati delle stazioni, talvolta riqualificati, sono ancora riconoscibili cos\u00ec come le stazioni capolinea. Fino al 2019 era ancora visibile il viadotto a 15 luci completo di binario e palificazione che scavalcava la ferrovia Leopolda nella zona industriale di Livorno, rimosso per la costruzione di nuovi raccordi ferroviari.\nNel corso del 2020 \u00e8 stato aperto un percorso ciclabile di 12.8 km chiamato \"ciclopista del Trammino\". La pista ciclabile, interamente in sede protetta ricalca il percorso della ferrovia dal quartiere di Porta a Mare di Pisa fino alla vecchia stazione di Marina di Pisa.\nCaratteristiche.\nLa ferrovia era a binario singolo ed era elettrificata a in corrente continua. Costruita a scartamento ordinario, era lunga e l'esercizio su di essa era effettuato mediante dirigente unico. Percorribile a una velocit\u00e0 massima di (con alcuni tratti in cui il limite si abbassava a ), il tracciato era prevalentemente pianeggiante, con alcune lievi pendenze (approssimativamente del 10,7 per mille) nei pressi della stazione di Pisa e all'ingresso e all'uscita del viadotto a 15 luci che superava la ferrovia Leopolda.\nPercorso.\nLa linea aveva inizio presso la stazione di Pisa Sant'Antonio, situata nell'attuale via Nino Bixio; la ferrovia si dirigeva verso ovest, sottopassava la ferrovia Genova-Pisa e oltrepassava il canale dei Navicelli tramite un ponte in calcestruzzo armato. Dopodich\u00e9 la linea entrava in sede propria: in localit\u00e0 San Giovanni al Gatano la ferrovia superava lo scalo industriale di Pisa, in cui si trovava la sottostazione elettrica. Avanzando parallelamente al fiume Arno, la linea attraversava una zona di campagna alberata raggiungendo le stazioni di San Piero a Grado e Bocca d'Arno, per poi curvare verso sud e allinearsi con il litorale.\nEntrata in una fitta pineta demaniale, la linea incontrava le stazioni di Marina di Pisa, Tirrenia e Calambrone, correndo ad appena dalla spiaggia. Superata la stazione di Calambrone, la ferrovia curvava verso est, attraversava nuovamente il canale dei Navicelli per mezzo di un ponte girevole e oltrepassava la ferrovia Leopolda con un viadotto a 15 luci. A questo punto la linea attraversava la zona industriale di Livorno, piegava verso sud ed entrava nella periferia livornese raggiungendo la stazione di Livorno Barriera Garibaldi. Da qui la ferrovia percorreva i viali cittadini in marciatram centrale fino a raggiungere la stazione terminale di Livorno Barriera Margherita.\nMateriale rotabile.\nSulla linea la STEFET mise inizialmente in circolazione un locomotore elettrico a carrelli, quattro elettromotrici a carrelli e sei carrozze a carrelli; tutti i rotabili furono costruiti dalla ditta Carminati &amp; Toselli in collaborazione con TIBB, fornitore delle parti elettriche. Ad essi si aggiungevano due bagagliai, sette carri a sponde basse, quattro carri a sponde alte e due carri chiusi precedentemente in servizio sulla tranvia Pisa-Marina di Pisa, utilizzati per il trasporto di merci.\nNel 1937 fu acquistata un'automotrice diesel costruita dalla Fiat simile alle ALn FS 56, rispetto alle quali era pi\u00f9 corta e disponeva di un solo motore; dopo alcuni anni l'unit\u00e0 venne per\u00f2 spostata sulla tranvia Pisa-Pontedera/Calci. In seguito alla guerra il materiale rotabile a disposizione fu integrato con l'acquisizione, nel 1946, di cinque carri merci chiusi in precedenza appartenenti all'esercito americano, oltre a sette carrozze a due assi acquistate dalle \"Strade Ferrate Biellesi\" nel 1952.\nSulla ferrovia circolarono anche numerosi rotabili noleggiati: dal 1937 sino alla chiusura della linea furono utilizzate carrozze Centoporte serie Cz 36.000 di propriet\u00e0 delle FS, mentre nel 1947 prestarono servizio tre locomotive a vapore (una gruppo 625 e due gruppo 875), anch'esse provenienti dalle FS. Tra il 1946 e il 1948 furono inoltre noleggiate due automotrici FS ALn 40, mentre si ha notizia anche del prestito di una locomotiva a vapore proveniente dalle FTN."}
{"id": "1064499", "revid": "78273", "url": "https://it.wikipedia.org/wiki?curid=1064499", "title": "Ferrovia Pisa Tirrenia Livorno", "text": ""}
{"id": "1064505", "revid": "767487", "url": "https://it.wikipedia.org/wiki?curid=1064505", "title": "And You Think You Know What Life's About", "text": "And You Think You Know What Life's About \u00e8 il secondo album dei Dishwalla, pubblicato l'11 agosto 1998 da A&amp;M Records."}
{"id": "1064509", "revid": "298055", "url": "https://it.wikipedia.org/wiki?curid=1064509", "title": "Al Neri", "text": ""}
{"id": "1064513", "revid": "339392", "url": "https://it.wikipedia.org/wiki?curid=1064513", "title": "Alternative-rock", "text": ""}
{"id": "1064518", "revid": "287204", "url": "https://it.wikipedia.org/wiki?curid=1064518", "title": "Opaline", "text": "Opaline \u00e8 il terzo album in studio dei Dishwalla, pubblicato il 23 aprile 2002 dalla Immergent Records."}
{"id": "1064519", "revid": "2091899", "url": "https://it.wikipedia.org/wiki?curid=1064519", "title": "Bivacco Felice Giordano", "text": "Il bivacco Felice Giordano \u00e8 un bivacco situato nel comune di Gressoney-La-Trinit\u00e9 (AO), in Valle del Lys, nel massiccio del Monte Rosa (Alpi Pennine), a 4167 m s.l.m.. E' intitolato a \"Felice Giordano\", una guida alpina di Alagna Valsesia, deceduta durante una attivit\u00e0 di soccorso alpino.\nStoria.\nLa capanna fu costruita sulle rocce della punta Balmenhorn durante la Prima guerra mondiale per scopi militari. Nel 1955, accanto ad essa, fu eretta la statua del Cristo delle Vette.\nL'attuale bivacco, che ha sostituito quello vecchio, \u00e8 stato collocato nel 1985 e dedicato a Felice Giordano, guida alpina di Alagna Valsesia, che perse la vita il 29 aprile 1968 cadendo in un crepaccio durante un'operazione di soccorso alpino, nei pressi della Piramide Vincent.\nCaratteristiche e informazioni.\nIl bivacco non \u00e8 custodito ed \u00e8 sempre aperto, dispone di 6 posti letto su tavolato ed \u00e8 essenzialmente utilizzato come ricovero di emergenza.\nAccessi.\nIl bivacco \u00e8 raggiungibile dalla stazione terminale della funivia di \"punta Indren\", passando per il rifugio citt\u00e0 di Mantova e la vicina capanna Giovanni Gnifetti, lungo l'itinerario che sale al colle del Lys, in circa 3 ore e mezza."}
{"id": "1064522", "revid": "1926649", "url": "https://it.wikipedia.org/wiki?curid=1064522", "title": "Giuseppe Gemiti", "text": "Carriera.\nClub.\nInizia la sua carriera da professionista nella squadra della sua citt\u00e0 natale, l'Eintracht Francoforte, in Zweite Bundesliga. Esordisce in campionato collezionando tre presenze nella stagione 2000-2001, e 12 in quella successiva. Nell'estate 2002 approda a parametro zero all'Udinese, con cui esordisce in Serie A il 15 settembre 2002 in Udinese- 1-1. Nella prima stagione viene impiegato con regolarit\u00e0 da Luciano Spalletti (26 presenze), mentre nell'annata successiva gioca solamente 4 partite fino a gennaio, quando viene ceduto al Genoa, in Serie B.\nCon i \"Grifoni\" disputa una stagione e mezza in cadetteria, totalizzando 50 presenze. Nel 2005 passa al , ma a met\u00e0 campionato ritorna in Serie A vestendo la maglia del Chievo, che lo preleva in prestito e lo utilizza come rincalzo nel ruolo di terzino sinistro (9 presenze senza reti).\nRientrato al Modena, viene nuovamente ceduto in prestito, questa volta al , dove rimane per due stagioni alternandosi sulla fascia sinistra con Michele Anaclerio. Nel 2008 non viene riscattato dal Piacenza, e ritorna al Modena, dove rimane per una stagione.\nIl 5 gennaio 2010 passa al Novara, con cui conquista la doppia promozione dalla Lega Pro Prima Divisione alla Serie A.\nDopo tre anni al Novara si trasferisce al Livorno a titolo definitivo tramite uno scambio col difensore labronico Romano Perticone. Con la formazione toscana ottiene la sua seconda promozione in Serie A, dopo i play-off vinti in finale contro l', e vi milita per altre due stagioni, una nella massima serie e una in Serie B. Nel giugno 2015, in scadenza di contratto, lascia il Livorno.\nIl 19 giugno seguente passa al , con cui firma un contratto annuale. Colleziona 20 presenze e raggiunge i playoff, ma la sua squadra viene eliminata dal Novara dopo i tempi supplementari (3-4) ai turni preliminari.\nIl 24 giugno 2016 passa ufficialmente alla Cremonese. Al termine della stagione, conclusa con la vittoria del campionato, si ritira dal calcio giocato e diventa osservatore per il club lombardo.\nNazionale.\nDurante la militanza nell'Eintracht viene convocato nelle nazionali giovanili tedesche: disputa la fase finale dell'Europeo Under 18 nel 2000, e il Mondiale Under 20 in Argentina nel 2001. Ha fatto parte anche della Nazionale di calcio della Germania Under-21, partecipando al Campionato europeo di calcio Under-21 2004.\nStatistiche.\nPresenze e reti nei club.\n\"Statistiche aggiornate al 6 maggio 2017.\""}
{"id": "1064523", "revid": "47767", "url": "https://it.wikipedia.org/wiki?curid=1064523", "title": "Torano (Borgorose)", "text": "Torano (\"Turanu\" in dialetto locale) \u00e8 una frazione di circa 700 abitanti del comune di Borgorose, in provincia di Rieti, nel Lazio, al confine tra il Cicolano e la Marsica; \u00e8 situata a 725 , ai piedi delle Montagne della Duchessa e del monte Velino.\nGeografia.\nTorano \u00e8 ben visibile dall'autostrada A24 e A25. La localit\u00e0 \u00e8 divisa geograficamente in due parti, dette \"la Piazza\" e \"la Villa\", separate dal colle sul quale \u00e8 posta la torre, dove sorgeva il paese vecchio distrutto dal terremoto del 1915.\nStoria.\nIl nome Torano deriva da Massa Torana, un grande fondo agricolo di origine altomedioevale che prende il nome dall'antica citt\u00e0 di Thora, forse corrispondente alla contemporanea frazione di Sant'Anatolia, in cui avvenne nel III secolo il martirio dei santi Anatolia e Audace.\nAppartenente al territorio controllato dai conti di Albe e di Celano, fu successivamente oggetto di controversie tra le famiglie Savelli e Orsini che se ne contendevano il possesso. Nel giugno del 1381 vi si tenne la battaglia che prese il nome dalla localit\u00e0, combattuta tra gli Aquilani, guidati dai Camponeschi, e i Pretatti, che venne vinta dai primi solo grazie agli aiuti dati dalle milizie degli Orsini. Successivamente venne in possesso dei conti Colonna, poi duchi di Tagliacozzo, fino al 1520 quando, in retrocessione di parte del castello di Riofreddo, venne concessa da Fabrizio Colonna ai Caffarelli di Roma che in seguito ne cedettero alcune quote alla famiglia Rota.\nIl terremoto della Marsica del 1915 rase pressoch\u00e9 al suolo il paese; il vecchio centro abitato, situato sul colle dove sorge la torre, dovette essere abbandonato e ricostruito pi\u00f9 a valle.\nMonumenti e luoghi d'interesse.\nAll'interno del territorio di Torano si trova la torre del XIV secolo, simbolo del borgo e unica superstite (insieme a parte della cinta muraria) del vecchio paese.\nAltri monumenti siti in Torano sono le chiese di San Martino, di San Pietro e di San Sebastiano, sconsacrata. La chiesa presenta un portale datato 1462, firmato da Tommaso da Biasca, e all\u2019interno conserva due statue del Trecento e Quattrocento. Recenti scavi hanno riportato alla luce mura di et\u00e0 preromanica.\nCultura.\nDialetto.\nIl dialetto di Torano si inserisce nel gruppo aquilano-cicolano-reatino del dialetto sabino, appartenente ai dialetti italiani mediani.\nInfrastrutture e trasporti.\nStrade.\nIl piccolo paese di Torano \u00e8 un importante nodo stradale per l'intero Abruzzo e per la provincia di Rieti: infatti a brevissima distanza dal paese scorre l'autostrada A24 (Roma - L'Aquila - Teramo) dalla quale, proprio di fronte al borgo, si dirama l'autostrada A25 per Avezzano e Pescara, tramite lo svincolo direzionale di Torano.\nA breve distanza, inoltre, \u00e8 presente anche il casello \"Valle del Salto\", unico accesso alle Autostrade dei Parchi in territorio reatino. In corrispondenza del casello ha inizio il tratto a scorrimento veloce della strada statale 578 Salto Cicolana (detta anche \"superstrada Rieti-Torano\") che, oltre ad essere la dorsale stradale dell'intero Cicolano e il principale collegamento del capoluogo Rieti con il casello autostradale e con la Marsica, fa parte della lunga dorsale stradale \"Civitavecchia-Terni-Benevento\"."}
{"id": "1064525", "revid": "110157", "url": "https://it.wikipedia.org/wiki?curid=1064525", "title": "Live... Greetings from the Flow State", "text": "Live...Greetings from the Flow State \u00e8 un album live dei Dishwalla."}
{"id": "1064528", "revid": "1324255", "url": "https://it.wikipedia.org/wiki?curid=1064528", "title": "Nyctosaurus", "text": "Nyctosaurus \u00e8 un rettile volante estinto, vissuto circa 85-84,5 milioni di anni fa, nel tardo Cretaceo, nella Formazione Niobrara in quella che oggi \u00e8 il Nord America centro-occidentale, all'epoca coperto completamente da un mare poco profondo. Il genere \"Nyctosaurus\" conta numerose specie, anche se la maggior parte di esse sono ancora da accertare scientificamente. Tuttavia la specie tipo \u00e8 facilmente riconoscibile dalla vistosissima cresta cranica a forma di L simile ad un palco.\nDescrizione.\nIl \"Nyctosaurus\" era assai simile per anatomia al suo stretto parente e contemporaneo \"Pteranodon\". Aveva ali relativamente lunghe e strette, simili per forma a quelle degli odierni uccelli marini. Tuttavia, era ben pi\u00f9 piccolo dello \"Pteranodon\", con un'apertura alare di soli 2 metri (6,6 piedi), negli adulti, per un peso massimo di circa 1,86\u00a0kg. La lunghezza complessiva dell'animale era di circa 37 centimetri. La caratteristica pi\u00f9 distintiva era la vistosa ed enorme cresta cranica a forma di L, posta sul capo, che in alcuni esemplari completamente adulti arrivava da sola ad un'altezza di ben 55 centimetri, relativamente sproporzionata al resto del corpo dell'animale e ben tre volte la lunghezza del cranio. La cresta era composta da due lunghe antenne scanalate, una rivolta verso l'alto e l'altra all'indietro, derivante da una base comune sporgente nella parte posteriore del cranio. Entrambe le antenne avevano una lunghezza simile ed entrambe erano lunghe quanto, o pi\u00f9 lunghe, dell'intero corpo dell'animale. L'antenna che puntava verso l'alto era lunga almeno 42\u00a0cm di lunghezza (1,3\u00a0ft) mentre l'antenna che puntava all'indietro misurava almeno 32\u00a0cm di lunghezza (1 piede).\nLe mandibole del \"Nyctosaurus\" erano lunghe e potenti. La punta della mascella era sottile e appuntita, tanto sottile da mostrare segni di frattura durante la fossilizzazione, dando l'impressione che una delle due ganasce fosse pi\u00f9 lunga dell'altra, quando in realt\u00e0 in vita la lunghezza doveva essere circa la stessa.\nUn'altra caratteristica distintiva del \"Nyctosaurus\" era la quasi totale perdita delle falangi delle zampe anteriori, con l'eccezione del quarto dito che sosteneva la membrana alare dell'ala (di cui per\u00f2 mancava la quarta falange). Tale adattamento anatomico per\u00f2 svantaggiava l'animale quando si trovava a terra, per questo molti scienziati pensano che il \"Nyctosaurus\" passasse quasi tutta la vita in volo, scendendo raramente a terra, per occasioni come la riproduzione. In particolare, l'assenza di dita e artigli non consentiva all'animale di arrampicarsi o aggrapparsi alle superfici verticali, come la maggior parte degli altri pterosauri.\nClassificazione.\nIl \"Nyctosaurus\" fa parte della famiglia Nyctosauridae. \nDi seguito \u00e8 riportato un cladogramma che mostra i risultati di un'analisi filogenetica presentata per la prima volta da Andres e Myers (2014) e aggiornata con dati aggiuntivi di Andres \"et al.\" (2018), che mostra la collocazione di \"Nyctosaurus\" all'interno di Nyctosauridae;\nStoria della scoperta.\nI primi fossili di \"Nyctosaurus\" furono descritti nel 1876, da Othniel Charles Marsh, sulla base di materiale fossile frammentario, che all'epoca componevano l'olotipo della specie YPM 1178, proveniente dal Smoky Hill River, in Kansas. Marsh, inizialmente, classific\u00f2 il fossile come una specie del so nuovo genere \"Pteranodon\", sotto il nome di \"Pteranodon gracilis\". Nello stesso anno, Marsh riclassific\u00f2 la specie dandole un genere a stante che chiam\u00f2, appunto, \"Nyctosaurus\" il cui nome significa \"lucertola della notte\" o \"lucertola pipistrello\", in riferimento alla struttura alare piuttosto simile a quella dei pipistrelli. Nel 1881, Marsh tent\u00f2 di cambiare il nome del genere in \"Nyctodactylus\", tuttavia era ormai tardi \u00e8 il nome \"Nyctodactylus\" rimase un sinonimo junior. Nel 1902, Samuel Wendell Williston descrisse uno scheletro pi\u00f9 completo (P 25026). Nel 1903, Williston denomin\u00f2 la nuova specie come \"N. leptodactylus\", ma oggi questa specie \u00e8 considerata un sinonimo di \"N. gracilis\".\nNel 1953, Llewellyn Ivor Price descrisse un omero parziale,(DGM 238-R), ritrovato in Brasile, che venne in seguito descritto come una nuova specie chiamata \"\"N\". lamegoi\"; il nome specifico della nuova specie onora il geologo Alberto Ribeiro Lamego. Questa specie sembra essere stata pi\u00f9 grande della specie tipo, con un'apertura alare stimata sui 4 metri; Tuttavia oggi tale fossile \u00e8 di dubbia natura e si pensa possa trattarsi piuttosto di un genere affine a \"Nyctosaurus\".\nNel 1972, George Fryer Sternberg scopr\u00ec un nuovo scheletro, (FHSM VP-2148), che descrisse come una nuova specie chiamata \"N. bonneri\"; anche se oggi \u00e8 spesso considerata come un sinonimo di \"N. gracilis\".\nNel 1978, Gregory Brown scopr\u00ec ed espose lo scheletro pi\u00f9 completo di \"Nyctosaurus\" attualmente noto,(UNSM 93000).\nNel 1984, Robert Milton Schoch rinomin\u00f2 la specie \"Pteranodon nanus\" (Marsh 1881), come una specie \"nana\" di \"Nyctosaurus\", rinominandolo come \"Nyctosaurus nanus\".\nNei primi anni del 2000, Kenneth Jenkins di Ellis, Kansas scopr\u00ec due nuovi esemplari, che dimostrarono chiaramente che il \"Nyctosaurus\" era uno pterosauro crestato e che negli adulti tale cresta poteva essere di grandi dimensioni ed elaborata. Gli esemplari sono stati acquistati da un collezionista privato ad Austin, in Texas. Nonostante sia in mani di un privato, piuttosto che di un collezionista museale, il paleontologo Chris Bennett fu in grado di studiare i due esemplari e li classific\u00f2 con i numeri identificativi KJ1 e KJ2 (per Kenneth Jenkins). Bennett pubblic\u00f2 una descrizione dei due esemplari nel 2003. Nonostante le insolite creste, i campioni erano difficili da classificare su quale specie appartenesse Tuttavia, le specie allora considerate valide erano estremamente simili tra loro, pertanto Bennett decise di aspettare ulteriori studi prima di classificare tali esemplari in una nuova specie di \"Nyctosaurus\".\nPaleobiologia.\nCrescita.\nIl \"Nyctosaurus\", come il suo parente \"Pteranodon\", aveva ritmi di crescita insolitamente rapidi. Gli esemplari completamente adulti differiscono di dimensioni di ben poco dagli esemplari subadulti (vedi campione P 25026), il che indica che dalla schiusa un \"Nyctosaurus\" raggiungeva le dimensioni di un adulto in poco pi\u00f9 di un anno. Molti esemplari giovani non presentano alcuna forma di cresta cranica, quindi questa cominciava a crescere solo dopo il primo anno di vita. Alcuni paleontologi pensano che la cresta cranica crescesse per tutta la vita, diventando sempre pi\u00f9 lunga ed elaborata con l'et\u00e0, ma tale ipotesi finora non ha trovato fondamenti. Dai campioni raccolti si stima che l'et\u00e0 massima di questi animali si aggirasse tra i 5 e i 10 anni di et\u00e0.\nFunzioni della cresta.\nSono stati ritrovati solo cinque crani completi di \"Nyctosaurus\", di cui una apparteneva ad un giovane privo di cresta (provino FMNH P 25026), mentre altri due sono pi\u00f9 maturi e mostrano segni di una cresta ma essendo troppo schiacciati dalla fossilizzazione \u00e8 difficile determinare ci\u00f2 (esemplari FHSM 2148 e CM 11422). Due esemplari (KJ1 e KJ2) descritti nel 2003, presentano invece la classica cresta di grandi dimensioni a forma L.\nAlcuni scienziati avevano inizialmente ipotizzato che tale struttura, rassomigliante ad un enorme palco, sostenesse una sorta di membrana di pelle che si estendeva da una punta all'altra della cresta, utilizzata per mantenere la stabilit\u00e0 in volo. Nonostante non sia mai stata ritrovata traccia di tale membrana, alcuni studi hanno dimostrato che una tale struttura avrebbe conferito numerosi vantaggi aerodinamici. Tuttavia, nella sua descrizione dei due fossili crestati, il paleontologo Christopher Bennett sostiene l'improbabilit\u00e0 della presenza di tale membrana, in quanto i bordi delle due antenne della cresta avevano bordi lisci e arrotondati inadatti all'attaccamento di tessuti molli. Per sostenere tale ipotesi, Bennet paragon\u00f2 la cresta del \"Nyctosaurus\" con quella dei tapejaridi, che infatti conservano la prova di tessuti molli sulle loro creste con bordi delle creste frastagliati, adatti all'ancoraggio di tessuti molli, specie in \"Tupandactylus\". Bennet, infine, propose che la funzione della cresta era puramente estetico, come per esempio per attrarre una compagna, come negli animali moderni. Uno studio del 2009 da parte di Xing e colleghi, conferm\u00f2 l'ipotesi di Bennet, affermando che una cresta dotata di una vela di pelle sopra di essa, avrebbe svantaggiato l'animale durante il volo. L'ipotesi maggiormente sostenuta sulla funzione di tale cresta rimane quella di \"display sessuale\" e intraspecifico. Bennet aggiunse anche che la cresta cranica non era segno di dimorfismo sessuale, in quanto sia i maschi sia le femmine possedevano una grande cresta cranica, differendo tra loro solo per forma e per dimensioni. Perci\u00f2 gli esemplari privi di cresta sono solamente dei giovani che dovevano ancora completare lo sviluppo.\nCarico alare e velocit\u00e0.\nI paleontologi Sankar Chatterjee e RJ Templin, utilizzarono le stime basate su esemplari completi di \"Nyctosaurus\" per determinare il peso e la superficie totale dell'ala, e per calcolare il suo totale carico alare. Essi hanno inoltre stimato la sua potenza totale in volo, sulla base della muscolatura che potevano sostenere le ossa. Utilizzando tali dati, hanno stimato che la velocit\u00e0 di crociera di \"N. gracilis\" era di circa 9,6 metri al secondo (34,5\u00a0km/ora o 21.4 miglia/ora).\nPaleoecologia.\nTutti gli esemplari di \"Nyctosaurus\" provengono dalla Smokey Hills Chalk del Kansas, e fanno parte della Formazione Niobrara. In particolare, essi si trovano solo all'interno di una zona ristretta caratterizzata dall'abbondanza di fossili di ammoniti, appartenenti alla specie \"Spinaptychus sternbergi\". Questi depositi di calcare si sono formati nel corso di una lenta regressione marina del Mare interno occidentale, durata tra gli 85 e i 84,5 milioni di anni fa. Pertanto, il \"Nyctosaurus\" \u00e8 stato uno pterosauro di relativa breve durata, a differenza del suo relativo \"Pteranodon\", che invece pu\u00f2 essere rinvenuto in tutti i livelli della Formazione Niobrara, e vissuto tra gli 88 e gli 80,5 milioni di anni fa.\nL'ecosistema all'epoca del \"Nyctosaurus\", era composto da una gran variet\u00e0 di vertebrati, soprattutto marini. Il \"Nyctosaurus\" condivideva il cielo con il primitivo uccello \"Ichthyornis\" e con i suoi relativi \"Pteranodon\" e \"Geosternbergia\". Nelle acque del Mare interno occidentale, nuotavano mosasauri come il \"Clidastes\", l'\"Ectenosaurus\" e il \"Tylosaurus\" che all'epoca rappresentavano i predatori pi\u00f9 grandi del loro habitat; l'uccello marino \"Parahesperornis\" ed una gran variet\u00e0 di pesci, tra cui il pesce spada \"Protosphyraena\", il pesce predatore \"Xiphactinus\" e lo squalo \"Cretolamna\"."}
{"id": "1064529", "revid": "834", "url": "https://it.wikipedia.org/wiki?curid=1064529", "title": "Pet your friends", "text": ""}
{"id": "1064535", "revid": "1873140", "url": "https://it.wikipedia.org/wiki?curid=1064535", "title": "Mise en abyme", "text": "La mise en abyme (o anche \"mise en ab\u00eeme\" o \"mise en abysme\", in francese \"messa in abisso\"), \u00e8 un'espressione usata inizialmente da Andr\u00e9 Gide per indicare un espediente narratologico che prevede la reduplicazione di una sequenza di eventi o la collocazione di una sequenza esemplare che condensi in s\u00e9 il significato ultimo della vicenda in cui \u00e8 collocata e a cui rassomiglia.\nNell'arte e nella fotografia.\nNell'arte occidentale, l'espressione indica una tecnica nella quale un'immagine contiene una piccola copia di s\u00e9 stessa, ripetendo la sequenza apparentemente all'infinito. Il termine ha origine in araldica, dove descrive uno stemma che appare come uno scudo al centro di uno scudo pi\u00f9 grande. Ad un analogo accorgimento ricorsivo fa riferimento il cosiddetto \"effetto Droste\".\nNel teatro e in letteratura.\nUn esempio classico di \"mise en abyme\" \u00e8 la rappresentazione teatrale che, nell'\"Amleto\" di Shakespeare, riproduce l'uccisione del re.\nNella critica letteraria, la \"mise en abyme\" indica un particolare tipo di \"storia nella storia\", in cui la storia raccontata (livello basso) pu\u00f2 essere usata per riassumere o racchiudere alcuni aspetti della storia che la incornicia (livello alto). Il termine viene usato nel decostruzionismo e nella critica decostruzionista come paradigma della natura intertestuale del linguaggio, del modo in cui il linguaggio non raggiunge mai i fondamenti del reale, perch\u00e9 sempre si riferisce ad altro linguaggio, che a sua volta si riferisce ad altro linguaggio, all'infinito.\nNel cinema.\nNel cinema la funzione della \"mise en abyme\" \u00e8 simile a quella che ha nelle arti figurative, ma include anche il concetto di \"sogno nel sogno\". Per esempio, un personaggio si sveglia da un sogno e pi\u00f9 tardi scopre che sta ancora sognando. Attivit\u00e0 simili al sogno, come stati di incoscienza e realt\u00e0 virtuale, vengono anch'esse definite \"mise en abyme\"."}
{"id": "1064537", "revid": "13833", "url": "https://it.wikipedia.org/wiki?curid=1064537", "title": "Montagne Metallifere", "text": ""}
{"id": "1064541", "revid": "287204", "url": "https://it.wikipedia.org/wiki?curid=1064541", "title": "Fr\u00e8re Jacques", "text": "Fr\u00e8re Jacques (conosciuta in italiano come Fra' Martino o Fra' Martino campanaro) \u00e8 una filastrocca ed una canzone popolare francese, famosa in tutto il mondo in differenti versioni. Il suo motivo pu\u00f2 anche essere cantato a canone. Nel 2014, la musicologa francese Sylvie Boissou ha attribuito la composizione a Jean-Philippe Rameau. \nLa melodia di \"Fr\u00e8re Jacques\" \u00e8 stata rielaborata in forma di marcia funebre dal compositore Gustav Mahler nel terzo movimento della sua Sinfonia n. 1 (\"Titano\").\nTesto.\nLa versione originale francese del canone \u00e8 la seguente:\n&lt;poem&gt;\"Fr\u00e8re Jacques, fr\u00e8re Jacques,\"\n\"Dormez-vous? Dormez-vous?\"\n\"Sonnez les matines! Sonnez les matines!\"\n\"Ding, daing, dong. Ding, daing, dong.\"\n&lt;/poem&gt;\nQuesto canone \u00e8 tradotto tradizionalmente in lingua italiana come:\n&lt;poem&gt;\"Fra Martino campanaro,\"\n\"Dormi tu? Dormi tu?\"\n\"Suona le campane! Suona le campane!\"\n\"Din, don, dan. Din, don, dan.\"\n&lt;/poem&gt;\nCuriosit\u00e0.\nLa canzone in versione italiana \u00e8 stata cantata dal primo sintetizzatore vocale italiano, MUSA di CSELT nel 1978.\nNonostante la partitura preveda che le note corrispondenti al \"Din don dan\" siano Do-Sol-Do (considerando il brano eseguito in Do maggiore), \u00e8 molto comune sentir intonare Re-Sol-Do: quest'ultima sequenza \u00e8 per\u00f2 da considerarsi scorretta, in quanto il Re risulterebbe in dissonanza con le altre voci del canone.\nTraduzioni.\nAfrikaans.\nVader Jakob, \nVader Jakob, \nSlaap jy nog? \nSlaap jy nog? \nHoor hoe lui die kerkklok, \nHoor hoe lui die kerkklok, \nDing dong dell, \nDing dong dell.\nAlbanese.\nArb\u00ebr vlla-e, Arb\u00ebr vlla-e\nA po flen, a po flen?\nKumbona ka ra-e, Kumbona ka ra-e \nDing dang dong, Ding dang dong.\nArabo.\n\ufeaa\ufed6 \ufe81\ufee0\ufea0\ufeae\ufeb2 \ufeaa\ufed6 \ufe81\ufee0\ufea0\ufeae\ufeb2\n\ufe87\ufeb4\ufee4\ufecc\ufeee\ufe8d \ufe87\ufeb4\ufee4\ufecc\ufeee\ufe8d\n\u0625\u0646\u0647 \u0635\u0648\u062a \u062c\u0645\u064a\u0644\nHana darso,\nrana djaraso.\nIsmao,\nIsmao.\nDjarason ja rino,\nfi idni jatino.\nDin dan don,\ndin dan don.\nArabo del Marocco.\nKhou ya Hassan,\nkhou ya Hassan,\nNaas mezian,\nnaas mezian?\nFiksbah bakri,\nfiksbah bakri\nKhalik men lemsah,\nkhalik men lemsah.\nArabo del Marocco altra versione.\nKhou Hassan,\nkhou Hassan,\nYallah nessou,\nYallah nessou,\nHta ydouq jarasna,\nHta ydouq jarasna,\nw nfiqou,\nw nfiqou.\nBasco.\nAnai xanti, Anai xanti...\nezkilak jotzen du ezkilak jotzen du\ndin dan don din dan don\nBerbero.\nGma hassan gma hassan\nyalah atgant yalah atgant \narkih youchkad sbah\nBulgaro.\n\u0421\u0443\u0442\u0440\u0438\u043d \u0440\u0430\u043d\u043e, \u0441\u0443\u0442\u0440\u0438\u043d \u0440\u0430\u043d\u043e\n\u0432 \u043d\u0435\u0434\u0435\u043b\u044f, \u0432 \u043d\u0435\u0434\u0435\u043b\u044f\n\u043a\u0430\u043c\u0431\u0430\u043d\u0438\u0442\u0435 \u0431\u0438\u044f\u0442, \u043a\u0430\u043c\u0431\u0430\u043d\u0438\u0442\u0435 \u0431\u0438\u044f\u0442\n\u0431\u0438\u043c \u0431\u0430\u043c \u0431\u0443\u043c, \u0431\u0438\u043c \u0431\u0430\u043c \u0431\u0443\u043c\nSutrin rano, sutrin rano\nv nedelja, v nedelja\nkambanite bijat, kambanite bijat\nbim bam bum, bim bam bum!\nCatalano.\nGerm\u00e0 Jaume,\ngerm\u00e0 Jaume\nDesperteu!,\ndesperteu!\nSonen les campanes,\nSonen les campanes,\nDing dang dong, ding dang dong.\nCeco.\nBrat\u0159e Kubo,\nBrat\u0159e Kubo,\nJe\u0161t\u011b sp\u00ed\u0161?\nJe\u0161t\u011b sp\u00ed\u0161?\nVenku slunce z\u00e1\u0159\u00ed,\nTy jsi na pol\u0161t\u00e1\u0159i,\nVst\u00e1vej ji\u017e,\nVst\u00e1vej ji\u017e.\nCherokee.\n\u13a6\u13b5\u13b0\u13a2, \u13a6\u13b5\u13b0\u13a2\n\u13e6\u13ce\u13eb, \u13e6\u13ce\u13eb\n\u13a6\u13c3\u13ad\u13b5\u13d9\u13af, \u13a6\u13c3\u13ad\u13b5\u13d9\u13af\n\u13a0\u13e0\u13f4\u13cd\u13a6, \u13a0\u13e0\u13f4\u13cd\u13a6\nGahliho'i, gahliho'i (Stai dormendo?)\njosewi, josewi (Giuseppe)\nganohalidohi, ganohalidohi (Dobbiamo andare a caccia)\nadloyvsga, adloyvsga (su, alzati!)\nCinese.\nOppure:\nCreolo haitiano.\nTonton Bouki,\nTonton Bouki,\nOu ap d\u00f2mi?\nOu ap d\u00f2mi?\nL\u00e9v\u00e9 pou bat tanbou-a\nL\u00e9v\u00e9 pou bat tanbou-a\nDing ding dong! Ding ding dong!\nCroato.\nBratec Martin,\nbratec Martin\nKaj jo\u0161 spi\u0161, \nkaj jo\u0161 spi\u0161?\nVe\u010d ti ura tu\u010de, \nve\u010d ti ura tu\u010de\nBim, bam, bom\nDanese.\nMester Jakob, \nMester Jakob, \nSover du? \nSover du? \nH\u00f8rer du ej klokken? \nH\u00f8rer du ej klokken? \nBim, bam, bum, \nBim, bam, bam.\nDialetto attico.\n\u1f14\u03c4\u03b9 \u03ba\u03b1\u03b8\u03b5\u03c5\u03b4\u03b5\u03b9\u03c2, \u0399\u03c9\u03b1\u03bd\u03bd\u03b7\u03c2\n\u03ba\u03ce\u03b4\u03c9\u03bd\u03b5\u03c2 \u03ba\u03c1\u03bf\u03c4\u03cc\u03bd\u03c4\u03b1\u03b9\n\u1f00\u03ba\u03bf\u03cd\u03b5\u03b9\u03c2 \u03c4\u03bf\u03c5\u03c2 \u1f00\u03b4\u03b5\u03bb\u03c6\u03ad, \u1f00\u03b4\u03b5\u03bb\u03c6\u03ad \u03b8\u03b5\u03bf\u03c6\u03b9\u03bb\u03ae\u03c2,\n\u03b4\u03b1\u03b3\u03b3 \u03b4\u03bf\u03b3\u03b3 \u03b4\u03b1\u03b3\u03b3, \u03b4\u03b1\u03b3\u03b3 \u03b4\u03bf\u03b3\u03b3 \u03b4\u03b1\u03b3\u03b3.\nEbraico.\n\u05d0\u05d7\u05d9\u05e0\u05d5 \u05d9\u05e2\u05e7\u05d1, \u05d0\u05d7\u05d9\u05e0\u05d5 \u05d9\u05e2\u05e7\u05d1\n\u05d0\u05dc \u05ea\u05d9\u05e9\u05df, \u05d0\u05dc \u05ea\u05d9\u05e9\u05df\n\u05d4\u05e4\u05e2\u05de\u05d5\u05df \u05de\u05e6\u05dc\u05e6\u05dc,\n\u05d3\u05d9\u05e0\u05d2 \u05d3\u05e0\u05d2 \u05d3\u05d5\u05e0\u05d2, \u05d3\u05d9\u05e0\u05d2 \u05d3\u05e0\u05d2 \u05d3\u05d5\u05e0\u05d2.\nEsperanto.\nFrat' Jakobo,\nFrat' Jakobo,\n\u0108u en dorm'?\n\u0108u en dorm'?\nIru sonorigu,\nIru sonorigu,\nTin, tin, tin...\nTin, tin, tin...\nFaroese.\nDovni J\u00e1kup, dovni J\u00e1kup\nSvevur t\u00fa, svevur t\u00fa?\nKlokkan hon er \u00e1tta, klokkan hon er \u00e1tta\nDing-ding-dong, ding-ding-dong.\nFinlandese.\nJaakko kulta,\nJaakko kulta,\nHer\u00e4\u00e4 jo,\nHer\u00e4\u00e4 jo.\nKellojasi soita,\nKellojasi soita.\nPium paum poum,\nPium paum poum.\nGiapponese.\n\u7720\u3044\u306e\uff1f\u7720\u3044\u306e\uff1f\n\u8d77\u304d\u306a\u3055\u3044\u3001\u8d77\u304d\u306a\u3055\u3044\u3002\n\u671d\u306e\u9418\u304c\u3001\u9cf4\u3063\u3066\u3044\u308b\u3088\u3002\n\u30ad\u30f3\u30b3\u30f3\u30ab\u30f3\u3001\u30ad\u30f3\u30b3\u30f3\u30ab\u30f3\u3002\nNemuino? Nemuino?\nOkinasai, okinasai.\nAsano kane ga, natte iruyo.\nKin kon kan, kin kon kan.\nGreco.\n\u0391\u03b4\u03b5\u03bb\u03c6\u03ad \u0399\u03ac\u03ba\u03c9\u03b2\u03b5, \u03b1\u03b4\u03b5\u03bb\u03c6\u03ad \u0399\u03ac\u03ba\u03c9\u03b2\u03b5\n\u03ba\u03bf\u03b9\u03bc\u03ac\u03c3\u03b1\u03b9, \u03ba\u03bf\u03b9\u03bc\u03ac\u03c3\u03b1\u03b9\n\u03c3\u03b7\u03bc\u03ac\u03bd\u03b5\u03c4\u03ad \u03c4\u03bf\u03bd \u03cc\u03c1\u03b8\u03c1\u03bf, \u03c3\u03b7\u03bc\u03b1\u03bd\u03b5\u03c4\u03ad \u03c4\u03bf\u03bd \u03cc\u03c1\u03b8\u03c1\u03bf,\n\u039d\u03c4\u03b9\u03bd, \u03bd\u03c4\u03b9\u03bd, \u03bd\u03c4\u03bf\u03bd\u03c5\u03ba, \u03bd\u03c4\u03b9\u03bd, \u03bd\u03c4\u03b9\u03bd, \u03bd\u03c4\u03bf\u03bd\u03c5\u03ba,\nHindi.\nFotsin Jako, Fotsin Jako\nnisbetja, nisbetja\nTinbatire linso, tinbatire linso\nTom peng pung, tom peng pung\nInglese.\nAre you sleeping,\nAre you sleeping,\nBrother John?\nBrother John?\nMorning bells are ringing,\nMorning bells are ringing.\nDing, dang, dong.\nDing, dang, dong.\nOppure:\nBrother Jack,\nbrother Jack,\nare you asleep?\nare you asleep?\nlisten to the church bell\nlisten to the church bell\nDin, don bell\nDin, don bell.\nOppure:\nBrother Martin, brother Martin,\nHow are you? How are you?\nVery well, thank you! Very well, thank you!\nAnd how are you? And how are you?\nIrlandese.\nAind\u00ed Leisci\u00fail, Aind\u00ed Leisci\u00fail,\nI do lu\u00ed, I do lu\u00ed,\nT\u00e1 s\u00e9 in am bricfeasta, T\u00e1 s\u00e9 in am bricfeasta,\nB\u00ed i do shu\u00ed, B\u00ed i do shu\u00ed.\nIndonesiano.\nBapak Jakob, Bapak Jakob,\nMasih tidur? Masih tidur?\nDengar lonceng bunji, Dengar lonceng bunji\nBim, bam, bum, bim, bam, bum\nIslandese.\nMeistari Jakob, \nMeistari Jakob! \nSefur \u00fe\u00fa? \nSefur \u00fe\u00fa? \nHva\u00f0 sl\u00e6r klukkan, \nHva\u00f0 sl\u00e6r klukkan? \nH\u00fan sl\u00e6r \u00ferj\u00fa, \nH\u00fan sl\u00e6r \u00ferj\u00fa.\nItaliano.\nFra' Martino, \nCampanaro, \nDormi tu? \nDormi tu? \nSuona le campane! \nSuona le campane! \nDin, don, dan, \nDin, don, dan.\nLatino.\nQuare dormis,\nO Iacobe,\nEtiam nunc?\nEtiam nunc?\nResonant campanae,\nResonant campanae,\nDin din dan,\nDin din dan.\nOppure:\nO Martine, o Martine:\nSurge iam! Surge iam!\nPelle tu campanam! Pelle tu campanam!\nDin, don, dan, Din, don, dan.\nLituano.\nBroli Jonai, Broli Jonai,\nMiegi dar? Miegi dar?\nRytas, varpai skamba! Rytas, varpai skamba!\nDing-ding-dong! Ding-ding-dong!\nNorvegese.\nFader Jakob,\nFader Jakob,\nSover du?\nSover du?\nH\u00f8rer du ei klokken?\nH\u00f8rer du ei klokken?\nDing, dang, dong\nDing, dang, dong\nOlandese.\nVader Jakob,\nVader Jakob,\nSlaapt gij nog?\nSlaapt gij nog?\nAlle klokken luiden,\nAlle klokken luiden,\nBim bam bom,\nBim bam bom.\nPapiamento.\nRuman Jacobo,\nRuman Jacobo,\nAinda bo ta drumi?\nAinda bo ta drumi?\nTend'e bel ta bati,\nTend'e bel ta bati,\nDing ding dong!\nDing ding dong!\nPolacco.\nPanie Janie,\nPanie Janie,\nRano wsta\u0144,\nRano wsta\u0144.\nWszystkie dzwony bij\u0105,\nWszystkie dzwony bij\u0105.\nBim, bam, bom,\nBim, bam, bom.\nPortoghese.\nAinda dorme,\nAinda dorme\nFrei Jo\u00e3o?,\nFrei Jo\u00e3o?\nV\u00e1 tocar o sino!,\nV\u00e1 tocar o sino!\nDlin dlin dl\u00e3o,\nDlin dlin dl\u00e3o.\nProvenzale.\nFraire Jaume, \nFraire Jaume, \nDormiss\u00e8tz? \nDormiss\u00e8tz? \nS\u00f2na la campana, \nS\u00f2na la campana, \nDin, den, d\u00f2n ! \nDin, den, d\u00f2n !\nRumeno.\nFrate Ioane, Frate Ioane\nOare dormi tu, oare dormi tu?\nSuna clopotelul, Suna clopotelul\nDing dang dong, ding dang dong\nRusso.\n\u0411\u0440\u0430\u0442 \u0418\u0432\u0430\u043d! \u042d\u0439!\n\u0411\u0440\u0430\u0442 \u0418\u0432\u0430\u043d! \u042d\u0439!\n\u0421\u043f\u0438\u0448\u044c \u043b\u0438 \u0442\u044b?\n\u0421\u043f\u0438\u0448\u044c \u043b\u0438 \u0442\u044b?\n\u0417\u0432\u043e\u043d\u044f\u0442 \u0432 \u043a\u043e\u043b\u043e\u043a\u043e\u043b\u044c\u0447\u0438\u043a,\n\u0417\u0432\u043e\u043d\u044f\u0442 \u0432 \u043a\u043e\u043b\u043e\u043a\u043e\u043b\u044c\u0447\u0438\u043a,\n\u0414\u0438\u043d\u044c-\u0434\u0438\u043d\u044c-\u0434\u0438\u043d\u044c,\n\u0414\u0438\u043d\u044c-\u0434\u0438\u043d\u044c-\u0434\u0438\u043d\u044c.\nBrat Ivan! Ej!\nBrat Ivan! Ej!\nSpi\u0161'li ty?\nSpi\u0161'li ty?\nZvonjat v kolokol'\u010dik,\nZvonjat v kolokol'\u010dik,\nDin'-din'-din',\ndin'-din'-din'.\nSloveno.\nMojster Jaka, mojster Jaka,\nal' \u017ee spi\u0161, al' \u017ee spi\u0161,\nAl' ne sli\u0161i\u0161 zvona?\nAl' ne sli\u0161i\u0161 zvona?\nBim, bam, bom. Bim, bam, bom.\nSpagnolo.\n\u00a1Fray Santiago! \n\u00a1Fray Santiago! \n\u00bfDuermes t\u00fa? \n\u00bfDuermes t\u00fa? \nSuenan las campanas, \nSuenan las campanas. \n\u00a1Ding, dong, dang! \n\u00a1Ding, dong, dang!\nOppure (Spagnolo Latino):\n\u00a1Martinillo! \n\u00a1Martinillo! \n\u00bfDonde est\u00e1s? \n\u00bfDonde est\u00e1s? \nSuenan las campanas, \nSuenan las campanas. \n\u00a1Ding, dong, dang! \n\u00a1Ding, dong, dang!\nSwahili.\nEh Yakobo, Eh Yakobo,\nWalala? Walala?\nHaya njoo, Haya njoo.\nSvedese.\nBroder Jakob,\nBroder Jakob,\nSover du?\nSover du?\nH\u00f6r du inte klockan?\nH\u00f6r du inte klockan?\nDing, ding, dong\nDing, ding, dong\nTagalog.\nKuya Juan, Kuya Juan,\nNatutulog ka pa? Natutulog ka pa?\nAng kapmana'y tumutunog, Ang kampana'y tumutunog\nDing dang dong, ding dang dong.\nTamil.\nDjaqueu thambi, Djaqueu thambi \nToungappa? Toungappa? \nManihadi thambi! Manihadi thambi! \nDing, Dong, Bell, Ding, Dong, Bell\nTedesco.\nBruder Jakob!\nBruder Jakob!\nSchl\u00e4fst du noch?\nSchl\u00e4fst du noch?\nH\u00f6rst du nicht die Glocken,\nH\u00f6rst du nicht die Glocken?\nDing, dang, dong!\nDing, dang, dong!\nSvizzero-Tedesco\nS'chr\u00fccht es Schn\u00e4ggli,\ns'chr\u00fccht es Schn\u00e4ggli,\ns'Bergli uf,\ns'Bergli uf,\n\u00e4nne wider abe,\n\u00e4nne wider abe,\nUf de buch,\nuf de buch.\nThailandese.\nPuak tur yu nai, puak tur yu nai,\nyu nai camp, yu nai camp?\nDin dan don, din dan don.\nTurco.\nUyuyor musun, uyuyor musun,\nkarde\u015f Can, karde\u015f Can?\nSabah \u00c7anlari \u00c7aliyor,\nSabah \u00c7anlari \u00c7aliyor,\nDing dang dong, ding dang dong.\nUngherese.\nJ\u00e1nos b\u00e1csi,\nJ\u00e1nos b\u00e1csi,\nKeljen fel,\nKeljen fel.\nSz\u00f3lnak a harangok,\nSz\u00f3lnak a harangok.\nBim, bam, bom,\nBim, bam, bom.\nVietnamita.\nKi\u00e0 con buom v\u00e0ng, ki\u00e0 con buom v\u00e0ng,\nxoe doi c\u00e0nh, xoe doi c\u00e0nh?\nTung c\u00e1nh bay n\u0103m ba v\u00f2ng, tung c\u00e1nh bay n\u0103m ba v\u00f2ng.\nRa m\u00e0 xem, ra m\u00e0 xem.\nWolof.\nSama raka modou , sama raka modou\nY\u00e9wougham, Y\u00e9wougham\nGnound\u00e9 yayou din\u00e9 , gnound\u00e9 yayou din\u00e9\nDing dong dong, Ding dong dong.\nXhosa.\nUtata uJacob, Utata uJacob\nUsalele, Usalele\nMamela intsimbi iyakhala, Mamela intsimbi iyakhala\nDieng dong del, Dieng dong del\nZulu.\nBaba Jacob, Baba Jacob\nUsalela, Usalela\nAmasilongo esonto ayakhala, Amasilongo esonto ayakhala\nDing dong del, Ding dong del"}
{"id": "1064543", "revid": "729019", "url": "https://it.wikipedia.org/wiki?curid=1064543", "title": "Coorti urbane", "text": "Le coorti urbane o urbaniciani furono uno speciale corpo militare, istituito da Augusto, volto al mantenimento dell'ordine pubblico e della sicurezza nell'Urbe.\nStoria.\nLe coorti urbane furono istituite da Augusto nel 13 a.C. e svolgevano un servizio di tutela dell'ordine pubblico all'interno della citt\u00e0 di Roma.\nCome scrive Svetonio: esse sono \u201cla guardia dell'Urbe\u201d cos\u00ec come le pretorie \u201cla guardia dell'Imperatore\u201d. Si pu\u00f2 dire che questa formazione fosse l'unica in qualche modo sotto il controllo del Senato, in quanto il suo comando era di spettanza al \"Praefectus urbi\", un senatore, e l'unica carica rimasta di natura civile nell'impero. In effetti nei periodi pi\u00f9 turbolenti, tanto pi\u00f9 se causati dalla Guardia pretoriana, furono queste unit\u00e0 che si posero a protezione del Senato. Nel corso degli anni il numero di coorti pass\u00f2 da tre a sette sotto Claudio.\nAlla fine del II secolo anche il controllo delle coorti urbane passa nelle mani del Prefetto del Pretorio; da questo momento, oltre alla difesa dell'Urbe, le coorti saranno preposte anche al ruolo di ausiliarie delle pretorie, contribuendo, in casi di estremo pericolo, alla difesa dello stesso Imperatore.\nCon Traiano furono impiegate anche nelle province, e spesso intervennero per stroncare rivolte organizzate, oltre ai normali compiti svolti in Italia. Nel 312 Costantino non conged\u00f2 le coorti urbane come fece per le coorti pretoriane, e ne lasci\u00f2 intatto il castra a differenza di quello pretoriano sul Viminale, ma nel corso del IV secolo verranno smilitarizzate, e non avranno pi\u00f9 alcun ruolo bellico, tanto che nel sacco di Roma del 410 nessun contemporaneo le menziona.\nOrganizzazione.\nAlcune coorti furono stanziate fuori Roma, in particolare a Cartagine, Pozzuoli e Ostia, dove sovrintendevano soprattutto al servizio di vigilanza sulle spedizioni di grano, e a Lugdunum (Lione), dove aveva sede un'importante zecca.\nInizialmente furono create tre coorti di 500 uomini ciascuna. Per il resto organizzazione interna, comandi, ed equipaggiamento, era del tutto simile alla Guardia pretoriana. \u00c8 probabile che fossero equitate, similmente alle pretorie, ma l'unica testimonianza di un cavaliere \u00e8 della coorte di stanza a Cartagine. L'ordinale delle corti era di X, XI e XII, ed in seguito XIV, XV e XVI a seguire dalla IX pretoriana di cui seguivano la numerazione, ed erano considerate ausiliarie.\nLa vita di caserma era molto simile a quella dei pretoriani, con cui condivisero l'accampamento fino al 270; invero, con la costruzione dei Castra Praetoria, vi prendono alloggio insieme alle pretorie e vi rimarranno fino al 270 quando si sposteranno nei Castra Urbana sul luogo dell'odierna Piazza di Spagna. Esercitazioni a parte e servizi vari, i soldati delle coorti urbane potevano svagarsi alle terme o nell'arena come qualunque altro \"civis\".\nCos\u00ec come i pretoriani, i \"frumentarii\" e gli \"speculatores\" (le due formazioni dei servizi segreti dell'Impero), i \"milites\" delle coorti urbane erano gli unici autorizzati a girare per Roma armati con gladio o pilo, anche quando, non essendo in servizio, vestivano abiti civili. La consistenza numerica rimase quasi sempre invariata, tranne il breve periodo di Vitellio che ne port\u00f2 gli effettivi a 1000 uomini per coorte, fino a Settimio Severo, il quale lo fiss\u00f2 a 1500 uomini.\nReclutamento.\nDurante il regno di Settimio Severo esse non subiranno il destino delle coorti pretorie, e rimarranno in pratica l'unico corpo militare ad essere reclutato esclusivamente in Italia. Anche nelle coorti urbane di stanza fuori d'Italia la preferenza era accordata a soldati italici, tanto che, ancora nel III secolo, persino in Africa quasi la met\u00e0 degli effettivi proveniva dall'Italia, quando nella legione III \"Augusta\" di stanza in Numidia, ormai da molto tempo il reclutamento era basato essenzialmente sugli africani.\nArmamento.\nGli elementi per potere definire l'abbigliamento delle coorti urbane sono molto scarsi. Dalle tracce in nostro possesso si evince come il \"miles\" appartenente alle coorti non avesse un equipaggiamento particolare, ma fosse del tutto simile a quello del Pretoriano.\nL'elmo, identico all'elmo pretoriano \u00e8 per lo pi\u00f9 del tipo gallo-italo imperiale, su cui poteva spiccare una cresta di crine di cavallo o semplicemente piume di uccello, oppure, nelle situazioni di guerra, un normale elmo, secondo le usanze del periodo, in dotazione anche ai legionari.\nLe speculazioni fatte in passato riguardo all'uso di \"scuta\" (scudi) ovali invece di rettangolari, o di \"lorica muscolata\", alla luce delle sembrano essere decadute. L'utilizzo dell'armamento citato era vario e, al momento, senza una particolare giustificazione. Le coorti portavano un equipaggiamento simile a quello degli altri legionari, con il classico \"gladius\" (corta spada), e si distinguevano per l'utilizzo del simbolo del Senato, talvolta raffigurato su scudi e insegne."}
{"id": "1064544", "revid": "116501", "url": "https://it.wikipedia.org/wiki?curid=1064544", "title": "Opaline (album)", "text": ""}
{"id": "1064545", "revid": "1543377", "url": "https://it.wikipedia.org/wiki?curid=1064545", "title": "Tamburo parlante", "text": "Il kalangu, meglio noto col nome inglese talking drum, \u00e8 un tamburo a clessidra originario dell'Africa occidentale. Il suonatore tiene il tamburo immediatamente sotto l'ascella sinistra, sostenuto da una tracolla, o lo sostiene circondandolo col braccio sinistro (nel caso dei tamburi pi\u00f9 grandi), mentre lo colpisce con una singola bacchetta ricurva tenuta nella mano destra. Il braccio sinistro agisce sulle corde che tengono tese le membrane del tamburo, premendole per tenderle o lasciandole per allentarle, modificando cos\u00ec il tono prodotto dallo strumento. I musicisti pi\u00f9 abili riescono a produrre modulazioni che ricordano quelle della voce umana, specialmente con riferimento ai linguaggi tonali di alcune zone dell'Africa. Presso alcuni popoli (per esempio i Bulu del Camerun), questa tecnica \u00e8 stata raffinata al punto che con il tamburo vengono riprodotte vere e proprie frasi e nomi di persona, \u00e8 questo il motivo da cui deriva il proprio nome.\nStoria.\nL'origine storica del tamburo parlante risale almeno all'Impero del Ghana; \u00e8 uno strumento tradizionale presso diversi popoli, inclusi gli Hausa e gli Yoruba della Nigeria, i Dagomba del Ghana settentrionale, i Wolof del Senegal. Sono molto usati dai griot, i cantori-sacerdoti dell'Africa occidentale.\nNelle diverse regioni ci sono varianti sulla forma dello strumento o diverse denominazioni. I Wolof lo chiamano tama; gli Yoruba gan gan, dun dun o dundun; gli Ashanti dondo; i Dagomba lunna; gli Hausa kalangu.\nNel XX secolo, il tamburo parlante ha trovato largo impiego in numerose forme di musica popolare dell'Africa occidentale; viene usato per esempio nella musica mbalax (Senegal) e nella musica fuji e j\u00f9j\u00fa (Nigeria). Come altri strumenti tradizionali africani, il tamburo parlante \u00e8 stato anche impiegato da musicisti occidentali. In Italia, per esempio, compare su diversi album del gruppo folk dei Modena City Ramblers.\nAttualmente, Aasane Thiam (che ha suonato anche nella band di Youssou N'Dour), \u00e8 considerato uno tra i migliori suonatori di talking drum del mondo.\nL'Ayan.\nLa regista ghanese Nana O Ayim, in un cortometraggio del 2006, \"Crossover\", parla della tradizione del tamburo parlante \"ayan\", chiamata \"drum poetry\"; i tamburi suonati dagli Okyerema sono chiamati \"atumpan\".\nCuriosit\u00e0.\nNel brano \"The Talking Drum\", sull'album \"Larks' Tongues in Aspic\" dei King Crimson, il percussionista Jamie Muir utilizza numerose percussioni, ma non risulta che fra di esse vi fosse effettivamente un \"talking drum\"."}
{"id": "1064546", "revid": "78273", "url": "https://it.wikipedia.org/wiki?curid=1064546", "title": "Live... Greetings From The Flow State", "text": ""}
{"id": "1064547", "revid": "110157", "url": "https://it.wikipedia.org/wiki?curid=1064547", "title": "Dishwalla (album)", "text": "Dishwalla \u00e8 il quinto album dei Dishwalla, pubblicato il 15 maggio del 2005, per la casa discografica Orphanage.\nCrediti.\nProdotto da Sylvia Massy Shivy, Bill Szymczyk e Ryan Greene."}
{"id": "1064548", "revid": "2146488", "url": "https://it.wikipedia.org/wiki?curid=1064548", "title": "Jeep Cherokee", "text": "Il Jeep Cherokee \u00e8 un fuoristrada medio grande prodotto dalla casa automobilistica statunitense Jeep dal 1974 in varie generazioni. Dal 2002 fino al 2012 \u00e8 stato venduto nel nord America con la denominazione Jeep Liberty. Nel 2013, con la quinta generazione, \u00e8 stato reintrodotto lo storico nome Cherokee.\nPrima Serie SJ (1974\u20131983).\nLa prima serie della Cherokee, costruita sul pianale \"Jeep SJ\" era simile alla Jeep Wagoneer.\nRimase in produzione dal 1974 al 1983, negli allestimenti \"Chief\" e \"Laredo\".\nSullo stesso pianale era costruita la Jeep Wagoneer, dotata di allestimenti pi\u00f9 lussuosi e carrozzeria station wagon 5 porte, e il pick-up Jeep Gladiator.\nSeconda Serie XJ (1984-2001).\nLa seconda serie della Cherokee era costruita sulla piattaforma \"Jeep SJ\". \u00c8 stata prodotta dal 1984 al 1996. Si differenziava molto dalla serie precedente, avendo le dimensioni pi\u00f9 ridotte e prendendo la scocca portante come le autovetture, ma rinforzata con due longheroni saldati direttamente alla scocca portante. Questa caratteristica ne fa una delle fuoristrada pi\u00f9 leggere e agili della sua epoca, ma ne limita la possibilit\u00e0 di ottenere facilmente pi\u00f9 varianti di passo e corpo vettura, come tipicamente avveniva per altre fuoristrada sue coeve. Di fatto fu allestita una versione pick-up e una tre porte, oltre alla 5 porte (che ottenne il maggior consenso di vendite in Europa, mercato dove il Cherokee, fino al 1992 non fu venduto in Regno Unito). \nDal 1984 fino al 1990 il nome \"Limited\" indica il modello pi\u00f9 accessoriato (di lusso) della Cherokee.\nNel 1996 viene introdotta la versione Country, fondamentalmente una versione Limited con qualche particolare in aggiunta, viene introdotto l'airbag lato guida e il vecchio motore diesel di derivazione Renault viene sostituito da un'unit\u00e0 2.5 L turbodiesel della italiana VM Motori. Rimane a listino il 4.0 L benzina.\nSeconda serie restyling (1996-2001).\nProdotta dal 1997 al 2001, era un restyling della seconda serie. Il restyling riguardava alcuni dettagli estetici come un nuovo disegno delle luci posteriori e anteriori, dei ritocchi per aggiornare la linea degli interni. I motori rimangono invariati e viene introdotto anche l'airbag lato passeggero.\nTerza Serie KJ (2002\u20132007).\nNel 2002 arriva la serie \"KJ\" (quest'ultima nel nord America perse la denominazione Cherokee per adottare il nuovo nome Liberty per distinguerla dalla precedente serie). \nLa differenza maggiore rispetto alle prime serie \u00e8 stata il passaggio dal ponte anteriore rigido a nuove sospensioni a ruote indipendenti (pi\u00f9 comode ma pi\u00f9 delicate nel fuoristrada vero) e un nuovo schema con molle elicoidali al ponte posteriore (al posto delle precedenti balestre divenute troppo rigide per una vettura moderna): il nuovo schema meccanico ha permesso di ottenere un comportamento stradale migliore rispetto alla progenitrice.\nLa Jeep Cherokee terza serie \u00e8 stata sottoposta per due volte ai crash test dell'Euro NCAP per la sicurezza automobilistica, ottenendo il risultato di 3 stelle nel 2002 e di 4 stelle nel 2003.\nNel 2005 ha subito restyling e nel 2006 la casa ha introdotto il controllo elettronico della stabilit\u00e0 (ESP).\nQuarta Serie KK (2008\u20132012).\nLa quarta generazione viene identificata dal codice progettuale \"KK\" \u00e8 viene introdotta sul mercato italiano il 16 maggio 2008; viene realizzata su una piattaforma comune anche alla Dodge Nitro ed entrambe sono state prodotte nello stabilimento di Toledo, Ohio. \nLa generazione KK montava il classico 3.7 V6 Powertech benzina affiancato dal motore 2.8 turbodiesel quattro cilindri prodotto dalla VM potenziato a 177 (lo stesso motore equipaggiava anche la Jeep Wrangler). \nLa vettura non perse le caratteristiche da offroad ma ha migliorato gli angoli caratteristici e ha introdotto la nuova trazione integrale \"Select Trac 2\" con il differenziale centrale in grado di gestire la potenza in caso di necessit\u00e0. Ha le marce ridotte e il blocco del differenziale centrale manuale (indispensabili per dei percorsi fuoristradistici di media difficolt\u00e0) e la nuova trazione viene certificata dalla stessa Jeep come \"Trail Rated\" ovvero idonea a percorsi in fuoristrada.\nQuinta Serie KL (dal 2013).\nLa quinta serie della Cherokee, basata sul pianale Compact US-wide (derivato da quello dell'Alfa Romeo Giulietta) \u00e8 stata presentata al Salone di New York 2013 con una linea completamente rivoluzionata, caratterizzata dal frontale con i gruppi ottici disposti su tre piani differenti e una linea pi\u00f9 dinamica ed elegante rispetto alla versione precedente. \nDisponibile inizialmente per il mercato americano con due propulsori a benzina, il 2.4 Tigershark Multiair da 184 CV e il 3.2 V6 Pentastar da 271 CV, e due versioni (la Limited pi\u00f9 stradale e la Trailhawk, con una impostazione pi\u00f9 fuoristradistica) pu\u00f2 contare su tre tipi di trazione 4x4 e su nuovi dispositivi, dal sistema anticollisione (che arriva a frenare automaticamente la vettura), al dispositivo di segnalazione di cambio corsia involontario, al sistema di parcheggio assistito. La vettura \u00e8 stata dichiarata l'auto pi\u00f9 sicura del 2013 per la categoria: \"Fuoristrada compatte\". e ha ottenuto il punteggio di 5 stelle nei test Euro NCAP del 2013.\nMotorizzazioni.\nI motori a benzina durante gli anni di produzione sono stati molti e diversi, dai primi 4200 6 cilindri in linea dei primi anni ottanta per passare al 4000 e al 2500 4 cilindri con qualche raro 2800 V6, un motore di derivazione GM installato per lo pi\u00f9 sulle primissime serie dell'XJ. L'ultima evoluzione \u00e8 il 3700 V6 \"power tech\" della famiglia utilizzata anche nei Grand Cherokee.\nPer quanto riguarda i diesel, inizialmente venivano forniti propulsori da 2.100\u00a0cm\u00b3 di origine Renault serie Douvrin; la casa francese era anche l'importatore della Jeep per l'Europa. Con l'avvento della distribuzione diretta di Jeep si iniziarono a montare i diesel dalla VM Motori; prima un 2500 a iniezione indiretta poi, con la nuova serie \"KJ\", un 2500 common rail in seguito maggiorato a 2800 cm\u00b3. Nel 2005 questo motore \u00e8 stato aggiornato con l'introduzione della turbina a geometria variabile, con un incremento di potenza da 160 a 177 cavalli. \nA fine 2010 la potenza \u00e8 stata ulteriormente incrementata a 147 kw (200 CV) con una coppia che raggiunge i 500 N m a 1800 giri. Il sistema di iniezione \u00e8 sempre di tipo common rail con iniettori piezoelettrici e una pressione massima di 1800 bar. Le modifiche principali hanno riguardato il sistema EGR (Exhaust Gas Recirculation) per l'abbattimento delle emissioni nocive e il collettore di aspirazione che \u00e8 stato dotato di condotti regolati da valvole a farfalla per il miglioramento del processo di combustione e quindi dei consumi di carburante. Una particolarit\u00e0 \u00e8 che per il Cherokee i motori V8, molto in voga per altri mezzi USA, sono stati usati solo per la prima serie SJ."}
{"id": "1064550", "revid": "767487", "url": "https://it.wikipedia.org/wiki?curid=1064550", "title": "Gary Cherone", "text": "Biografia.\nCherone si avvicina alla musica in et\u00e0 adolescenziale influenzato da frontman quali Roger Daltrey degli Who, Steven Tyler degli Aerosmith e Freddie Mercury dei Queen. Nel 1979 insieme al batterista Paul Geary fonda la band \"Adrenalin\", che cambia nome in \"The Dream\" nel 1981. Pochi anni dopo il gruppo apparve nella trasmissione di MTV \"Basement Tapes\", uno show in cui la gente a casa votava via telefono alcuni video musicali amatoriali consegnati da artisti sconosciuti. La band di Cherone trionf\u00f2 con il video \"Mutha, Don't Wanna Go to School Today\" (brano poi inserito nel primo album degli Extreme) battendo Henry Lee Summer.\nNel 1985, Cherone e Geary incontrano il chitarrista Nuno Bettencourt e il bassista Pat Badger, con cui danno vita agli Extreme, nato dalla storpiatura del vecchio nome della precedente band in cui militavano, da \"The Dream\" a \"Ex-Dream\" a \"Extreme\". La band si costruisce forte fama locale e firma per la A&amp;M Records, con la quale pubblica il primo album \"Extreme\" nel 1989. Il grosso successo internazionale arriva con il successivo \"\", un'incredibile miscela di hard rock, funk e pop spinto dalla straordinaria chitarra di Nuno Bettencourt. Il contenuto dei testi dell'album, composti in gran parte da Cherone, sono basati sulla storia di un ragazzo immaginario di nome \"Francis\" e le sue osservazioni di una societ\u00e0 decadente, corrotta e misogina.\nLa carriera di Cherone raggiunge il proprio apice quando canta \"Hammer to Fall\" insieme ai tre restanti membri dei Queen durante il Freddie Mercury Tribute Concert al Wembley Stadium di Londra, il 20 aprile 1992. Nello stesso pomeriggio si era inoltre esibito con gli Extreme suonando un medley acustico delle canzoni \"Love of My Life\" e \"More Than Words\", conquistando parecchi fan dei Queen e ricevendo gli elogi diretti di Brian May. Gli Extreme pubblicarono altri due album, \"III Sides to Every Story\" e \"Waiting for the Punchline\", prima di sciogliersi nel 1996.\nSuccessivamente Cherone entr\u00f2 a far parte dei Van Halen con i quali incise un solo album, \"Van Halen III\", che non ebbe per\u00f2 molto successo forse a causa del temperamento del vocalist, troppo differente dal resto della band. Per questo motivo, oltre che per motivi di salute di Eddie van Halen, dovuti alla cocaina e ad un tumore alla lingua, il gruppo si disfece di Gary abbandonando il progetto di un nuovo disco.\nNel 2001 fond\u00f2 una nuova band chiamata Tribe of Judah di cui faceva parte anche il bassista Pat Badger. Nel 2007 prende invece parte alla reunion degli Extreme, con cui l'anno successivo d\u00e0 alle stampe il nuovo album \"Saudades de Rock\" per l'etichetta italiana Frontiers Records. Contemporaneamente Gary lavora a un progetto parallelo chiamato Hurtsmile insieme al fratello chitarrista Mark Cherone."}
{"id": "1064554", "revid": "63756", "url": "https://it.wikipedia.org/wiki?curid=1064554", "title": "Lekhah Dodi", "text": "Lekhah Dodi (ebraico: \u05dc\u05db\u05d4 \u05d3\u05d5\u05d3\u05d9; traslitterato: Lekhah Dod\u00ec o Lekhah Dodi, Lekha Dodi, Lecha Dodi L'chah Dodi, o Lechah Dodi) \u00e8 un canto liturgico ebraico cantato in Sinagoga il venerd\u00ec sera per l'entrata dello Shabbat.\nFu composto nel XVI secolo secolo dal Rabbino Shlomo Halevi Alkabetz, un Cabbalista di Safed. Il testo \u00e8 stato scritto in moltissimi modi diversi, che variano da un luogo all'altro. L'etnomusicologo Abraham Zevi Idelsohn ha stimato il loro numero a oltre 2000."}
{"id": "1064557", "revid": "22356", "url": "https://it.wikipedia.org/wiki?curid=1064557", "title": "Notosauri", "text": ""}
{"id": "1064559", "revid": "73843", "url": "https://it.wikipedia.org/wiki?curid=1064559", "title": "Ospizio di San Niccol\u00f2", "text": "L'ex ospizio di San Niccol\u00f2 della Misericordia, detto anche della Buca o spedale dei Fantoni, \u00e8 un'antica struttura assistenziale di Firenze, situata in via Romana 25-27-29 rosso, nel quartiere di Oltrarno.\nStoria e descrizione.\nL'ospedale venne fondato grazie al lascito testamentario della casa e dei beni di Lapo di Baldo Fantoni datato 3 gennaio 1316, con attuazione delle disposizione nel 1336, e dedicato a San Niccol\u00f2 della Misericordia (con riferimento ai miracoli caritatevoli di san Nicola di Bari), ma popolarmente detto \"della Buca\" dal nome di questa zona di via Romana, forse originato da un avvallamento del terreno o forse dalla presenza di un'osteria interrata in una delle tante cantine dette \"buche\". La gestione era affidata ai Capitani del Bigallo, i cui stemmi si vedono tuttora all'inizio e alla fina della facciata dell'edificio, ed era specializzato nell'accoglienza delle povere donne viandanti o pellegrine dirette a Roma o di ritorno, fino a un massimo di tre notti. Per questo scopo aveva due stanze con tre e quattro letti, un oratorio, delle stanze per l'abitazione dello spedalingo e due botteghe sulla strada dotate di cantine e date a pigione. Glii uomini potevano invece pernottare nel vicino ospedale di San Sebastiano dei Bini.\nLa lunetta quattrocentesca affrescata, che decorava l'ingresso dell'ospedale con la \"Madonna in trono col Bambino e due angeli\", \u00e8 ancora esistente ed \u00e8 attribuita al cosiddetto Maestro degli Argonauti, pittore fiorentino del Quattrocento vicino a Bernardo Rosselli, o forse a Chelino Chelini.\nNel 1587 l'ospedale venne affidato ai frati di San Giovanni di Dio ma, scontenti loro per la ristrettezza degli ambienti e scontento il Bigallo per la diminuzione del loro patrimonio, nel 1588 Ferdinando I de' Medici restitu\u00ec l'ospizio di San Niccol\u00f2 ai Capitani del Bigallo e diede ai frati detti del \"Fatebenefratelli\" l'ospedale di Santa Maria dell'Umilt\u00e0 dei Vespucci, che divenne poi la loro pi\u00f9 nota sede fiorentina.\nL'ospizio continu\u00f2 a svolgere la sua attivit\u00e0 assistenziale fino alla soppressione del 1750, con effetto dal 3 febbraio 1751. Lo stesso anno, il 19 ottobre, venne venduto a un certo Giuseppe Donnini, che lo ridusse a civile abitazione. L'oratorio venne sconsacrato il 9 luglio 1752, sebbene per le proteste della comunit\u00e0 dei fedeli della zona risulta riconsacrato nel 1796. Tuttavia dovette poi venire dismesso definitivamente dopo le soppressioni del 1808 o del 1870, sebbene non se ne abbia esplicita notizia.\nDell'antico edificio rimangono visibili solo i tre archi murati, gli stemmi e la lunetta in facciata."}
{"id": "1064561", "revid": "256896", "url": "https://it.wikipedia.org/wiki?curid=1064561", "title": "Ente Ospedaliero Ospedali Galliera (Genova)", "text": ""}
{"id": "1064563", "revid": "834", "url": "https://it.wikipedia.org/wiki?curid=1064563", "title": "Ago da cucito", "text": ""}
{"id": "1064564", "revid": "36426", "url": "https://it.wikipedia.org/wiki?curid=1064564", "title": "Ospedale di San Giovanni di Dio (Firenze)", "text": ""}
{"id": "1064565", "revid": "38120", "url": "https://it.wikipedia.org/wiki?curid=1064565", "title": "Fawlty towers", "text": ""}
{"id": "1064569", "revid": "36426", "url": "https://it.wikipedia.org/wiki?curid=1064569", "title": "Ospedale San Martino (Genova)", "text": ""}
{"id": "1064572", "revid": "287204", "url": "https://it.wikipedia.org/wiki?curid=1064572", "title": "Ti con zero", "text": "Ti con zero \u00e8 una raccolta di racconti di Italo Calvino pubblicata da Einaudi nel 1967. I racconti in essa presenti hanno forti legami con quelli de \"Le cosmicomiche\", pubblicate in raccolta due anni prima dallo scrittore ligure (ed originariamente pubblicate tra il 1963 e il 1964).\nIl testo di \"Ti con zero\" \u00e8 suddiviso in tre sezioni \"Altre cose\", \"Priscilla\" e \"Ti con zero\" composte rispettivamente da quattro, tre e quattro racconti. I racconti che fanno parte della raccolta non furono composti da Calvino tutti di seguito ma nella stesura dei racconti vi fu una pausa a ridosso della pubblicazione delle Cosmicomiche (prima met\u00e0 del 1966), periodo durante il quale venne scritto un solo racconto. Dopo questa pausa Calvino procedette alla stesura dei racconti che compongono il ciclo di \"Ti con zero\" escludendo dalla raccolta solo uno dei quattro che erano stati esclusi nel 1965.\nTrame.\nAltre cose.\nLa prima sezione di \"Ti con zero\" \u00e8 quella che pi\u00f9 direttamente si ricollega a \"Le cosmicomiche\": anche qui il protagonista dei quattro racconti (\"La molle luna\", \"Gli Uccelli\", \"I cristalli\" e \"Il sangue, il mare\") \u00e8 Qfwfq. \nCaratteristica comune dei racconti \u00e8 il loro lungo orizzonte temporale: in media di molti milioni di anni.\nPriscilla.\nDefinita dall'autore come \"una lunga storia d'amore\" questa sezione \u00e8 composta di tre parti, \"Mitosi\", \"Meiosi\" e \"Morte\".\nTi con zero.\nCostituiscono \"i racconti deduttivi\", secondo la definizione dello stesso Calvino: quattro racconti che trattano di paradossi, comprendenti Ti con zero, Il conte di Montecristo, L'inseguimento e Il guidatore notturno. In particolare, il racconto che d\u00e0 il titolo alla raccolta \u00e8 incentrato sul paradosso di Zenone.\nQuesti racconti affrontano situazioni contemporanee e i protagonisti sono personaggi attuali. L\u2019inseguimento \u00e8 ambientato durante un ingorgo stradale, mentre Il guidatore notturno racconta di un guidatore notturno che decide di andare a prendere la ragazza. Il conte di Montecristo riparte dal romanzo di Alexandre Dumas."}
{"id": "1064575", "revid": "339392", "url": "https://it.wikipedia.org/wiki?curid=1064575", "title": "Consiglio di Gabinetto", "text": ""}
{"id": "1064577", "revid": "599013", "url": "https://it.wikipedia.org/wiki?curid=1064577", "title": "J.R. Richard", "text": "Ha giocato come lanciatore in Major League Baseball (MLB) per undici stagioni, sempre negli Houston Astros. Nella seconda met\u00e0 degli anni 1970 \u00e8 stato uno dei migliori lanciatori della National League, finch\u00e9 un ictus gli stronc\u00f2 la carriera a solo 30 anni.\nJ.R. Richard \u00e8 morto nel 2021, per complicazioni da Covid-19.\nCarriera.\nJ.R. Richard fu scelto dagli Astros al primo giro del draft del 1969, seconda scelta assoluta. Debutt\u00f2 in Major League il 5 settembre 1971, a soli 21 anni, con una partita completa vinta contro i San Francisco Giants, mettendo a segno 15 strikeout, di cui 3 contro il futuro membro della Baseball Hall of Fame, Willie Mays. Nelle stagioni successive si divise tra le \"minor\" e \"major\". Entr\u00f2 stabilmente nella rotazione dei partenti degli Astros nella stagione 1975.\nDa allora le sue statistiche di lancio furono tra le migliori della National League. Per tre stagioni, 1976, 1978 e 1979, la media battuta contro di lui fu la pi\u00f9 bassa tra i lanciatori della National League; nel 1977 fu la seconda. Fu leader negli strikeout nel 1978 e nel 1979, ed ebbe la miglior media PGL della lega nel 1979. Non ha mai vinto il Cy Young Award, ma arriv\u00f2 terzo nel 1979, quando il premio and\u00f2 a Bruce Sutter dei Chicago Cubs. In quella stagione il suo record fu di 18 vittoria e 13 sconfitte, con 2.17 di media PGL (la migliore della lega) e 313 strikout. Gioc\u00f2 38 partite, di cui 19 complete, con 4 shutout.\nInfortunio.\nLa stagione 1980 inizi\u00f2 in modo molto promettente, con cinque vittorie consecutive nelle prime cinque partite, a cui seguirono tre shutout consecutive tra maggio e giugno. Fin\u00ec la prima met\u00e0 della stagione con il record di 10-4. L'8 luglio Richard fece il suo unico All-Star Game, come lanciatore partente della National League.\nGi\u00e0 dalla prima parte della stagione Richard accusava un disturbo che lo portava a sentire il \"braccio morto\", fastidio alla spalla e alla schiena. Il 14 luglio, durante la prima partita dopo l'All-Star Game, Richard inizi\u00f2 ad accusare disturbi alla vista e al braccio, e venne sostituito al quarto inning. Fu la sua ultima partita nella MLB.\nIl 30 luglio, durante il riscaldamento pre-partita, Richard accus\u00f2 un dolore pi\u00f9 forte e collass\u00f2 a terra in campo. Una massa aveva bloccato la sua arteria carotidea destra, e necessit\u00f2 un intervento d'urgenza la sera stessa. Altri esami seguirono, e rilevarono un'estesa sindrome di blocco arteriale, e la sua clavicola e prima costola urtavano l'arteria subclaviale durante il movimento. Richard perse il resto della stagione.\nNel 1981 Richard tent\u00f2 di tornare a giocare, ma aveva subito una paralisi parziale al lato sinistro, e aveva ormai perso velocit\u00e0 e controllo. Fatic\u00f2 nelle minori leghe per un paio d'anni, finch\u00e9 non si ritir\u00f2 nel 1983.\nDopo il baseball.\nL'improvvisa fine della carriera di Richard nel baseball fu solo l'inizio del periodo nero del campione. Cattivi investimenti ed i due divorzi portarono Richard alla rovina finanziaria. Nel 1994 era un senzatetto. Richard trov\u00f2 aiuto in una chiesa locale e, anni dopo, divenne il suo ministro. \u00c8 in corso una petizione affinch\u00e9 gli Houston Astros ritirino il suo numero 50."}
{"id": "1064580", "revid": "109032423", "url": "https://it.wikipedia.org/wiki?curid=1064580", "title": "Sordes pilosus", "text": "Sordes (il cui nome significa \"sporcizia\" o \"feccia\") \u00e8 un genere estinto di pterosauro di piccole dimensioni vissuto nel Giurassico superiore, circa 155.7 milioni di anni fa (Oxfordiano-Kimmeridgiano), in quella che oggi \u00e8 la Formazione Karabastau, nel Kazakistan.\nIl genere venne nominato nel 1971 da Aleksandr Grigorevich Sharov. Il genere contiene una singola specie, ossia \"S. pilosus\". Il nome del genere viene dal latino e significa \"sporcizia\" o \"feccia\", un riferimento agli spiriti maligni nel folclore locale. Il nome specifico, \"pilosus\", viene sempre dal latino e significa \"peloso\"; nonostante il fatto che i \"sordes\" siano spiriti femminili, il nome specifico non \u00e8 ancora stato modificato in \"pilosa\".\nDescrizione.\n\"Sordes\" era uno pterosauro di piccole dimensioni, con un'apertura alare di 0,65 metri (2 piedi). Le ali erano relativamente corte, rispetto al corpo. Secondo Sharov e Unwin, \"Sordes\" aveva membrane alari attaccate alle gambe, ed una membrana aggiuntiva tra le gambe. Il collo era corto, e la testa vagamente triangolare. La coda era molto lunga, rappresentando pi\u00f9 della met\u00e0 della sua lunghezza totale, alla cui fine era presente una sorta di cresta allungata di tessuti molli, che funzionava da \"timone\" per l'animale durante il volo.\nScheletro.\nL'animale possedeva una testa snella, non rotonda, con mascelle appuntite e moderatamente lunghe. Il cranio era lungo circa 8 centimetri. A differenza di molti pterosauri, non aveva una cresta cranica. I denti nella met\u00e0 anteriore delle fauci sono grandi e appuntiti, utili per afferrare le prede. I denti nella met\u00e0 posteriore, invece, sono molto piccoli e pi\u00f9 numerosi di quelli della parte anteriore, suggerendo che fossero pi\u00f9 adatti a schiacciare. Insieme, questi due tipi di denti indicano una specializzazione di \"Sordes\" nel catturare prede sfuggenti, e difficili da mangiare. \u00c8 probabile quindi che la dieta dell'animale consistesse in invertebrati dall'esoscheletro duro, o anfibi scivolosi da catturare e che quindi richiesto denti appuntiti per trattenere la preda prima di deglutirla.\nPicnofibre.\nIl fossile di \"Sordes\" mostra resti di parti molli, come le membrane alari e filamenti simili a capelli. La scoperta di queste strutture filamentose, fu la prima prova inequivocabile che gli pterosauri avessero uno strato di filamenti simili a peli che copriva il loro corpo, in seguito chiamati picnofibre. Le picnofibre agivano da isolante, un'indicazione che gli pterosauri erano a sangue caldo e fornivano un profilo di volo aerodinamico. Le picnofibre sono presenti in due tipi principali: pi\u00f9 lunghe nella parte estrema della membrana dell'ala e pi\u00f9 corti vicino al corpo. Negli anni '90, David Unwin sostenne che entrambi i tipi non erano essenzialmente peli, ma rinforzi delle fibre delle membrane alari. Tuttavia, lo stesso Unwin sottoline\u00f2 che \"i capelli\" sotto forma di picnofibre erano effettivamente presenti sul corpo, dopo la scoperta di nuovi esemplari che ne mostravano chiaramente la presenza. Nel 2018, la scoperta di due anurognathidi ha dimostrato che le picnofibre degli pterosauri erano estremamente simili alle piume presenti nei dinosauri. Se le strutture ritrovate in entrambi i gruppi fossero omologhe ci\u00f2 significherebbe che le piume si evolvettero gi\u00e0 nell'antenato comune tra pterosauri e dinosauri, alla base di Avemetatarsalia. \nClassificazione.\n\"Sordes\" venne assegnato alla famiglia Rhamphorhynchidae. Questi furono tra i primi pterosauri, evolvendosi nel Triassico superiore e sopravvissero fino al Giurassico superiore. Secondo Unwin, all'interno dei Rhamphorhynchidae, \"Sordes\" apparteneva alla sottofamiglia Scaphognathinae. Altri ricercatori, tuttavia, come Alexander Kellner e L\u00fc Junchang, hanno mostrato analisi cladistiche che dimostrano che \"Sordes\" era molto pi\u00f9 basale, e non faceva parte dei ramphorhynchidi.\nScoperta.\nIl genere \"Sordes\" \u00e8 basato sull'olotipo PIN 2585/3, uno scheletro relativamente completo schiacciato su una lastra. Il fossile venne ritrovato negli anni '60 ai piedi di Karatau, nel Kazakistan.\nSharov aveva gi\u00e0 indicato un paratipo o un secondo esemplare: PIN 2470/1, uno scheletro abbastanza completo compresso su di una lastra. Nel 2003 sono stati scoperti altri sei esemplari.\nPaleobiologia.\n\"Sordes\" visse circa 155.7 milioni di anni fa, durante il Giurassico superiore, in quella che oggi \u00e8 la Formazione Karabastau, nel Kazakistan. \"Sordes\" condivideva il suo habitat con altro pterosauro, l'anurognathide \"Batrachognathus\", nonch\u00e9 con il crocodylomorfo atoposauride \"Karatausuchus\", la primitiva salamandra \"Karaurus\", insieme ad alcuni insetti ed invertebrati. Probabilmente proprio quest'ultimi e altri piccoli animali costituivano la dieta dell'animale."}
{"id": "1064581", "revid": "301156", "url": "https://it.wikipedia.org/wiki?curid=1064581", "title": "Leu moldavo", "text": "Il leu (plurale \"lei\", ISO 4217 codice MDL) \u00e8 la valuta della Moldavia. Come il leu rumeno, quello moldavo \u00e8 suddiviso in 100 \"bani\" (al singolare \"ban\"). Il nome della valuta, nato in Romania, significa \"leone\".\nStoria.\nTra il 1918 e il 1940 e tra il 1941 e il 1944, quando la Moldavia era parte della Romania, il leu rumeno era utilizzato anche nella parte orientale della Moldavia. Il leu moldavo fu istituito il 29 novembre 1993, a seguito del collasso dell'Unione Sovietica e della creazione della Repubblica indipendente della Moldavia. Ha sostituito il cupon moldavo al cambio di 1 leu = 1.000 cupon.\nIn Transnistria, una repubblica non riconosciuta nata dalla Moldavia, \u00e8 utilizzato il rublo transnistriano.\nMonete.\nEsistono monete da 1, 5, 10 e 25 bani in alluminio e 50 bani in alluminio-bronzo. I 50 bani, 1 e 5 leu erano emesse in acciaio inossidabile ma nel 1993 sono state ritirate.\nBanconote.\nCi sono state due serie di banconote in leu: la prima ebbe esistenza breve e includeva solo i tagli da 1, 5 e 10 lei.\nNella tabella sottostante sono indicate invece le banconote della seconda serie:\nValute parallele non ufficiali.\nUna valuta non ufficiale circolante in Moldavia parallela al leu \u00e8 il dollaro statunitense. Dopo la creazione dell'Unione Monetaria Europea \u00e8 subentrato anche l'euro; i tassi di cambio sono fortemente influenzati dall'instabilit\u00e0 politica ed economica della Moldavia."}
{"id": "1064582", "revid": "36426", "url": "https://it.wikipedia.org/wiki?curid=1064582", "title": "Ex spedale dello Spirito Santo", "text": "Lex Spedale dello Spirito Santo, detto anche \"del Piccione\", \u00e8 un ex-ricovero per pellegrini situato lungo via Romana a Firenze, nel quartiere di Oltrarno.\nStoria e descrizione.\nEra detto anche \"del Piccione\", dalla colomba dello Spirito Santo che compare sull'antico portale, recante anche l'iscrizione \"Hospitale Sanctae Mariae de laudibus\": fu infatti istituito nel 1503 dalla Compagnia dei Laudesi di Santa Maria o dello Spirito Santo, che aveva sede nel convento agostiniano di Santo Spirito e successivamente in via dei Serragli.\nL'attivit\u00e0 dello Spedale fu sospesa dalla soppressione leopoldina del 1783. I resti dell'antico ospedale sono inseriti in un edificio di civile abitazione ed in un esercizio commerciale."}
{"id": "1064584", "revid": "74173", "url": "https://it.wikipedia.org/wiki?curid=1064584", "title": "Leu Moldavo", "text": ""}
