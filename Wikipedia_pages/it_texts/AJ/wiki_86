{"id": "1212693", "revid": "287204", "url": "https://it.wikipedia.org/wiki?curid=1212693", "title": "Fjardabyggd", "text": ""}
{"id": "1212694", "revid": "36426", "url": "https://it.wikipedia.org/wiki?curid=1212694", "title": "Museo dell'Opera di Orvieto", "text": ""}
{"id": "1212696", "revid": "349054", "url": "https://it.wikipedia.org/wiki?curid=1212696", "title": "Coppa del mondo di mountain bike 2004", "text": "La Coppa del mondo di mountain bike 2004 organizzata dall'Unione Ciclistica Internazionale (UCI), si disput\u00f2 su tre discipline: cross country (7 tappe), downhill e four-cross (6 tappe ciascuno)."}
{"id": "1212702", "revid": "287204", "url": "https://it.wikipedia.org/wiki?curid=1212702", "title": "Milano Beach Soccer", "text": "Il Milano Beach Soccer \u00e8 una societ\u00e0 sportiva italiana di beach soccer della citt\u00e0 di Milano. \u00c8 una delle squadre pi\u00f9 titolate d'Italia.\nStoria.\nIl Milano Beach Soccer nasce nel 2002 con l'intento di partecipare ai primi campionati nazionali di beach soccer, grazie alla volont\u00e0 di ex giocatori della che per primi hanno contribuito alla crescita di questo sport nel nostro Paese; nel 2004 diventa una vera e propria associazione sportiva, requisito indispensabile per partecipare al primo campionato ufficiale di serie A riconosciuto e patrocinato dalla F.I.G.C./L.N.D. dipartimento Beach Soccer.\nGi\u00e0 dagli esordi la squadra spicca per alcune vittorie importanti contro le compagini pi\u00f9 forti del campionato, ma \u00e8 nella stagione 2006 che il Milano Beach Soccer si ritrova a recitare il ruolo di protagonista assoluto: dopo aver ottenuto il visto per la fase finale della Coppa Italia a Vasto, la formazione meneghina raggiunge la finalissima contro i campioni in carica del Catania Beach Soccer e con un goal ai supplementari porta a casa il primo trofeo della storia. Un mese pi\u00f9 tardi, un'altra partita, un'altra vittoria: Milano si laurea campione d'Italia, centrando cos\u00ec una storica doppietta mai riuscita in precedenza ad alcuna squadra italiana.\nLa fame di vittorie non si placa e nel 2007 per il secondo anno consecutivo Milano centra la doppietta: a Termoli si aggiudica la Coppa Italia, annoverando tra le proprie fila sia il capocannoniere sia il miglior giocatore del torneo, mentre a Terracina arriva il secondo scudetto al termine di una delicata sfida contro la Coil Lignano, che si risolve soltanto ai rigori.\nNel 2008 Milano cambia look: ispirandosi al Flamengo, storica formazione calcistica brasiliana, i colori sociali diventano ufficialmente il rosso e il nero.\nMa \u00e8 sicuramente il 2010 l'anno pi\u00f9 importante, che consacra definitivamente il Milano Beach Soccer come il club pi\u00f9 titolato d'Italia.\nPartendo dalla tappa del Circo Massimo di Roma la squadra del capoluogo lombardo confeziona uno strabiliante triplete portando a casa Coppa Italia, Campionato e per la prima volta la SuperCoppa Italiana. Un altro campionato italiano vinto poi nel 2013. La lunga serie di successi italiani apre alla squadra le porte dell'Europa: nel 2014 Milano affronta alcune tra le migliori squadre del continente durante la Euro Winners Cup, aggiudicandosi il titolo di vicecampione d'Europa e partecipa alla Istanbul Cup, esperienza, quest'ultima, ripetuta anche nel 2015."}
{"id": "1212703", "revid": "767487", "url": "https://it.wikipedia.org/wiki?curid=1212703", "title": "Flj\u00f3tsdalsh\u00e9ra\u00f0", "text": "Flj\u00f3tsdalsh\u00e9ra\u00f0 \u00e8 un comune islandese di 3.401 abitanti della regione islandese dell'Austurland. Con 8.884\u00a0km\u00b2 di superficie \u00e8 il comune islandese con la maggior estensione territoriale."}
{"id": "1212704", "revid": "3871", "url": "https://it.wikipedia.org/wiki?curid=1212704", "title": "Repubblica Socialista del Vietnam", "text": ""}
{"id": "1212705", "revid": "9", "url": "https://it.wikipedia.org/wiki?curid=1212705", "title": "Fljotsdalsherad", "text": ""}
{"id": "1212711", "revid": "228587", "url": "https://it.wikipedia.org/wiki?curid=1212711", "title": "Breitenberg", "text": ""}
{"id": "1212712", "revid": "2153076", "url": "https://it.wikipedia.org/wiki?curid=1212712", "title": "He Wasn't", "text": "He Wasn't \u00e8 un brano musicale della cantautrice canadese Avril Lavigne, estratto come quarto singolo dal suo secondo album \"Under My Skin\". La canzone, scritta da Avril in collaborazione con Chantal Kreviazuk, \u00e8 stata pubblicata il 28 marzo 2005 per il mercato britannico, l'8 aprile per quello australiano e il 18 aprile per quello tedesco: negli Stati Uniti \u00e8 stato pubblicato al suo posto \"Fall to Pieces\", ma solo come singolo radiofonico. La canzone \u00e8 stata scelta per la campagna pubblicitaria dell'Algida per tutta l'estate 2005.\nDescrizione.\nSi tratta di up-tempo prevalentemente pop rock che richiama un po' il sound di \"Sk8er Boi\": \u00e8 la traccia pi\u00f9 veloce e pi\u00f9 energica di \"Under My Skin\".\nIl brano parla di una relazione finita male tra Avril e il suo ragazzo, che non l'aveva mai fatta sentire speciale e la trattava male: lui non era proprio il tipo che la ragazza stava cercando.\n\"He Wasn't\" \u00e8 stato accolto sostanzialmente in maniera positiva da parte della critica: molti hanno elogiato il brano per la sua sonorit\u00e0 orecchiabile, la forte carica pop che trasmette dal primo ascolto, definendolo il brano pi\u00f9 vicino allo spirito e al sound del precedente \"Let Go\"; alcuni invece hanno criticato il testo per la sua scarsa profondit\u00e0.\nVideo.\nIl video \u00e8 stato diretto dai fratelli The Malloys che avevano gi\u00e0 lavorato con la cantante nel video di \"Complicated\". Le riprese si sono svolte a New York il 13 dicembre 2004 mentre il videoclip \u00e8 stato pubblicato il 21 febbraio 2005.\nNel video si vede Avril suonare con la sua band in una stanza completamente bianca; si alternano poi delle scene che ritraggono la cantante ballare prima vestita da fata (indossando guanti bianchi, una gonna rosa, una bacchetta magica) e poi vestita da diavoletto (con le corna in testa). Si scopre che Avril e la sua band stanno girando un video: ad un certo punto la band smette di suonare, esce dalla stanza e comincia a lanciarsi cibo addosso e a giocare con degli idranti, con grande costernazione da parte dei produttori (uno dei quali \u00e8 interpretato di nuovo da Avril con i capelli castani) che li invitano a tornare dentro. Avril poi si ribella e butta gi\u00f9 la porta della stanza; insieme alla band distruggono gli strumenti lanciandoli contro la parete, da dove poi vengono fuori schizzi di vernice rosa, tutto sotto gli occhi increduli dei produttori. Il video termina con Avril, ormai tutto sporca di rosa, che fa una spaccata per terra e lancia la chitarra verso la parete.\nIn un'intervista rilasciata pochi giorni dopo le riprese del video, Avril afferma che, dopo le scene in cui usciva la vernice rosa dalle pareti, i suoi capelli erano ancora rosa e ha dovuto tingerli di nuovo perch\u00e9 nei giorni successivi aveva in programma un servizio fotografico per la rivista \"Cosmopolitan\"."}
{"id": "1212713", "revid": "111480875", "url": "https://it.wikipedia.org/wiki?curid=1212713", "title": "Who Killed...... The Zutons?", "text": "Who Killed... The Zutons? \u00e8 l'album di debutto della band inglese The Zutons, pubblicato il 19 aprile 2004. L'album raggiunse la posizione n. 9 delle classifiche britanniche.\nNell'ottobre 2004 ne \u00e8 uscita una seconda versione comprendente anche il singolo \"Don't Ever Think (Too Much)\" come traccia n. 13. \u00c8 stata pubblicata anche un'edizione limitata con in omaggio un EP bonus con le versioni alternative di quattro canzoni; la versione in vinile comprendeva anche gli occhiali 3-D degli Zutons."}
{"id": "1212714", "revid": "228587", "url": "https://it.wikipedia.org/wiki?curid=1212714", "title": "Breitenbrunn", "text": ""}
{"id": "1212718", "revid": "35813", "url": "https://it.wikipedia.org/wiki?curid=1212718", "title": "Who Killed... The Zutons?", "text": ""}
{"id": "1212719", "revid": "113991610", "url": "https://it.wikipedia.org/wiki?curid=1212719", "title": "Wei\u00dfensee", "text": ""}
{"id": "1212720", "revid": "1543377", "url": "https://it.wikipedia.org/wiki?curid=1212720", "title": "Cervia Beach Soccer", "text": "Il Cervia Beach Soccer \u00e8 una societ\u00e0 sportiva Italiana di beach soccer della citt\u00e0 di Cervia."}
{"id": "1212723", "revid": "125833823", "url": "https://it.wikipedia.org/wiki?curid=1212723", "title": "Aarhus Gymnastikforening", "text": "L'Aarhus Gymnastikforening, abbreviato in AGF, \u00e8 una societ\u00e0 polisportiva che ha sede ad Aarhus, in Danimarca, nota soprattutto per la sua sezione calcistica, che milita nella Superligaen, la massima serie del calcio danese.\nFondato nel 1880, \u00e8 uno dei club pi\u00f9 antichi del Paese. Nella sua storia ha conquistato cinque titoli nazionali e nove Coppe di Danimarca.\nStoria.\nL'Aarhus Gymnastikforening, anche conosciuto come AGF Aarhus, viene fondato nel 1880, mentre nel 1902 viene aggiunta la sezione calcistica. Questa partecipa al campionato danese raggiungendo per tre volte la finale nazionale negli anni venti, ma venendo qui sconfitto da AB, Frem e KB.\nL'AGF ottiene i primi successi negli anni cinquanta: guidato dall'ungherese G\u00e9za Toldi la squadra vince il primo titolo nella stagione 1954-1955, e si ripete nella stagione successiva; nella prima stagione ottiene un double. In virt\u00f9 delle vittorie in campionato partecipa a due edizioni della Coppa dei Campioni, ma senza mai superare il primo turno. Il terzo titolo danese arriva nella stagione 1956-1957, sotto la guida di Peter Vesterbak, che conquista il secondo double. Nel turno preliminare della Coppa dei Campioni 1957-1958 l'AGF riesce ad eliminare i nord-irlandesi del Glenavon, ma deve interrompere il proprio cammino negli ottavi della manifestazione, dopo aver incontrato il Siviglia.\nGli anni sessanta si aprono con il quarto titolo e con il terzo double, sempre sotto la guida di Toldi nel frattempo tornato sulla panchina del club; l'AGF partecipa alla Coppa dei Campioni 1960-1961 e, dopo aver eliminato Legia Varsavia e Fredrikstad viene eliminato nei quarti dai futuri vincitori del Benfica. Nel resto del decennio la squadra conquista altre due coppe nazionali nel 1961 e nel 1965, ma retrocede al termine del campionato 1968.\nGli anni settanta non sono un buon periodo per l'AGF: la squadra li trascorre tra la prima e la seconda divisione. Un solo acuto nel campionato 1978, quando l'AGF si classifica al terzo posto, e pu\u00f2 partecipare per la prima volta alla Coppa UEFA; il Bayern Monaco elimina per\u00f2 i danesi nei sedicesimi.\nGli anni ottanta si aprono con l'elezione di Lars Bastrup a calciatore danese dell'anno nel 1980; per il resto l'AGF conquista dei buoni piazzamenti in campionato, fino al 1986 quando, allenata da J\u00fcrgen W\u00e4hling, conquista il quinto titolo. I danesi raggiungono gli ottavi di finale nella successiva Coppa dei Campioni, ma vengono nuovamente eliminati dal Benfica. Prima della fine del decennio l'AGF vince altre due coppe nazionali nel 1987 e nel 1988. Grazie a quest'ultimo successo partecipa alla Coppa delle Coppe 1988-1989, e raggiunge i quarti di finale; viene qui eliminato dai futuri vincitori del trofeo, gli spagnoli del Barcellona.\nIl club conquista negli anni novanta due coppe nazionali nel 1992 e nel 1996, arrivando ad essere la squadra pi\u00f9 vincente nella manifestazione con nove trofei in totale; nella stagione 1995-1996 il club ottiene anche un buon secondo posto in Superliga.\nNegli anni duemila l'AGF non riesce mai ad arrivare nelle prime posizioni in campionato, anzi si contano in questo periodo due retrocessioni in 1. Division, nella stagione 2005-2006 e in quella 2009-2010. I danesi tornano a disputare le competizioni europee nell'UEFA Europa League 2012-2013, ma vengono eliminati nel secondo turno preliminare dai georgiani del Dila Gori, che escono vincitori in entrambi gli incontri.\nAllenatori.\nGli allenatori del club dal 1919 ad oggi sono:\nOrganico.\nRosa 2020-2021.\n\"Aggiornata al 26 febbraio 2021.\"\nRosa 2019-2020.\n\"Aggiornata al 29 gennaio 2020.\"\nRosa 2017-2018.\n\"Rosa aggiornata al 28 gennaio 2018\"\n \n \nRosa 2016-2017.\n\"Rosa aggiornata al 28 gennaio 2017\"\n \n \nRosa 2015-2016.\n\"Rosa aggiornata al 9 febbraio 2016\"\n \n "}
{"id": "1212724", "revid": "1439131", "url": "https://it.wikipedia.org/wiki?curid=1212724", "title": "Talbot-Lago Sport e America", "text": "La Sport e la America furono due autovetture prodotte dal 1955 al 1960 dalla Casa automobilistica anglo-francese Talbot-Lago.\nProfilo e breve storia.\nQueste due vetture rappresentarono gli ultimi tentativi della Talbot-Lago di recuperare una situazione economica resa critica dagli scarsi numeri di vendita dei modelli proposti fin dall'immediato dopoguerra.&lt;br&gt;\nLa \"Sport\" fu presentata nel 1955 come erede della Baby 15CV e montava un 4 cilindri da 2451 cm\u00b3 in grado di erogare una potenza massima di 120 CV a 5000 giri/min, un valore non molto alto, che penalizzava fortemente le prestazioni. &lt;br&gt;\nA causa di ci\u00f2 e del prezzo troppo alto, la vettura vendette soli 54 esemplari.&lt;br&gt;\nSempre pi\u00f9 in allarme, la Casa anglo-francese si rivolse al mercato statunitense, proponendo il modello \"America\", una variante della Sport con motore a 8 cilindri di origine BMW. Il risultato fu ancor pi\u00f9 scoraggiante: appena 12 esemplari venduti. Nel 1958 la Talbot-Lago ormai alla deriva viene acquistata dalla Simca, la quale, essendo sempre stata estranea alla produzione di lusso, equipaggi\u00f2 la \"America\" con il V8 da 2351 cm\u00b3 della Simca Vedette; il risultato si tradusse in soli 5 esemplari venduti.\nL'ultima apparizione di una di queste vetture in pubblico risale a un salone automobilistico del 1960."}
{"id": "1212729", "revid": "1543377", "url": "https://it.wikipedia.org/wiki?curid=1212729", "title": "Il birraio di Preston", "text": "Il birraio di Preston \u00e8 un romanzo di Andrea Camilleri, pubblicato nel 1995 dalla casa editrice Sellerio.\nStoria editoriale.\nCome in altri libri a contenuto storico, Camilleri prende ispirazione anche in questo romanzo da un avvenimento reale descritto nella \"Inchiesta sulle condizioni della Sicilia (1875-1876)\", pubblicata nel 1969 dall'editore Cappelli di Bologna.\nI fatti descritti nell'inchiesta si svolsero storicamente a Caltanissetta, dove un diffuso malumore popolare per il malgoverno centrale fu accresciuto dall'intervento inopportuno del prefetto Fortuzzi (il Bortuzzi del romanzo), di origine fiorentina, dalla mentalit\u00e0 quindi molto lontana da quella dei siciliani, nel voler far rappresentare per l'inaugurazione del nuovo teatro della citt\u00e0 l'opera lirica \"Il birraio di Preston\" di Luigi Ricci.\nCome lo stesso autore scrive nel \"post-scriptum\" posto alla fine dell'indice del libro, l'ordine di lettura dei capitoli pu\u00f2 essere variato senza che si perda il senso della trama. In questo, il libro rappresenta uno straordinario esercizio letterario raccontando i medesimi fatti da punti di vista diversi a ogni capitolo.\nCon questo libro partecipa nel 1996 al Premio Vittorini di Siracusa ma, pur risultando tra i tre vincitori, il Superpremio della giuria viene assegnato a Gustaw Herling.\nTrama.\nL\"'incipit\" del primo capitolo del romanzo \"Era una notte buia e tempestosa\", che nel linguaggio siculo-italiano di Camilleri diviene \"Era una notte che faceva spavento, veramente \"scantusa\"\", riprende scherzosamente il celebre \"incipit\" di Edward Bulwer-Lytton usato a pi\u00f9 riprese dal bracchetto-scrittore Snoopy delle strisce di Peanuts di Charles M. Schulz, che lo stesso Camilleri cita nell'indice dell'opera. Anche gli \"incipit\" degli altri capitoli richiamano quelli di altri scritti, come l'Autore indica espressamente nell'indice del romanzo.\nIn questa notte di tregenda si sveglia il piccolo Gerd Hoffer che, alzatosi perch\u00e9 spinto dalla necessit\u00e0 di non bagnare di pip\u00ec il letto, come gli \u00e8 capitato altre volte e perci\u00f2 duramente punito a \"timbulate\" (schiaffoni) dal padre, l'ingegnere minerario tedesco Fridolin Hoffer, sostenitore di un'educazione teutonica, vede dalla finestrella della sua stanza un chiarore dalla parte di Vigata e crede sia la luce dell'alba. Avverte quindi il padre che capisce subito che si tratta di un incendio e, inventore di una nuova macchina a vapore per spegnere gli incendi, accorre entusiasta a Vigata per sperimentare finalmente il suo ritrovato. \u00ab\"Ma come \u00e8 nato l'incendio?\"\u00bb chiede l'ingegnere durante la corsa a suon di tromba verso Vigata, a un contadino che gli risponde, lasciandolo sbalordito: \u00ab\"Ah. Pare che soprano a un certo punto ston\u00f2\"\u00bb.\nPer chiarire il mistero dell'incendio che riguarda il nuovo teatro di Vigata, bisogna risalire all'impuntatura del prefetto toscano di Montelusa, sua eccellenza Eugenio Bortuzzi, di voler far rappresentare all'inaugurazione l'opera lirica \"Il birraio di Preston\" di Luigi Ricci.\nI melomani di Vigata sono in rivolta: nel locale circolo \"Famiglia e progresso\" i soci non sopportano l'imposizione del prefetto, giudicano Ricci una \"mezza calzetta\" e la sua musica \"una risciacquatura di un'opera di Mozart\", ma soprattutto protestano perch\u00e9 essendo vigatesi disprezzano tutto quello che proviene dai montelusani.\nMa il prefetto non demorde, si \u00e8 \"amminchiato\" (\"intestardito\") a voler rappresentare \"Il birraio di Preston\" per cui dar\u00e0 mano libera al suo \"factotum\", il noto uomo di rispetto, il sempre sorridente Emanuele Ferraguto detto don Mem\u00e8, di usare tutti i mezzi leciti e illeciti per imporre la sua volont\u00e0.\nZu Mem\u00e8 intimidir\u00e0 allora il suocero del direttore del foglio satirico \"La gallina faraona\", fino ad allora autore di feroci messe in ridicolo del prefetto, che pubblicher\u00e0 un pacificatore invito ai vigatesi ad apprezzare l'opera di Ricci. Lo stesso Ferraguto far\u00e0 incollare e sorvegliare i manifesti per l'inaugurazione, subito strappati, che esaltano l'opera \"Il birraio di Preston\", e far\u00e0 arrestare con l'accusa di furto un umile onesto falegname, conosciuto come un grande intenditore di musica, perch\u00e9, appositamente interpellato per esprimere un giudizio, ha criticato apertamente l'opera di Ricci.\nIl prefetto, dal canto suo, chieder\u00e0 l'intervento dell'esercito per presidiare il teatro nel caso in cui nascessero disordini, ma dinanzi al fermo rifiuto del piemontese generale Casanova, su suggerimento di don Mem\u00e8, si servir\u00e0 del capitano Villaroel e dei suoi cavalleggeri per bloccare le uscite del teatro e delle guardie municipali per serrare le porte dei palchi al fine di impedire al pubblico di abbandonare la rappresentazione per protesta.\nFinalmente arriva il 10 dicembre 1874, giorno della inaugurazione del teatro \"Re d'Italia\" e della rappresentazione dell'opera con la presenza di popolani e borghesi che o tranquillamente ignorano quanto avviene sul palcoscenico o si limitano a feroci battute nei confronti dei poveri cantanti che non sanno pi\u00f9 che pesci prendere.\nMa la farsa si trasforma in tragedia quando nell'intervallo della rappresentazione, qualcuno prova a uscire per andare alla toilette e viene prontamente fermato dalle guardie municipali. A questo punto sotto gli occhi terrorizzati del prefetto e del sorriso che mai abbandona il viso di don Mem\u00e8, incominciano ad apparire lame di coltelli e revolver.\nLa scena diviene frenetica quando un colpo di moschetto sfugge a una guardia municipale mezzo addormentata terrorizzando la gi\u00e0 provata attrice che sta cantando in quel momento e che trasforma l'acuto in una specie di \"sirena di papore (vapore), rauca potentissima\". Il rumore dello sparo amplificato dall'acustica del teatro, l'urlo della \"sirena a vapore\", il tonfo del corpo sulle tavole del palcoscenico della cantante svenuta, sono gli elementi conclusivi che fanno pensare agli spettatori allo scoppio di una bomba e che trasformano il teatro in un caos che giunge al culmine con lo sfondamento delle porte da dove irrompe sciabolando con i suoi cavalleggeri il capitano Villaroel, che mette eroicamente in salvo il prefetto e la sua consorte.\nNel frattempo altri personaggi stanno agendo all'insaputa di tutti nei sotterranei del teatro: sono dei congiurati mazziniani che stanno incendiando il teatro per farne nascere uno scompiglio da cui far originare una rivolta di popolo, ma da cui invece ne deriver\u00e0 drammaticamente la morte di due amanti soffocati dal fumo nella stanza di una casa accanto al teatro e un altro morto scambiato per un malfattore colpito da un milite.\nIl romanzo continua con una serie di avvenimenti farseschi e drammatici dove alla fine si riveler\u00e0 il motivo della accanita volont\u00e0 del prefetto nel far rappresentare \"Il birraio di Preston\" a Vigata: in uno stile all'Aleardi, romantico decadente, il prefetto scrive una lettera all'adorata moglie rivelando che la sua testardaggine nel voler far rappresentare \"Il birraio di Preston\" risale al fatto che \u00e8 stato proprio durante quello spettacolo a La Pergola di Firenze che egli ha incontrato la sua futura sposa, la quale per\u00f2, pur compiacendosi dell'omaggio di un inalterato amore, gli ricorda che il giorno in cui si erano incontrati a La Pergola l'opera rappresentata: \u00abL'era mi'a questo birraio ma un'opera di Bohherini, mi pare si chiamasse \"La Giovannina\" o qualche hosa di simile\u00bb, \u00abSi chiamava \"La Clementina\", ora mi ricordo\u00bb risponde torvo Bortuzzi.\nCamilleri e \"I promessi sposi\".\nGli insegnanti di lettere delle quinte classi ginnasiali del liceo di Ispica, in provincia di Ragusa, hanno deciso a grande maggioranza di sostituire, contrariamente a quanto previsto dai programmi ministeriali, la lettura dei \"Promessi sposi\" con quella del \"Birraio di Preston\" di Camilleri sostenendo che \u00abl'approccio degli alunni con il romanzo manzoniano finisce con il determinare una ripulsa successiva verso la letteratura\u00bb.\nCamilleri nel sito web a lui dedicato, in una immaginaria lettera a Manzoni, conferma che anche per lui la lettura scolastica dei \"Promessi sposi\" risult\u00f2 faticosa e noiosa ma che tuttavia continu\u00f2 ad amare la letteratura e che quando in et\u00e0 adulta riprese il libro si rese conto che l'opera ottocentesca per la sua modernit\u00e0 pu\u00f2 essere considerata la pi\u00f9 grande di tutto l'Ottocento letterario italiano. Se allora il romanzo manzoniano lo annoi\u00f2 questo era dovuto a quella rappresentazione scolastica dell'autore come un \u00abmelenso moralista frequentatore di sacrestie...\u00bb.\nUna citazione dell'opera manzoniana \u00e8 ne \"Il birraio di Preston\" dove, con riferimento a una relazione adulterina della moglie del questore, si allude al legame fra Gertrude, la monaca di Monza, ed Egidio. Nel capitolo intitolato \"Oh che bella giornata!\", infatti, alla fine di un amplesso la moglie del questore risponde a una domanda rivoltale dall'amante. Osserva Camilleri: \u00abla svinturata arrispose\u00bb riecheggiando le parole con cui Manzoni allude alla risposta della Gertrude manzoniana a Egidio nel decimo capitolo de \"I promessi sposi\" (La sventurata rispose).\nAltri media.\nUna versione teatrale del romanzo \u00e8 stata presentata dal Teatro Stabile di Catania nella Stagione 2008-2009 per la regia di Giuseppe Dipasquale che ha collaborato con lo stesso Andrea Camilleri per la riduzione e l'adattamento."}
{"id": "1212732", "revid": "767487", "url": "https://it.wikipedia.org/wiki?curid=1212732", "title": "Maximiliano Faotto", "text": "Biografia.\nPossedeva il passaporto italiano, date le sue origini.\nCaratteristiche tecniche.\nEra un robusto terzino.\nCarriera.\nHa esordito in Serie A l'11 dicembre 1932 in Palermo- (1-0) e giocava nel campionato italiano come oriundo.\nCresciuto nel Nacional Montevideo, in patria gioc\u00f2 anche con il Racing Montevideo. Nel 1932 pass\u00f2 al Palermo, nella massima serie, segnalato dal suo conterraneo H\u00e9ctor Scarone. Resse la difesa siciliana per alcune stagioni, fino alla retrocessione in Serie B. Dopo una stagione, and\u00f2 alla , con cui gioc\u00f2 poco e in maniera discontinua.\nPer un anno gioc\u00f2 nel , tornando titolare, ma nel pieno della seconda guerra mondiale dovette rientrare alla Lazio dove rimase ai margini della squadra titolare. Pass\u00f2 quindi all', in Serie C. Dopo la guerra, venne ingaggiato dal come allenatore-giocatore, dove rimase per un biennio."}
{"id": "1212733", "revid": "2153076", "url": "https://it.wikipedia.org/wiki?curid=1212733", "title": "Tired of Hanging Around", "text": "Tired of Hanging Around \u00e8 il secondo album del gruppo indie rock inglese The Zutons, pubblicato il 17 aprile 2006. Prodotto dal celebre Stephen Street, l'album raggiunse la posizione n. 2 delle classifiche britanniche.\nLa canzone \"Valerie\" \u00e8 stata remixata da Mark Ronson nel suo album \"Version\" (2007) con la voce di Amy Winehouse."}
{"id": "1212737", "revid": "123171071", "url": "https://it.wikipedia.org/wiki?curid=1212737", "title": "Yamaha BW's", "text": "Lo Yamaha BW's \u00e8 uno scooter di piccola cilindrata prodotto dalla casa motociclistica giapponese Yamaha Motor dal 1988, utilizzando principalmente il suo stabilimento francese MBK dall'anno 1990; in Europa \u00e8 stato distribuito anche come MBK Booster. Sul mercato nordamericano \u00e8 stato distribuito anche come Yamaha Zuma.\nStoria.\nL'idea originaria di uno scooter a ruote alte, da cui la sigla \"\"BW\" per \"Big Wheels\"\", risale al 1985 e la prima presentazione \u00e8 stata fatta al salone di Tokyo del 1988 con l'intenzione di destinarlo al mercato interno giapponese e a quello statunitense.\nSe il ciclomotore ottenne una tiepida accoglienza iniziale, diversa fu l'accoglienza al salone di Parigi del 1989; la produzione venne spostata nello stabilimento francese di quella che era la Motob\u00e9cane, diventata MBK Europe, iniziando le consegne nel 1990 utilizzando anche la denominazione di \"MBK Booster\" oltre che l'originaria \"Yamaha BW's\".\nDal 1990 al 1992 il Booster MBK veniva anche commercializzato nelle colorazioni Bianco seta e Blu ( Denominato Silky White) dal 1990 al 1991, e Bianco seta e Rosso (Denominato Raspberry Red) dal 1991 al 1992.\nNel 1994 arrivarono le prime modifiche con l'adozione del freno a disco all'anteriore in sostituzione del freno a tamburo originario e nel 1999 usc\u00ec dalla fabbrica francese il milionesimo esemplare.\nNel 2010, sempre con la denominazione \"BW's\", \u00e8 stato presentato un modello da 125 cm\u00b3 di cilindrata con un'impostazione meccanica totalmente diversa, passando da un propulsore a due tempi del ciclomotore a un nuovo motore a quattro tempi."}
{"id": "1212738", "revid": "599013", "url": "https://it.wikipedia.org/wiki?curid=1212738", "title": "\u0141ukasz Fabia\u0144ski", "text": "Carriera.\nClub.\nInizi.\nInizia la sua carriera calcistica nella Polonia S\u0142ubice, ma l'anno successivo, a 14 anni, si trasferisce all'MSP Szamotu\u0142y dove si mette in luce per le sue qualit\u00e0 da portiere. Dopo aver giocato per altri tre club, Lubuszanin Drezdenko, Sparta Brodnica e Mieszko Gnieznom, nella stagione 2004-05 \u0141ukasz firma un contratto con il Lech Pozna\u0144.\nLegia Varsavia.\nNell'inverno 2005, Fabia\u0144ski viene messo sotto contratto dall'importante squadra polacca del Legia Varsavia, dove lotta per il posto da portiere titolare con Artur Boruc. Dopo che Boruc fu venduto al Celtic, Fabia\u0144ski non ebbe pi\u00f9 rivali per il posto da titolare. La sua prima partita da titolare risale al 24 luglio 2005 contro l'Arka Gdynia, partita che fin\u00ec 0-0. \u0141ukasz fu di grande aiuto alla sua squadra per il raggiungimento della vittoria del campionato nella stagione 2005-06.\nPer le sue grandi prestazioni nelle stagioni 2005-06 e 2006-07, Fabia\u0144ski vinse per ben due volte l'Oscar del calcio come miglior portiere del campionato.\nArsenal.\nL'8 maggio 2007 Fabia\u0144ski si reca a Londra per sottoporsi alle visite mediche con lo staff dell'Arsenal.\nL'11 maggio l'allenatore dell'Arsenal Ars\u00e8ne Wenger conferma il trasferimento di Fabia\u0144ski, dicendo \"\u00c8 un acquisto per il futuro della societ\u00e0. Abbiamo trovato in lui tutte le qualit\u00e0 che cercavamo e credo sia uno dei prossimi grandi portieri dell'Arsenal\".\nIl 26 maggio Fabia\u0144ski firma con l'Arsenal un contratto a lungo termine. Il suo debutto con la maglia dei \"gunners\" avviene il 14 luglio 2007 in un'amichevole contro il Barnet.\nIl 18 febbraio 2010, in occasione della partita di Champions League tra Porto e Arsenal, compie due grossolani errori che consentono ai portoghesi di vincere la gara di andata: sul primo gol sbaglia la presa deviando un tiro-cross nella propria rete; nell'azione che porta al secondo gol, il polacco raccoglie in area con le mani un retropassaggio del compagno Sol Campbell regalando cos\u00ec una punizione indiretta agli avversari, che la battono immediatamente segnando col portiere immobile.\nIl 28 settembre 2010 durante la partita di Champions League tra e Arsenal sul risultato di 3 a 1 per l'Arsenal, para un rigore all'attaccante brasiliano, naturalizzato serbo, Cl\u00e9o ed evita un finale rovente alla sua squadra.\nFabia\u0144ski torna a giocare il 13 marzo 2013 in occasione della vittoria per 2-0 sul campo dello Swansea City non subendo alcuna rete.\nNella stagione 2013-2014 gioca per la prima volta in occasione della prima uscita in Football League Cup nella gara pareggiata 1-1 poi vinta ai rigori in trasferta contro il West Brom. Il 16 febbraio 2014 in occasione della super sfida agli ottavi di FA Cup contro il Liverpool parte titolare portando la sua squadra alla vittoria per 2-1 sui reds. Il 19 febbraio 2014, in Champions League entra al 38\u00ba minuto al posto di Santi Cazorla a causa dell'espulsione del suo compagno di reparto Szcz\u0119sny nella gara persa in casa 2-0 contro il Bayern Monaco.\nSwansea City.\nIl 29 maggio 2014, nonostante il tecnico dei \"gunners\" Ars\u00e8ne Wenger lo volesse tenere, viene annunciato che Fabianski sarebbe passato allo Swansea City a parametro zero. Il 16 agosto successivo esordisce con la nuova maglia in una partita vinta per 2-1 contro il Manchester United all'Old Trafford.\nWest Ham.\nIl 20 giugno 2018 firma un contratto triennale col West Ham.\nNazionale.\nDopo aver rappresentato regolarmente la Nazionale Under-21, le sue prestazioni con la maglia del Legia Varsavia convincono l'allenatore Leo Beenhakker a chiamarlo in Nazionale facendo il suo debutto nella gara amichevole contro l'Arabia Saudita il 29 marzo 2006.\nDopo questa gara Fabia\u0144ski fa altre tre apparizioni con la maglia della Polonia. Il 10 settembre 2008 para un rigore ad Andy Selva a Serravalle contro San Marino (partita vinta poi 0-2 dai polacchi). Fu convocato dal commissario tecnico Leo Beenhakker anche per il Mondiale 2006 e per l'Europeo 2008, senza per\u00f2 mai scendere in campo. Non venne convocato per Euro 2012 a causa di un infortunio.\nViene convocato per gli Europei 2016 in Francia; partito da riserva, diventa titolare dopo l'infortunio di Wojciech Szcz\u0119sny, suo ex-compagno all'Arsenal, prima della seconda partita del girone e mantiene il posto fino all'eliminazione della Polonia, avvenuta ai quarti ai rigori contro il Portogallo.\nSuccessivamente viene convocato per i Mondiali 2018: nella rassegna iridata fa il suo debutto in occasione del successo per 1-0 contro il ai gironi, che tuttavia \u00e8 ininfluente ai fini del passaggio del turno in quanto i polacchi erano gi\u00e0 eliminati prima della sfida.\nIl 17 maggio 2021 viene inserito tra i convocati per gli europei. Al termine della manifestazione (in cui \u00e8 stato il secondo di Szcz\u0119sny), precisamente in agosto, annuncia il proprio ritiro dalla nazionale, con cui ha racimolato 56 presenze in 15 anni. Tuttavia, il 20 settembre seguente, viene convocato per l'ultima volta per disputare la partita d'addio contro del 9 ottobre, in cui gioca 57 minuti prima di cedere al posto all'esordiente Majecki. Termina quindi la sua esperienza con la nazionale con 57 presenze e 45 reti subite, oltre ad avere lasciato la sua rete inviolata 27 volte.\nStatistiche.\nPresenze e reti nei club.\n\"Statistiche aggiornate al 23 agosto 2021.\""}
{"id": "1212740", "revid": "640277", "url": "https://it.wikipedia.org/wiki?curid=1212740", "title": "Catania BS", "text": ""}
{"id": "1212741", "revid": "15756", "url": "https://it.wikipedia.org/wiki?curid=1212741", "title": "Ritratto di Carlo I d'Angi\u00f2", "text": "Il Ritratto di Carlo I d'Angi\u00f2 \u00e8 un'opera di Arnolfo di Cambio scolpita verso il 1277 ed oggi conservata ai Musei Capitolini di Roma.\nSi tratta di una statua in marmo alta circa 160 cm., anticamente collocata nella basilica di Santa Maria in Aracoeli a Roma.\nIl sovrano \u00e8 raffigurato seduto, su un trono con protomi leonine, con in mano i simboli regali ben in vista (corona e scettro), in un atteggiamento di meastosa dignit\u00e0, ma anche di realistica fisicit\u00e0.\nL'opera \u00e8 importante, perch\u00e9, dopo gli pseudo-ritratti di Federico II risalenti alla prima met\u00e0 del XIII secolo e dopo i primi ritratti per monumenti funebri (come quello di Clemente IV di Pietro di Oderisio conservato nella chiesa di San Francesco di Viterbo), Arnolfo fu il primo in Europa a scolpire un ritratto realistico di un personaggio vivente nell'epoca post-classica. Particolarmente notevole \u00e8 il volto, dove si concentrarono gli sforzi dello scultore per rendere il ritratto solenne ma anche verosimile, rappresentando dettagli fisici quali i solchi del viso. \nIl 'Ritratto di Imperatore' di Federico II \u00e8 invece considerato il primo ritratto individuale dell'arte post-classica, in quanto si pensa che ritrae il vero volto dell'imperatore, seppure scolpito dopo la sua morte "}
{"id": "1212742", "revid": "767487", "url": "https://it.wikipedia.org/wiki?curid=1212742", "title": "Torque - Circuiti di fuoco", "text": "Torque - Circuiti di fuoco (\"Torque\") \u00e8 un film del 2004 diretto da Joseph Kahn. Sulla scia della saga \"Fast and Furious\", in questa pellicola sono protagonisti motociclisti e motociclette.\nIl film \u00e8 incentrato sul mondo del motociclismo su strada.\nTrama.\nCary Ford \u00e8 nei guai. Da quando \u00e8 tornato in citt\u00e0 per riconquistare Shane, la sua ragazza deve vedersela con Henry, un trafficante di droga che rivendica il possesso di alcune moto rubate, piene non solo di benzina, con un agente dell'FBI e soprattutto con Trey, capo di una gang di motociclisti in cerca di vendetta poich\u00e9 \u00e8 convinto che Cary gli abbia ucciso il fratello.\nColonna sonora.\nPer la colonna sonora il regista Joseph Kahn si \u00e8 affidato a vari gruppi e cantanti principalmente americani e canadesi dove spiccano su tutti i Nickelback, i quali tutti insieme hanno inciso per l'occasione un'EP chiamato proprio \"Torque\" riscuotendo un buon successo soprattutto negli Stati Uniti scegliendo per il film queste tracce:"}
{"id": "1212743", "revid": "767487", "url": "https://it.wikipedia.org/wiki?curid=1212743", "title": "Michele Caballone", "text": "Studi\u00f2 musica al Conservatorio di Santa Maria di Loreto sotto la guida di Gaetano Veneziano, \"primo maestro\" dell'istituto, e di Giuliano Perugino. Nel 1716 si un\u00ec in nozze con Teresa Muscettola, dalla quale, tra i vari figli, ebbe Gaspare, che diventer\u00e0 anch'egli compositore, seguendo cos\u00ec le orme del padre.\nVerso il 1717 inizi\u00f2 la sua collaborazione con il Teatro dei Fiorentini di Napoli, per il quale per\u00f2 inizi\u00f2 a comporre opere buffe solamente dal 1728. Durante la sua attivit\u00e0 presso il palcoscenico partenopeo fu coinvolto in uno scaldalo nell'ambito della rappresentazione del 1729 del suo lavoro \"Ammore v\u00f2 speranza\".\nPer tutta la vita si dedic\u00f2 anche all'attivit\u00e0 didattica: tra i suoi allievi ebbe il futuro violinista virtuoso Emanuele Barbella, il quale era figlio di Antonia Muscettola, sua cognata, e del violinista Francesco Barbella. Non fu sicuramente insegnante della cantante Faustina Bordoni (futura moglie del celebre Johann Adolf Hasse), come viene asserito da diverse fonti, la quale fu invece allieva di Michelangelo Gasparini, fratello minore di Francesco Gasparini."}
{"id": "1212745", "revid": "36426", "url": "https://it.wikipedia.org/wiki?curid=1212745", "title": "Mausoleo del Cardinal de Braye", "text": ""}
{"id": "1212746", "revid": "125370986", "url": "https://it.wikipedia.org/wiki?curid=1212746", "title": "Lyngby Boldklub", "text": "Il Lyngby Boldklub, abbreviato in Lyngby BK e chiamato comunemente solo Lyngby, \u00e8 una societ\u00e0 calcistica con sede a Lyngby-Taarb\u00e6k, in Danimarca. Milita nella 1. Division, la seconda serie del campionato danese.\nFondato nel 1921, nella sua storia ha conquistato due campionati danesi e tre coppe nazionali.\nStoria.\nIl Lyngby Boldklub viene fondato nel 1921, e milita per lungo tempo nelle divisioni inferiori danesi. Nel 1970 la squadra disputa per la prima volta la finale della Coppa di Danimarca pur partecipando al campionato di terza divisione; la partita, giocata contro l'Aalborg, vede per\u00f2 prevalere gli avversari per 2-1.\nLa squadra gioca per la prima volta in massima divisione nel campionato 1980, che viene concluso appena un punto sopra la zona retrocessione; in questo periodo si mette in evidenza Klaus Berggreen, che comincia ad essere convocato nella nazionale danese. Nel 1981 il Lyngby, con in squadra giocatori come Flemming Christensen e John Helt, si classifica al secondo posto in campionato, un solo punto dietro i campioni dello Hvidovre. I danesi partecipano cos\u00ec per la prima volta alle competizioni europee, nella Coppa UEFA 1982-1983; vengono per\u00f2 eliminati nei trentaduesimi dagli svedesi dell'IK Brage. Intanto Christensen e Berggreen lasciano il club, quest'ultimo ingaggiato dal Pisa.\nNel 1983 il Lyngby vince il primo titolo. La squadra partecipa cos\u00ec alla Coppa dei Campioni 1984-1985 ed elimina nel primo turno gli albanesi del Labinoti; l'avventura finisce tuttavia nei sedicesimi, dove i danesi vengono eliminati dai cecoslovacchi dello Sparta Praga. In patria per\u00f2, a fine stagione arriva la prima Coppa di Danimarca, che fa partecipare la squadra alla Coppa delle Coppe 1985-1986; qui i danesi sono per\u00f2 eliminati nel secondo turno dalla Stella Rossa. Nel 1985 arriva poi la seconda coppa nazionale, mentre la terza \u00e8 datata 1990; in mezzo a questi due trofei la squadra ottiene anche dei buoni piazzamenti in campionato e due partecipazioni ai tornei europei, nelle quali per\u00f2 il Lyngby non va oltre il primo turno. Nel campionato 1989 il capocannoniere \u00e8 Flemming Christensen, nel frattempo tornato nel club.\nIl Lyngby vince il secondo titolo al termine della Superliga 1991-1992; il torneo \u00e8 articolato in due parti, e la squadra si classifica prima nel girone finale davanti al B 1903. Tra i protagonisti di quella stagione ci sono Henrik Larsen, Claus Christiansen, Torben Frank e Peter Nielsen, che in estate diventano campioni europei con la nazionale danese, e Larsen, che sar\u00e0 ingaggiato nuovamente dal Pisa, \u00e8 uno dei capocannonieri della manifestazione. Nella stagione successiva il Lyngby partecipa alla Champions League 1992-1993, ma viene eliminato nel primo turno dai Rangers. Nelle stagioni successive militano nel club giocatori come Niclas Jensen, Dennis Rommedahl, Claus Jensen e il capocannoniere 1996-1997 Miklos Molnar: la squadra alterna stagioni di alto livello, culminate con due brevi partecipazioni alla Coppa UEFA, ad altre meno esaltanti, terminate nella met\u00e0 inferiore della classifica.\nLa stagione 2001-2002 \u00e8 travagliata: il club fallisce a stagione in corso, ed \u00e8 costretto a terminare il campionato con giocatori non professionisti. Nella stagione successiva il Lyngby riparte dalla quarta divisione, con in squadra tra gli altri Morten Nordstrand. Il Lyngby ottiene rapidamente tre promozioni, e torna a disputare la Superligaen nella stagione 2007-2008, ma \u00e8 subito retrocesso. Dopo altri due anni in 1. Division la squadra \u00e8 nuovamente promossa, ma retrocede nuovamente in 1. Division al termine del campionato 2011-2012. Dura solo un anno la nuova avvenuta nella seconda divisione, conclusasi con l\u2019ennesima promozione in Superligaen. Nella stagione 2016-17 conclude con un sorprendente terzo posto in classifica, guadagnandosi un posto per le qualificazioni di UEFA Europa League 2017-2018. Nel percorso europeo elimina facilmente i gallesi del Bangor City e poi gli slovacchi dello Slovan Bratislava, ma al terzo turno vengono battuti dai russi del FC Krasnodar. Il club danese non riesce a ripetere l\u2019impresa dell\u2019anno precedente, concludendo all\u2019ultimo posto in Superligaen 2017-2018 con conseguente retrocessione in 1. Division.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2017-2018.\nOrganico.\nRosa 2020-2021.\n\"Aggiornata al 5 marzo 2021.\""}
{"id": "1212753", "revid": "599013", "url": "https://it.wikipedia.org/wiki?curid=1212753", "title": "Breitenthal", "text": ""}
{"id": "1212754", "revid": "188116", "url": "https://it.wikipedia.org/wiki?curid=1212754", "title": "Crispi", "text": ""}
{"id": "1212757", "revid": "287204", "url": "https://it.wikipedia.org/wiki?curid=1212757", "title": "Atra\u1e2basis", "text": "Atra\u1e2basis (dall'accadico, lett. \"il molto saggio\"; anche chiamato Atram\u1e2bas\u012bs, Atra-\u1e2basis, Atar-\u1e2basis o Atrahasis) \u00e8 uno dei nomi con cui nei poemi mesopotamici inerenti al mitico diluvio universale viene indicato il re di \u0160uruppak, oggi Tell Fara, nella parte centro-meridionale dell'Iraq, l'eroe che sopravvisse e fu reso immortale dagli d\u00e8i.\nNella letteratura in lingua accadica \u00e8 chiamato Utanapi\u0161tim (accadico: \ud808\udf13\ud808\udf63 lett. \"Colui che ha trovato la vita\"; reso anche come Ut-napi\u0161tim o Utnapi\u0161tim) e, nella letteratura sumerica, \u00e8 indicato con il nome di Ziusudra (sumerico, \"Zi-u-sud-ra\", lett. \"Vita dai giorni prolungati\"; reso anche come Ziusura), conosciuto nella successiva letteratura in lingua greca come Xisouthros (nella \"Storia di Babilonia\" () di Berosso).\nZiusudra nella letteratura sumerica.\nLa lista reale sumerica e i re anti-diluviani.\nLa lista reale sumerica (sumerico: [nam]-lugal an-ta ed3-de3-a-ba; \"Quando la regalit\u00e0 discese dal cielo\") \u00e8 un testo in cuneiforme sumerico composto tra il 2100 e il 1900 a.C. con la finalit\u00e0 di gettare le basi tradizionali e politiche dell'unificazione del territorio di Sumer (Mesopotamia meridionale).\nEsistono diverse versioni giunte a noi di questo fondamentale documento della civilt\u00e0 sumerica. Alcune di queste, segnatamente quelle indicate con le sigle WB, P5 e K forniscono chiaramente una lista di re vissuti antecedentemente al diluvio universale (in sumerico \"am\u0101ru\", in accadico \"ab\u016bbu\"). Tra queste tre fonti, quella indicata con la sigla WB \u00e8 la pi\u00f9 completa e quindi utilizzata dagli studiosi.\nQuesto testo si avvia con il principio di \"regalit\u00e0\" che discende dal cielo (\"nam]-lugal an-ta ed3-de3-a-ba\": \"Quando la regalit\u00e0 scese dal cielo\" ) per essere assegnato per la prima volta alla citt\u00e0 sumera di Eridu in cui resta per complessivi 64.800 anni, successivamente tale principio si trasferisce alla citt\u00e0 di Bad-Tibira per altri 108.000 anni, per poi discendere sulla citt\u00e0 di Larak per ulteriori 28.800 anni, poi a Sippar per 21.000 anni e infine, prima del diluvio universale, a \u0160uruppak:\nIn questa versione della Lista Reale Sumerica Ubartutu (Ubara-Tutu) \u00e8 l'ultimo re prima del Diluvio. In un'altra tavola, che gli studiosi indicano come WB 62 (datata alla fine del III millennio, scritta sempre in sumerico ed edita da Langdon), viene citato Ziusudra (\"zi-u4-sud-ra dumu su-kur-lam\": \"Ziusudra uomo di \u0160uruppak\").\nZiusudra e il mito sumerico del diluvio universale.\nIl mito del diluvio universale \u00e8 di origine sumerica. Come vedremo pi\u00f9 avanti, la causa del Diluvio viene fatta risalire a una scelta divina. In un poema, in lingua sumerica, conosciuto come \"Enki e Nin\u1e2bursa\u011da\" risalente agli inizi del secondo millennio (tre testi: Nippur, Ur e uno di provenienza sconosciuta), e che conserviamo in 284 versi con pochi passi lacunosi, viene cos\u00ec descritto il mondo prima della civilt\u00e0.\nDilmun (anche Tilmun o Telmun) \u00e8 il nome con cui i Sumeri indicavano l'attuale isola di Bahrain includendo, probabilmente anche l'isola di Failaka. Tali isole erano molto importanti per gli scambi commerciali. In questo mito Dilmun viene descritta come una terra vergine, pura, santa, priva di civilizzazione. Ninskila, paredra del dio Enki, chiede a quest'ultimo di fornirla di acqua per avviare la produzione agricola. Enki si avvale del dio Sole, Utu, e l'isola si avvia verso la civilizzazione. Come vedremo, nel racconto sumerico del Diluvio Dilmun sar\u00e0 il luogo che gli d\u00e8i destineranno a Ziusudra, l'unico uomo sopravvissuto al Diluvio e da loro reso immortale.\nPer quanto attiene il mito sumerico del diluvio universale disponiamo di una tavola in lingua sumerica che precederebbe di pi\u00f9 di un secolo il poema assiro-babilonese di Atra\u1e2basis, quest'ultimo risalente al periodo paleobabilonese (XVIII secolo a.C.). Questa tavola raccoglie, quindi, la pi\u00f9 antica versione sumerica del mito del diluvio universale. Essa fu rinvenuta a Nippur (Nibru, oggi Nuffar) nel 1895 e fu pubblicata per la prima volta dall'assiriologo tedesco Arno Poebel (1881-1958) nel 1914 in \"Historical and Grammatical Text\". La tavola risulta non ben conservata, il suo testo cuneiforme muove lungo sei colonne. Le prime 36 righe sono andata perdute, l\u00ec dove probabilmente si sarebbe narrata la creazione dell'uomo da parte del dio Enki e della dea Nintu (conosciuta anche come Nin\u1e2bursanga). C'\u00e8 per\u00f2 una minaccia per l'umanit\u00e0 e un dio (Enki o forse Enlil) prende la parola:\nLe successive righe, quelle dalla 51 all'84, sono andate perse. Sembra ancora una volta che gli uomini possano perdere la loro esistenza e, quando il testo riprende (righe 85-100) il dio Enki si muove ancora in loro aiuto per la costruzione di citt\u00e0 e di governi centrali organizzati, destinandovi la sede degli d\u00e8i, e per la costruzione di canali adatti all'irrigazione dei campi. Le righe 101-139 sono andate perse \u00e8 qui che doveva essere riportata la motivazione della successiva decisione divina di inviare il diluvio universale. Quando, al rigo 140, il testo riprende Enki e Nintu cercano di opporsi alla decisione degli d\u00e8i di sterminare gli uomini.\nEd ecco che il re di \u0160uruppak, Ziusudra, re devoto agli d\u00e8i, sostava in preghiera nel tempio (righe 145-150) quando:\nLe righe 161-200 sono andate perdute, l\u00ec si sarebbero dovute trovare le istruzioni del dio Enki a Ziusudra per costruire la barca e mettersi in salvo. Infine il sopraggiungere del diluvio universale.\nLe righe 201-211 narrano del termine del Diluvio quando il dio Sole, Utu, riemerge nel suo splendore. Allora Ziusudra esce dalla barca e sacrifica a Utu buoi e montoni. Le righe 212-250 o sono incomprensibili o sono andata perdute, l\u00ec si sarebbero dovuti trovare i rimproveri del re degli d\u00e8i Enlil a Enki colpevole di aver messo in salvo Ziusudra. \nCon gli ultimi versi, 262-265, che tuttavia sono andati perduti, si conclude il pi\u00f9 antico racconto sumerico del mito del diluvio universale.\nA tal proposito, tuttavia, occorre ricordare le conclusioni dell'assiriologo italiano Giovanni Pettinato il quale cos\u00ec chiosa su questa tavola la quale dunque conterrebbe:\nLo studioso italiano ha ribadito la sua posizione in merito anche nella voce Atrahasis della \"Encyclopedia of Religion\" edita dalla Macmillan nel 2005.\nL'assiriologa britannica Stephanie Dalley ritiene invece che la redazione di tale tavola in lingua sumerica sia basata su un'opera precedente composta in lingua accadica. Della stessa opinione gli studiosi inglesi Jeremy Black e Anthony Green. Tale fu l'opinione anche di Jean Bott\u00e9ro e Samuel Noah Kramer i quali, ritenendo quest'opera sumerica prodotta su un originale accadico, precisano cos\u00ec sul poema paleobabilonese in lingua accadica di Atra\u1e2basis:\nD'altronde anche Pettinato \u00e8 assolutamente convinto che tale poema, quello in lingua accadica di Atra\u1e2basis, appartenga esclusivamente alla tradizione assiro-babilonese:\nAtra\u1e2basis, Utanapi\u0161tim, nella letteratura assiro-babilonese.\nAtteso che il mito del diluvio universale \u00e8 attestato in opere in lingua sumerica, non \u00e8 chiaro se, specificatamente, il testo inerente al suo racconto in quella lingua, rinvenuto in una tavola di cui al paragrafo che precede, debba essere inteso come prodotto originale di quella cultura oppure sia una edizione sumerica di un racconto precedente in lingua accadica e quindi appartenente alla mitologia semitica. Di certo, invece, gli studiosi concordano che il racconto mitico di Atra\u1e2basis, con la sua specifica connotazione e quindi anche quelli riferiti a Utanapi\u0161tim, tutti riportati in lingua accadica, vadano intesi esclusivamente di ambito assiro-babilonese e quindi semitico.\nIl \"Poema di Atra\u1e2basis\": l'antropogonia e il mito assiro-babilonese del diluvio universale.\nDi questo poema conserviamo diversi frammenti risalenti a differenti periodi: sette testi di origine paleobabilonese, due di epoca mediobabilonese, circa una dozzina risalenti al periodo neoassiro (con modifiche) e infine due appartenenti al periodo neobabilonese.\nPartendo da un frammento rinvenuto nel 1874 nella Biblioteca di Assurbanipal (668-627 a.C.) siamo venuti a conoscenza dell'esistenza di quest'opera. Nel 1956 l'assiriologo danese J\u00f8rgen L\u00e6ss\u00f8e (1924-1993) ne ricostru\u00ec il testo dimostrando di essere di fronte all'opera religiosa pi\u00f9 antica inerente alla \"Genesi\". Successivamente, nel 1965, l'assiriologo britannico Wilfred George Lambert pubblic\u00f2 i frammenti raccolti al British Museum di Londra nel suo \"Cuneiform texts from Babylonian tablets in the British Museum\" che consistevano nel testo pi\u00f9 antico a nostra disposizione (quindi paleobabilonese), risalente al XVIII secolo a.C.\nDel testo pi\u00f9 antico, paleobabilonese, conosciamo il nome dello scriba autore: Ipiq-Aya (precedentemente identificato con i nomi di Kasap-Aya, Ku-Aya o anche N\u00fbr-Aya), probabilmente originario di Sippar e che oper\u00f2 sotto il regno babilonese di Ammi-\u1e63ad\u00fbqa (1702-1682). Il testo si compone di tre tavole, ognuna delle quali si sviluppa per otto colonne, quattro sul fronte e quattro sul retro, ogni colonna si compone di circa 55 righe. L'intera opera si compone dunque di complessive 1.245 righe, di cui solo alcune sono giunte a noi.\nIl \"Poema di Atra\u1e2basis\" si apre con la condizione venuta ad essere subito dopo la cosmogonia: il dio Cielo, Anu, \u00e8 salito in cielo; Ea (Enki), \u00e8 sceso nell'Aps\u00fb, il mondo sotterraneo delle acqua abissali, sopra le quali poggia la terra; Enlil ha preso per s\u00e9 la terra, con tutti gli esseri viventi in essa contenuta. Agli d\u00e8i Igigi \u00e8 stato invece imposto il lavoro sulla terra, ambito in cui regna il dio Enlil. Gli Igigi scavano i fiumi, tra cui il Tigri e l'Eufrate, e i canali. Il pesante lavoro degli d\u00e8i Igigi, svolto di giorno e di notte, dura per 2.500 anni. Cos\u00ec, a partire dal rigo 39 della I Tavola del \"Poema\", questi d\u00e8i iniziano a rimurginare, finch\u00e9, uno di loro (di cui non conosciamo il nome, forse Alla) li sprona ad abbandonare il lavoro e a ribellarsi. Gli Igigi danno ascolto al loro compagno e gettano nel fuoco gli strumenti da lavoro, e marciando uniti, si indirizzano verso il santuario di Enlil (l'E-kur, lett. \"Casa Montagna\"). \u00c8 passata da poco la mezzanotte e il santuario del dio Enlil \u00e8 circondato dalla folla tumultuosa degli Igigi. Gli d\u00e8i servitori di Enlil, Kalkal e Nusku, osservano preoccupati la scena: il primo chiude la porta del santuario mentre il secondo si decide a svegliare il suo signore avvertendolo del pericolo. Enlil fa quindi portare le armi e barricare le porte, dopodich\u00e9 fa convocare Anu ed Ea. Giunti gli altri due Anunnaki, Enlil gli espone i fatti e il pericolo che corre, domandandogli se deve provocare la battaglia. Anu gli consiglia di inviare Nusku affinch\u00e9 si conoscano le ragioni di tale rivolta. Nusku si reca dagli Igigi spiegando di essere stato inviato da Anu e da Enlil per conoscere le loro ragioni, gli Igigi rispondono al messo divino che tutti insieme hanno deciso la ribellione e che la ragione di questa risiede nel duro lavoro a loro imposto. Nusku torna nel santuario di Enlil e riferisce agli Anunnaki la risposta degli Igigi. Enlil piange e medita di abbandonare la terra e salire in cielo con Anu, restituendo a lui le competenze divine sulla terra. Anu replica che ben comprende le ragioni degli Igigi, troppo grande \u00e8 la loro fatica, quindi suggerisce di creare l'uomo (\"Lull\u00fb\"), quindi fa convocare la dea Mami, la dea madre, affinch\u00e9 operi questa creazione e fa comunicare la sua decisione agli Igigi, i quali, sentendosi sollevati dalle estenuanti corv\u00e9e, esultano.\nMami si rende disponibile alla creazione dell'uomo, ma spiega che senza l'aiuto di Enki/Ea, ovvero delle sue purificazioni, non pu\u00f2 procedere. Ea decreta le purificazioni e indica in un dio il sacrificio necessario affinch\u00e9 si possa procedere alla creazione del primo uomo: con la carne e il sangue di un dio, impastati con l'argilla, pu\u00f2 venire infatti ad essere l'uomo. Gli Anunnaki decidono di sacrificare il dio W\u00ea (il dio Intelligenza, il dio Spirito) la cui carne consentir\u00e0 all'uomo di possedere l\"e\u1e6demmu\". Mammu si prepara quindi all'opera di creazione, per questa ragione gli d\u00e8i Igigi decidono di indicare Mammu in qualit\u00e0 di \"Signora di tutti gli d\u00e8i\" (B\u00ealet-kala-il\u00ee). Ea (o Mammu) mescola l'argilla quindi convoca gli Anunnaki e gli Igigi che sputano sopra l'impasto. L'uomo si prepara a \"essere\" e gli verr\u00e0 assegnato il compito che prima spettava agli d\u00e8i Igigi: il pesante lavoro sulla terra.\nLe righe 251-270 della versione paleobabilonese sono andate perdute, segue il racconto nella versione assira del K.7816+ (conservata al British Museum): Ea prepara l'impasto mentre Nintu (Mummu) ripete le formule sacrificali, quindi stacca quattordici pani di argilla collocandone sette alla sua destra e sette alla sua sinistra, separandoli con un muro di mattoni. Sempre una versione neoassira, K 3339 e K 8562, spiega che Mummu taglia i cordoni ombelicali facendo nascere sette coppie tra maschi e femmine che si congiungeranno.\nGli uomini costruiscono picconi e zappe e danno avvio al lavoro per cui sono stati creati dagli d\u00e8i. Non trascorrono nemmeno 1.200 anni che gli uomini moltiplicatisi producono frastuoni. Enlil non sopporta il loro clamore e ordina che sia scatenata un'epidemia. Atra\u1e2basis \u00e8 un uomo, il \"Grande Saggio\", che si intrattiene volentieri con il dio Ea, il quale ricambia la sua attenzione. Atra\u1e2basis chiede dunque a Ea quanto durer\u00e0 ancora l'epidemia. Ea consiglia Atra\u1e2basis di convocare i capi dei villaggi e di suggerire loro di non sacrificare pi\u00f9 agli d\u00e8i, ma solo a Namtar, solo a lui si deve offrire del cibo di modo che, onorato da tali doni, il dio decida di sospendere la peste. In effetti cos\u00ec accade Namtar confuso da tali doni si decide a sospendere l'epidemia ordinatagli da Enlil.\nMa il \"baccano\" degli uomini continua ed Enlil continua a non poter dormire quindi ordina la carestia. Le successive 30 righe, dal rigo 22, di questa II Tavola, sono andate perdute. Ma si possono ricostruire con un frammento, sempre paleobabilonese, rinvenuto a Nippur e siglato come Ni 2552+, oggi conservato al Museo di Istanbul. Si ripete quindi il dialogo tra Enki/Ea e Atra\u1e2basis, questa volta ad essere esclusivamente onorato con le offerte \u00e8 il dio Adad. Adad onorato e confuso dalle offerte fa piovere sui campi procurando cibo. Anche qui mancano delle righe, anche nel testo di Nippur \u00e8 difficilmente ricostruibile, tuttavia si capisce che questa volta Enlil \u00e8 determinato a far cessare il baccano degli uomini e decide di inviare nuovamente la carestia. Per\u00f2, ora, il re degli d\u00e8i decide di far controllare l'esecuzione del suo ordine da Anu oltre che da Adad, e verifica lui stesso gli effetti della siccit\u00e0, e quindi della carestia, sulla terra. Atra\u1e2basis si dispera per questo nuovo flagello. Frammenti di queste righe fanno supporre che Enki/Ea ascolti i lamenti del Grande Saggio e in qualche modo fa intervenire i La\u1e2bmu, esseri divini marini. Ma il tentativo di Ea questa volta fallisce. La siccit\u00e0 \u00e8 diffusa su tutta la terra e la piaga della carestia non accenna a terminare. Enki/Ea ritenta, ma non \u00e8 chiaro come, riuscendo almeno ad attenuare il flagello coinvolgendo nell'impresa anche altre divinit\u00e0. Questo fatto fa infuriare Enlil che decide di convocare un'assemblea plenaria degli d\u00e8i. In questa sede Enlil lamenta la disobbedienza ai suoi ordini, Ea scoppia a ridere (o si infuria) ed Enlil reagisce prontamente all'affronto stabilendo lo sterminio totale dell'umanit\u00e0: il diluvio universale. Esigendo, al contempo, il giuramento solenne degli d\u00e8i affinch\u00e9 ci\u00f2 si realizzi. Enki/Ea si indigna e chiede per quale ragione debba giurare per sterminare le sue \"creature\", ricordando che non \u00e8 compito suo procurare questo, che se ne occupi il dio Enlil.\nIl dio Enki/Ea non vuole che l'umanit\u00e0 venga sterminata, allora invia un sogno ad Atra\u1e2basis. Le righe 3-10 contenenti l'invocazione di Atra\u1e2basis nei confronti di Enki/Ea sono andate perdute, successivamente i l'eroe del \"Poema\" chiede spiegazione del sogno al dio. Enki/Ea parlando per mezzo di una parete, invita Atra\u1e2basis ad abbattere la sua casa e quindi a costruire una barca, suggerendogli di nasconderla affinch\u00e9 il dio Sole, \u0160ama\u0161 (Utu), non la scorga. La barca, precisa Enki/Ea, deve essere grande e solida, dopodich\u00e9, avverte il dio, io ti \u00abfar\u00f2 piovere uccelli in gran numero e pesci in ceste\u00bb (rigo 35). Atra\u1e2basis convoca gli anziani della citt\u00e0 e li avverte che Enlil ed Enki/Ea sono in dissidio, per questa ragione lui, Atra\u1e2basis, devoto del secondo dio (rigo 45), ha deciso di abbandonare la terra, regno di Enlil, per recarsi nel regno di Enki/Ea. Gli artigiani della citt\u00e0 lo aiutano a costruire la grande barca, terminata la quale, Atra\u1e2basis inizia a riempire con i suoi beni e con gli esemplari di tutti gli animali. Infine organizza un banchetto. Il tempo sulla citt\u00e0 cambia repentinamente, il cielo si oscura e iniziano i primi tuoni. Atra\u1e2basis si rifugia nella barca tappando con il bitume il boccaporto. Il diluvio universale si scatena e le \u00abgenti morivano come mosche\u00bb (rigo 19). Il terribile Diluvio inorridisce anche gli d\u00e8i e Enki/Ea \u00e8 infuriato nel vedere le sue creature sterminate. La dea Mammi si dispera (dal rigo 32 e sgg.) domandandosi come possa \u00abrestare qui in questa dimora di dolore\u00bb; gli uomini riempiono il mare \u00abcome moscerini di fiume,/ come pezzi di legno, eccoli ammucchiati sulla spiaggia\u00bb. Le prime 29 righe della V colonna sono andate perdute. Il Diluvio ha termine e la barca di Atra\u1e2basis approda sulla cima di un monte, Atra\u1e2basis libera tutti gli animali e sacrifica per mezzo di una fumigazione odorosa agli d\u00e8i. Enlil si avvicina alla barca e resosi conto che un uomo \u00e8 scampato al Diluvio si infuria domandandosi chi abbia tradito il divino giuramento. Anu suggerisce che possa essere stato Enki/Ea il quale a questo punto interviene confessando il suo intervento a favore di Atra\u1e2basis, invitando Enlil a calmarsi e ricordandogli che al colpevole che va indirizzata la punizione. I versi 27-38 sono andati perduti, qui gli d\u00e8i dovevano trovare un accordo e quindi concedere l'immortalit\u00e0 ad Atra\u1e2basis. La Tavola riprende con la soddisfazione degli d\u00e8i e con Enki/Ea che convoca Mammu, la dea-madre a cui chiede di imporre agli uomini la mortalit\u00e0 e la triplice legge che consiste nella rendere alcune donne infeconde, far imperversare il demone (il demone-Pa\u0161ittu) che strappa i bambini dalle madri e istituire la consacrazione di alcune di loro (le donne-Ugabtu, le donne-Entu, le donne-Igi\u1e63\u012btu) proibendo loro, in questo modo, di divenire genitrici. Altre 42 righe perdute, poi un inno in onore di colui che ha salvato la stirpe dell'umanit\u00e0 nei giorni del diluvio universale.\nL'Utanapi\u0161tim di Sinlechi: Tavole X e XI.\nIl titolo \"Epopea di Gilgame\u0161\", comunemente assegnato all'opera Utanapi\u0161tim, \u00e8 \"moderno\" e non \u00e8 attribuibile in alcun modo ai suoi estensori. \nNei cataloghi antichi, sumeri, assiri e babilonesi, qualsiasi opera era identificata con la sua prima riga di trascrizione, o pi\u00f9 precisamente con una parte della prima riga. \nLa versione che \u00e8 indicata convenzionalmente dai moderni come \"classica\", \u00e8 attribuita allo scriba ed esorcista cassita S\u00een-l\u0113qi-unninni (\"Sinlechi\"). Fu rinvenuta circa due secoli fa in frammenti di argilla tra le rovine della biblioteca reale nel palazzo del re Assurbanipal (A\u0161\u0161ur-b\u0101ni-apli) a Ninive, capitale dell'impero assiro. Tale opera \u00e8 stata certamente raccolta e canonizzata prima dell'VIII secolo a.C., forse intorno al XII secolo a.C., e successivamente fedelmente riprodotta come era costume degli scribi. Questa versione classica era raccolta in XII tavole, la cui maggior parte \u00e8 composta da tre colonne, sia nella parte anteriore che in quella posteriore. Ogni colonna si compone di 50 righe, dal che gli studiosi deducono che l'intera opera fosse composta da circa 3000 righe, di cui pi\u00f9 2000 sono giunte fino a noi. La divisione dell'Epopea classica nelle XII tavole non segue una logica di \"contenuto\", ma semplicemente di \"lunghezza\": quando una tavola esauriva lo spazio per il racconto, questo veniva fatto seguire in quella successiva; accade quindi che un singolo racconto dell'Epopea possa occupare lo spazio di pi\u00f9 tavole.\nNelle Tavole X e XI dell'Epopea classica babilonese (in accadico: [\u0161\u00e1 naq-ba i-mu-ru i]; \"Colui che vide le profondit\u00e0\") viene riportato l'incontro tra il divino eroe Gilgame\u0161, che era alla ricerca dell'immortalit\u00e0 e Utanapi\u0161tim, il sopravvissuto al diluvio universale a cui gli d\u00e8i donarono la vita eterna.\nIl filologo e assiriologo francese Raymond-Riec Jestin cos\u00ec chiosa la narrazione della ricerca dell'immortalit\u00e0 da parte dell'eroe di Uruk:\nXisouthros (\u039e\u03af\u03c3\u03bf\u03c5\u03b8\u03c1\u03bf\u03c2) nella \"Storia di Babilonia\" (\u0392\u03b1\u03b2\u03c5\u03bb\u03c9\u03bd\u03b9\u03b1\u03ba\u1f70) di Berosso (\u0392\u03ae\u03c1\u03c9\u03c3\u03c3\u03bf\u03c2).\nBerosso (anche Beroso), in greco antico \u0392\u03ae\u03c1\u03c9\u03c3\u03c3\u03bf\u03c2 che rende l'accadico B\u0113l-r\u0113'u\u0161unu (Bel [Marduk] \u00e8 il loro pastore),fu un sacerdote babilonese vissuto intorno III secolo a.C., probabilmente un officiante nel tempio di Marduk a Babilonia (l'Esagila; \"Casa che leva alto il capo\", \"Casa elevata\"). A seguito della conquista della Mesopotamia da parte di Alessandro Magno, Berosso decise di mettere in lingua greca la storia della propria cultura. Compose quindi la \u0392\u03b1\u03b2\u03c5\u03bb\u03c9\u03bd\u03b9\u03b1\u03ba\u1f70 (Storia della Babilonia), un'opera dedicata ad Antioco I. Il testo di Berosso si suddivide in tre libri: il I tratta dalle origini al diluvio universale, il II giunge al regno di Nab\u00fb-na\u1e63ir (747 a.C.), il III arriva ad Alessandro Magno. Di questa opera non conserviamo che frammenti ripresi da altri autori antichi e quindi raccolti e studiati agli inizi del XX secolo dal filologo e storico tedesco Paul Schnabel (1887-1947). I richiami al mito Ziusudra (Atra\u1e2basis) di Berosso sono riportati da due autori antichi:"}
{"id": "1212761", "revid": "439868", "url": "https://it.wikipedia.org/wiki?curid=1212761", "title": "Deutsches Technikmuseum Berlin", "text": "Il Deutsches Technikmuseum Berlin, fondato nel 1982, \u00e8 il museo della scienza e della tecnica di Berlino.\nDescrizione.\nSi trova nel quartiere Kreuzberg ed \u00e8 molto esteso, occupando buona parte del parco binari della stazione Anhalter Bahnhof. \nLa parte principale si sviluppa su pi\u00f9 edifici, ed \u00e8 una raccolta di oggetti relativi alla tecnica ed in particolare ai trasporti del passato. \nAccanto al museo vero e proprio, in un edificio minore un po' appartato si trova \"Spectrum\", la parte pi\u00f9 interessante in cui sono raccolti tutti gli esperimenti, ben 250, in particolare di fisica, aerodinamica, elettronica, magnetismo, ottica ed acustica."}
{"id": "1212763", "revid": "25624", "url": "https://it.wikipedia.org/wiki?curid=1212763", "title": "Museo della tecnica di Berlino", "text": ""}
{"id": "1212766", "revid": "123712311", "url": "https://it.wikipedia.org/wiki?curid=1212766", "title": "Transdanubio Centrale", "text": "Il Transdanubio Centrale (in ungherese: K\u00f6z\u00e9p-Dun\u00e1nt\u00fal) \u00e8 una regione dell'Ungheria.\nLa regione \u00e8 costituita dalle province di:\nQuesto raggruppamento \u00e8 usato per fini statistici dall'Unione Europea (Eurostat) come raggruppamento di livello 2 (NUTS 2)."}
{"id": "1212767", "revid": "1652635", "url": "https://it.wikipedia.org/wiki?curid=1212767", "title": "Edward Smith", "text": "Nel suo viaggio inaugurale, per\u00ec quando la nave col\u00f2 a picco la notte tra il 14 e il 15 aprile del 1912. Per lo stoicismo e la forza d'animo dimostrati di fronte a tale avversit\u00e0, Smith divenne un'icona dello \"stiff upper lip\", un atteggiamento di autocontrollo tradizionalmente attribuito al popolo britannico.\nBiografia.\nVita personale.\nEdward John Smith nacque nel 1850 a Well Street, ad Hanley, da Edward Smith sr. (di professione vasaio, 1804-1864) e Catherine Hancock (nata Marsh, 1808-1893), i quali si sposarono il 2 agosto 1841 a Shelton, nello Staffordshire. I genitori erano proprietari di un negozio.\nSmith frequent\u00f2 l'Etruria British School fino all'et\u00e0 di 13 anni, quando si trasfer\u00ec a Liverpool per cominciare la carriera di marina. Cominci\u00f2 ad apprendere il mestiere presso la Gibson &amp; Co.\nIl 12 luglio 1887, Smith spos\u00f2 Sara Eleanor Pennington; due anni pi\u00f9 tardi ebbero una figlia, Helen Melville Smith. La famiglia visse in un'imponente casa in mattoni rossi, chiamata \"Woodhead\", su Winn Road Portswood, Southampton. Secondo sua figlia, Smith amava i sigari, al punto tale da non volere nessuno nel suo studio mentre fumava.\nCome ufficiale.\nSmith si un\u00ec alla White Star Line nel marzo 1880, ottenendo un imbarco come quarto ufficiale del P/S \"Celtic\". Cominci\u00f2 a servire a bordo delle navi di linea delle societ\u00e0 australiane e di New York. Nel 1887, Smith ricevette dalla White Star il suo primo comando sulla P/S \"Republic\". Nel 1888, Smith raggiunse il grado di primo tenente di vascello della riserva navale (\"Royal Naval Reserve\"). Con questo grado, in caso di guerra, Smith avrebbe potuto essere chiamato ad operare su navi mercantili militarizzate come unit\u00e0 della riserva navale soggiacendo ad eventuali disposizioni della \"Royal Navy\".\nL'ascesa.\nDal 1895 Smith assunse il comando della P/S \"Majestic\" e lo mantenne per nove anni. All'inizio della Seconda guerra boera, fu chiamato al comando di una nave per il trasporto truppe fino alla Colonia del Capo. Vennero compiuti due viaggi verso l'Africa meridionale, entrambi senza incidenti; re Edoardo VII del Regno Unito premi\u00f2 Smith con una medaglia, nel 1903. In seguit\u00f2 a ci\u00f2, la reputazione di Smith crebbe notevolmente.\nQuasi per routine, a Smith vennero affidate le pi\u00f9 grandi navi dell'epoca, lussuose e nuovissime. Nel 1904 gli fu dato il comando di una delle pi\u00f9 grandi navi nel mondo, la RMS \"Baltic\"; tre anni pi\u00f9 tardi, la RMS \"Adriatic\". Entrambi i viaggi inaugurali si conclusero senza problemi. Divenne infine commodoro della White Star Line in quello stesso anno. Venne soprannominato \"Il Comandante dei milionari\", in quanto gli aristocratici inglesi lo richiedevano al comando delle navi su cui viaggiavano.\nAl comando dell\"Olympic\".\nSmith si era costruito una reputazione come uno dei comandanti di navi pi\u00f9 esperti al mondo e cos\u00ec fu chiamato per prendere il comando dell'RMS Olympic, la nuova nave pi\u00f9 grande al mondo. Il viaggio da Liverpool a New York si concluse con successo il 21 giugno 1911, anche se attraccando la nave fece un piccolo incidente.\nL'incidente dell'incrociatore HMS \"Hawke\".\nIl 20 settembre 1911, Smith ebbe la sua prima disavventura, ovvero una collisione con una nave da guerra britannica del 1891, l'HMS \"Hawke\". La collisione provoc\u00f2 l'allagamento di due compartimenti dell'Olympic, ma nonostante ci\u00f2 la nave riusc\u00ec a giungere comunque a Southampton. La \"Royal Navy\" imput\u00f2 l'incidente all\"'Olympic\", dichiarando che la sua massa imponente gener\u00f2 un risucchio che spinse contro la sua fiancata l\"Hawke\". Smith era in plancia al momento dell'incidente.\nIl caso dell'HMS \"Hawke\" fu un disastro finanziario per la White Star e il lungo fuori servizio dell\"Olympic\" peggior\u00f2 le cose. La nave torn\u00f2 ai bacini di carenaggio di Belfast e, per velocizzare i tempi, venne ritardato il completamento del \"Titanic\", i cui collegamenti tra le eliche e i motori vennero usati per l\"Olympic\".\nTornato in mare nel febbraio del 1912, l\"Olympic\" perse una pala dell'elica, quindi fece ancora una volta ritorno in cantiere per essere riparata. Per tornare in servizio al pi\u00f9 presto, venne nuovamente ritardato il completamento del \"Titanic\", il cui viaggio inaugurale fu posticipato dal 20 marzo al 10 aprile.\nSul \"Titanic\".\nL'illustre comandante della White Star era adesso \"al timone\" del RMS \"Titanic\", che al momento della partenza da Southampton per il viaggio inaugurale (10 aprile 1912) era il pi\u00f9 grande oggetto semovente del mondo. Alcuni quotidiani dell'epoca sostenevano che il comandante Smith volesse ritirarsi proprio alla fine di questo viaggio; altri sostenevano che volesse continuare a tenere il comando del transatlantico finch\u00e9 la \"White Star\" non ne avesse costruito uno ancora pi\u00f9 ampio. Quel che \u00e8 certo \u00e8 che pochi anni prima aveva affermato di \"non riuscire ad immaginare alcuna condizione per la quale queste navi potrebbero naufragare\", e che \"la tecnica navale era andata ben oltre\".\nSmith diede ordine di salpare alle ore 12:06 con destinazione Cherbourg, in Francia, per poi puntare verso Queenstown (Irlanda) e quindi New York. Molto similmente al caso dell'HMS \"Hawke\", il \"Titanic\" rischi\u00f2 la collisione con la nave \"New York\", sempre a causa dei gorghi causati dal movimento delle eliche e della massa d'acqua spostata dal gigantesco scafo. Una pronta reazione di Smith, che ordin\u00f2 di fermare le macchine, evit\u00f2 il peggio.\nDurante la mattinata di domenica 14 aprile, il comandante Smith effettu\u00f2 la regolare ispezione scortato dal comandante in seconda, dal commissario di bordo e dal direttore di macchina. Presiedette poi la funzione religiosa nella sala da pranzo di prima classe (che per l'occasione veniva aperta anche ai passeggeri di seconda e di terza), ma annull\u00f2 invece l'esercitazione con lance di salvataggio, che la \"White Star\" effettuava tradizionalmente ogni domenica. Intorno alle 13:30, Smith incontr\u00f2 l'amministratore della Compagnia, Bruce Ismay, per discutere con lui l'assetto di navigazione e per consegnargli un marconigramma proveniente dal piroscafo \"Baltic\": il messaggio li informava della presenza di ghiaccio a circa 400\u00a0km a ovest. Fu quindi deciso un leggero cambiamento di rotta verso sud mantenendo per\u00f2 la stessa alta velocit\u00e0.\nQuella sera, Smith cen\u00f2 nel ristorante su invito dei Widener (non nella sala da pranzo), dove si trattenne fino alle 21:00. La cena fu festosa e la soddisfazione per il viaggio era totale. Ogni tanto si sentiva \"la sua voce piana e la sua risata dal timbro grave\".\nAlle 21:00 Smith sal\u00ec in plancia per intrattenersi con Lightoller - l'ufficiale di turno in quel momento - parlando delle condizioni meteorologiche assolutamente serene. Il comandante si ritir\u00f2 in cabina dando l'ordine di diminuire la velocit\u00e0 in caso di foschia.\nAlle 23:40 vi fu la fatale collisione con l'iceberg. Nelle restanti due ore e mezza, Smith si prodig\u00f2 nelle operazioni di salvataggio assegnando le varie operazioni a ciascun ufficiale. Si rec\u00f2 personalmente presso le caldaie e si rese subito conto dell'entit\u00e0 del danno. Fece quindi scandagliare la nave dal maestro d'ascia e dal capo costruttore, Thomas Andrews. Poi si rec\u00f2 due volte in sala radio consegnando ai marconisti il messaggio di soccorso. Torn\u00f2 poi dopo qualche tempo per informarli che la sala macchine era allagata e che le dinamo non avrebbero funzionato ancora per molto. Ordin\u00f2 anche al 4\u00ba ufficiale Boxhall di segnalare con il segnalatore luminoso un messaggio in codice morse in direzione di una nave misteriosa (il \"Californian\"), le cui luci si intravedevano a circa 10 miglia di distanza, ma senza alcun risultato.\nSecondo Robert Ballard (il geologo che ritrov\u00f2 il relitto nel 1985), la sua figura apparve \"curiosamente passiva\" negli istanti che precedettero l'affondamento della nave. Le lance di salvataggio erano state tutte ammainate tranne le zattere gonfiabili \"Engelhardt\" e ormai non c'era altro da fare. Smith diede l'ordine di \"abbandonare la nave\", liberando l'equipaggio dal suo lavoro e da quel momento segu\u00ec il destino del \"Titanic\" insieme ad altre persone. Il suo corpo non fu mai ritrovato.\nLa morte.\nNon \u00e8 chiaro come mor\u00ec il comandante Smith. Alcuni sopravvissuti sostennero di averlo visto in acqua col salvagente, altri affermarono di averlo visto su un ponte mentre questo si allagava. Altri ancora dissero di aver visto Smith accompagnare un bambino in una scialuppa e sostennero che, rifiutandosi di salire, il comandante si sarebbe allontanato dicendo: \"Addio gente, seguir\u00f2 la mia nave!\". Nel libro di Robert Ballard, \"Return to Titanic\", \u00e8 scritto che Smith sal\u00ec in plancia ad attendere che si compisse il suo destino. Questa versione \u00e8 quella visibile nei film \"Titanic, latitudine 41 nord\" e \"Titanic\" di James Cameron. Un'altra versione sostiene invece che il comandante Smith stava sulla passeggiata del ponte A per poi essere risucchiato a causa della rottura della cupola sulla scalinata di prima classe. Oggetto di discussione sono anche le sue ultime parole: \"Siate inglesi!\".\nL'ultimo ordine impartito fu quello relativo alla musica che l'orchestra avrebbe dovuto suonare durante gli ultimi istanti. Secondo alcuni sembra che avesse ordinato di eseguire \"Londonderry Air\", secondo altri \"Nearer, My God, to Thee\". Walter Lord, nel suo libro \"Una notte da ricordare\", sostiene che Smith mor\u00ec in acqua dopo aver incoraggiato i naufraghi a resistere all'assideramento, e le sue ultime parole sarebbero state: \u00ab\"Bene ragazzi, fate il vostro meglio per le donne e i bambini, riguardatevi\"\u00bb.\nIn suo onore \u00e8 stata costruita una statua nel Parco Beacon, Lichfield.\nFilmografia.\nEdward John Smith \u00e8 stato ritratto da diversi attori nei diversi film dedicati al disastro del Titanic:"}
{"id": "1212774", "revid": "287204", "url": "https://it.wikipedia.org/wiki?curid=1212774", "title": "Torbjorn Brundtland", "text": ""}
{"id": "1212777", "revid": "1149807", "url": "https://it.wikipedia.org/wiki?curid=1212777", "title": "Zui Baxianquan", "text": "Lo Zui baxian quan (\u9189\u516b\u4ed9\u62f3, Pugilato degli Otto Immortali ubriachi) \u00e8 uno stile di arti marziali cinesi che viene classificato come stile imitativo (Xiangxingquan \u8c61\u5f62\u62f3), in quanto imita le movenze di una persona ubriaca.\n\u00c8 anche chiamato \"Zuijiuquan\" \u9189\u9152\u62f3 o pi\u00f9 semplicemente abbreviato in \"Zuiquan\" \u9189\u62f3.\nLa sua creazione \u00e8 attribuita a Li Bai \u674e\u767d, uno dei massimi poeti dell'epoca della dinastia Tang. Costituisce per chi lo pratica un impegno fisico notevole, infatti si compone di perdite di equilibrio volontarie, cadute e salti acrobatici, interruzioni e modificazioni continue del ritmo e cambiamenti repentini di direzione.\nLo stile potrebbe essersi ispirato ad una danza dell'ubriachezza (Zui Wu \u9189\u821e) che secondo il Jinbi shilei (\u4eca\u58c1\u4e8b\u7c7b), nel dodicesimo rotolo, era conosciuta fin dall'antichit\u00e0. \nLo Zui baxian quan \u00e8 segnalato per la prima volta nel Quanjing quanfa beiyao \u62f3\u7ecf\u62f3\u6cd5\u5907\u8981, opera redatta tra l'epoca della dinastia Ming e l'epoca della dinastia Qing.\nGli Otto Immortali (Baxian \u516b\u4ed9) a cui si riferisce questo stile sono: L\u00fc Dongbin; Tieguai Li; Han Zhongli; Zhang Guolao; Han Xiangzi; Lan Caihe; Cao Guojiu; He Xiangu. A ognuno di essi \u00e8 dedicato un insieme di movimenti fondamentali dello stile.\nIl Taolu pi\u00f9 conosciuto di questo stile \u00e8 stato tramandato dal famosissimo maestro Cai Longyun.\nZuiliutang.\nNello stile Yingzhaoquan viene praticata una forma imitativa dell'ubriaco detta Sei Cadute dell'Ubriaco () (in cantonese Jui lau tong).\nZui Baxianquan nella cultura di massa.\nIl nome \"Zui Baxianquan\" proverrebbe dal racconto \"Baxian chuwai dong youji chuan\" (\u516b\u4ed9\u51fa\u5916\u4e1c\u6e38\u8bb0\u4f20, Storia degli Otto Immortali che viaggiano ad oriente) in cui gli Otto Immortali durante un banchetto vengono ubriacati per poterli sopraffare facilmente. Questo racconto \u00e8 anche conosciuto come Dong You Ji (\u4e1c\u6e38\u8bb0, viaggio ad oriente).\nIn \"Dragon Ball\" c'\u00e8 un riferimento parodistico di questa tecnica marziale: il Genio delle Tartarughe, durante un combattimento, attua uno stile che richiama le movenze di una persona ubriaca.\nIn \"Naruto\", Rock Lee utilizza questo stile quando beve alcolici.\nIn \"Tekken\", \"The King of Fighters\", \"Dead or Alive\", \"Mortal Kombat\" e altri videogiochi del medesimo genere hanno tutti almeno un personaggio che pratica questo stile o che lo utilizza assieme ad altri stili."}
{"id": "1212780", "revid": "110157", "url": "https://it.wikipedia.org/wiki?curid=1212780", "title": "Chiesa di Santa Maria Nuova (Asti)", "text": "La chiesa di Santa Maria Nuova di Asti \u00e8 una chiesa cattolica molto antica; in passato \u00e8 stata un'abbazia prima degli Agostiniani e poi dei canonici Lateranensi. \u00c8 situata nella zona est della citt\u00e0 sull'antica via maestra (l'attuale Corso Alfieri). \u00c8 stata recentemente data in comodato d'uso alla comunit\u00e0 ortodossa per 10 anni.\nStoria.\nUn documento del cartario astese del 1009 cita la chiesa come: \" ...prope Ecclesia sanctae Mariae,quae dictur Novae \", denominandola \"nuova\" proprio per distinguerla dalla pi\u00f9 antica Cattedrale anch'essa dedicata alla Madonna.Nel 1132 la chiesa, con il titolo di priorato, venne affidata dal vescovo Landolfo ai Canonici Mortariesi o della Santa Croce di Mortara.\nIl 9 giugno 1472, essendo da alcuni anni la congregazione dei canonici mortariesi in decadenza, il papa Sisto IV concesse il priorato di Santa Maria Nuova ai Canonici regolari della Congregazione del Santissimo Salvatore lateranense. \nI Canonici regolari lateranensi ampliarono la chiesa e l'adiacente monastero. A partire dalla seconda met\u00e0 del XVI secolo, il complesso fu ristrutturato secondo gli stilemi del tardo manierismo. Nella chiesa le navate laterali furono trasformate in cappelle arricchite con bellissimi stucchi, confrontabili per qualit\u00e0 con le migliori imprese decorative condotte all'epoca entro i confini del ducato sabaudo. Tali stucchi, bench\u00e9 in parte compromessi dai restauri ottocenteschi, costituiscono un unicum nel panorama artistico della citt\u00e0 e della sua provincia. \nDal 1591 iniziarono i lavori di ampliamento dell'annesso monastero, completamente rinnovato in forme monumentali, stilisticamente collegabili alle pi\u00f9 aggiornate ed auliche esperienze architettoniche romane filtrate e dedotte tramite il cantiere del complesso domenicano di Santa Croce a Bosco Marengo voluto da papa Pio V. In particolare il grande chiostro a colonne binate \u00e8 in stretta relazione, forse non solo stilistica, con i chiostri di Santa Croce, costruiti nel medesimo lasso di tempo.\nNel 1798 in seguito alla guerra franco-sabauda, molte propriet\u00e0 del clero vennero vendute all'asta per poter finanziare l'esercito di Carlo Emanuele IV. Anche le propriet\u00e0 dei Canonici vennero vendute all'asta e la chiesa perse la propria dignit\u00e0 abbaziale.\nCon l'arrivo dei francesi in Italia, molti ordini religiosi vennero soppressi, tra i quali l'ordine Lateranense, cos\u00ec il monastero fu posto all'asta e la chiesa affidata ad un arciprete del clero secolare. Il governo napoleonico requis\u00ec, fra i molti altri tesori d'arte, anche la tela monumentale con la \"Cena in casa del fariseo\", dipinta nel 1737 dal grande pittore francese Pierre Subleyras per il refettorio del convento, e oggi esposta al Louvre.\nNel 1804, dato che il monastero era andato invenduto ed era ormai da alcuni anni abbandonato, il comune di Asti lo trasform\u00f2 nella sede dell'Ospedale degli infermi.\nLe opere d'arte.\nAll'interno della chiesa si conservano vari elementi di un certo interesse artistico. "}
{"id": "1212781", "revid": "547992", "url": "https://it.wikipedia.org/wiki?curid=1212781", "title": "Campionato italiano di beach soccer", "text": "Il campionato italiano di beach soccer \u00e8 una competizione sportiva italiana riservata alle squadre di calcio da spiaggia e gestita dalla LND - Dipartimento Beach Soccer.\nLa Serie A, nota anche come Serie Aon per ragioni di sponsorizzazione, prevede sedici squadre in gara per 8 eventi (1 di Coppa Italia, 6 di qualificazione alle finali ed 1 di poule scudetto) in diverse location. Alla poule scudetto partecipano le prime 4 squadre di entrambi i raggruppamenti (sono appunto 18 le squadre, divise in due gironi nord e sud da 9 formazioni ciascuno).\nAlbo d'oro.\nEdizioni non ufficiali.\n1999 \u2013 Cavalieri del Mare Viareggio\n2000 \u2013 Catanzaro Beach Soccer\n2001 \u2013 Vastese Beach Soccer\n2002 \u2013 Catanzaro Beach Soccer\n2003 \u2013 Catanzaro Beach Soccer"}
{"id": "1212782", "revid": "101286554", "url": "https://it.wikipedia.org/wiki?curid=1212782", "title": "Beppe Serafini", "text": "Biografia.\nBeppe Serafini nasce nella frazione di Torre nel Comune di Montelupo Fiorentino il 20 ottobre 1915.\nIl padre Gino era pescatore in Arno, sua madre Amelia una fiascaia, cio\u00e8 impagliatrice di fiaschi.\nBeppe Serafini esercit\u00f2 la professione di ceramista e per passione quella di pittore; dipinge fin da ragazzo, forse spinto dalla disperazione per il suo corpo che, in seguito ad una caduta dalla bicicletta mentre si reca a scuola, cresce a dismisura. Da allora rester\u00e0 per tutti Beppegrasso.\nLe misere condizioni della sua famiglia non gli permettono di acquistare i colori e cos\u00ec egli si inventa una sua tecnica pittorica.\nViene scoperto nel [1967] da Antonio Possenti ed inserito nel filone dei naifs.\nL'evento pi\u00f9 importante della sua attivit\u00e0 artistica \u00e8 senz'altro la prestigiosa mostra a Palazzo Strozzi a Firenze nel 1976.\nMilano, Viareggio, Bologna, Francoforte, Siena, Nizza, sono solo alcune delle citt\u00e0 che hanno ospitato le mostre delle sue opere.\nNei quadri di Serafini vengono raffigurati sia la povert\u00e0 vissuta che i mestieri da sempre esercitati nel suo mondo. Buoi e colombe, animali in genere, uomini e donne, mani rudi e occhi spalancati, sono permeati da un'atmosfera che esprime tutta la mitezza dell'autore."}
{"id": "1212784", "revid": "69794", "url": "https://it.wikipedia.org/wiki?curid=1212784", "title": "Serie A (beach soccer)", "text": ""}
{"id": "1212788", "revid": "834", "url": "https://it.wikipedia.org/wiki?curid=1212788", "title": "PiS", "text": ""}
{"id": "1212791", "revid": "144796", "url": "https://it.wikipedia.org/wiki?curid=1212791", "title": "Vescovato di Osnabr\u00fcck", "text": ""}
{"id": "1212794", "revid": "94647", "url": "https://it.wikipedia.org/wiki?curid=1212794", "title": "La Bestia umana", "text": ""}
{"id": "1212795", "revid": "95993", "url": "https://it.wikipedia.org/wiki?curid=1212795", "title": "Baxian", "text": ""}
{"id": "1212798", "revid": "95993", "url": "https://it.wikipedia.org/wiki?curid=1212798", "title": "Zui Ba Xian Quan", "text": ""}
{"id": "1212800", "revid": "124295516", "url": "https://it.wikipedia.org/wiki?curid=1212800", "title": "Jos\u00e9 Mojica Marins", "text": "Biografia.\nCominci\u00f2 ad appassionarsi al cinema molto presto durante l'infanzia, dal momento che suo padre gestiva un cinematografo a San Paolo del Brasile. Non provenendo dunque da famiglia disagiata, Mojica Marins riusc\u00ec a racimolare abbastanza soldi per realizzare e dirigere un film infantile a soli 9 anni; all'et\u00e0 di 18 aveva all'attivo pi\u00f9 di 80 corti.\nLa sua vera passione erano per\u00f2 i film horror e le pellicole dalle atmosfere gotiche, con immagini forti e scioccanti. Mojica Marins cre\u00f2 la figura di 'Z\u00e9 do Caix\u00e3o' ('Joe della Bara') nel pi\u00f9 famoso dei film da lui diretti, \"A mezzanotte possieder\u00f2 la tua anima\" (1963), che fu costretto ad interpretare perch\u00e9 l'attore designato se ne and\u00f2. Riprese poi questo personaggio in diversi altri suoi film.\nAnim\u00f2 molti show tv, come \"O Estranho Mundo de Jos\u00e9 Mojica Marins\", andato in onda su Canal Brasil, dove presero parte famosi cantanti come Z\u00e9 Ramalho, Rog\u00e9rio Skylab e Supla.\nJos\u00e9 Mojica Marins \u00e8 morto nel febbraio 2020 a 83 anni per le complicazioni di una broncopolmonite. La notizia del decesso \u00e8 stata data dalla figlia, l'attrice Liz Marins.\nIl personaggio di \"Z\u00e9 do Caix\u00e3o\".\nLe origini e l'immediato successo.\nIl debutto di Z\u00e9 do Caix\u00e3o avvenne nel film a basso costo \"A mezzanotte possieder\u00f2 la tua anima\" (\"\u00c1 meia-noite levarei sua alma\"). Jos\u00e9 indossava per la parte un lungo mantello nero, un cilindro nero, lunghe unghie acuminate e guanti neri. Il film \u00e8 considerato da molti il primo horror brasiliano. Esso venne censurato e messo al bando in molte province brasiliane, ma nei cinematografi in cui approd\u00f2 ottenne un grandissimo successo di pubblico e al botteghino. In alcune sale fu proiettato anche per quattro mesi di fila.\nCaratteristiche del personaggio.\n\"Z\u00e9 do Caix\u00e3o\" \u00e8 un becchino, molto temuto dalle persone della sua cittadina. Veste sempre alla stessa maniera, sfoggiando un aspetto cupo, tenebroso e bizzarro. In \"A meia-noite levarei sua alma\" ha come compagna una giovane e bella ragazza, la quale tuttavia non pu\u00f2 dargli figli perch\u00e9 sterile. Egli pertanto, ossessionato dal dare continuit\u00e0 di discendenza al suo sangue, decide di ucciderla per procreare con un'altra ragazza. Disprezza la vita umana, la morale e la religione, uccide senza scrupoli, e sevizia chi gli si oppone. \u00c8 fondamentalmente malvagio ed arrogante e mette in mostra tutta la sua ferocia e blasfemia."}
{"id": "1212802", "revid": "226458", "url": "https://it.wikipedia.org/wiki?curid=1212802", "title": "Local Descriptor Table", "text": "La Local Descriptor Table (Tabella Locale dei Descrittori) o semplicemente LDT \u00e8 una tabella di memoria usata nelle architetture x86 in modalit\u00e0 protetta e contenente i descrittori di segmento della memoria: grandezza, eseguibilit\u00e0, scrivibilit\u00e0, accesso privilegiato, presenza attuale in memoria etc..\nLa LDT \u00e8 strettamente connessa con la Global Descriptor Table."}
{"id": "1212804", "revid": "599013", "url": "https://it.wikipedia.org/wiki?curid=1212804", "title": "Ldt", "text": ""}
{"id": "1212806", "revid": "76430", "url": "https://it.wikipedia.org/wiki?curid=1212806", "title": "Tartini", "text": ""}
{"id": "1212808", "revid": "767487", "url": "https://it.wikipedia.org/wiki?curid=1212808", "title": "Emanuele Barbella", "text": "Ricevette i primi rudimenti di violino dal padre, violinista e maestro di violino al Conservatorio di Santa Maria di Loreto e successivamente approfond\u00ec lo strumento con Angelo Zaga e Pasquale Bini, un allievo di Giuseppe Tartini. Contemporaneamente inizi\u00f2 lo studio della teoria musicale e della composizione con Michele Caballone, con il quale studi\u00f2 sino alla sua morte sopraggiunta nel 1740. Da quest'anno sino al 1744 continu\u00f2 gli studi con Leonardo Leo. Nel 1753 fu primo violino al Teatro Nuovo di Napoli e dal 1761 fino alla morte componente dell'orchestra del Teatro San Carlo. Durante gli anni sessanta intraprese probabilmente un viaggio in Inghilterra.\nFu stimato come virtuoso dai suoi contemporanei.\nTra i suoi allievi ebbe Ignazio Raimondi."}
{"id": "1212809", "revid": "254059", "url": "https://it.wikipedia.org/wiki?curid=1212809", "title": "Jacopo del Cassero", "text": "Biografia.\nNacque a Fano intorno al 1260 da Uguccione del Cassero. Fu magistrato guelfo di Fano e tra il 1288 e il 1289 partecip\u00f2 con i Guelfi marchigiani alleati a Firenze alla battaglia di Campaldino contro i Ghibellini di Arezzo. Qui probabilmente conobbe Dante.\nDifese Bologna, citt\u00e0 di cui fu podest\u00e0 dal 1296 al 1297, dalle mire espansionistiche di Azzo VIII d'Este, signore di Ferrara.\nNel 1298 venne eletto podest\u00e0 di Milano e per raggiungere la citt\u00e0 decise prudentemente di passare da Venezia via mare e proseguire per terra, evitando cos\u00ec i territori degli Estensi. Nonostante ci\u00f2, mentre si trovava nel padovano sulle rive del Brenta, presso le paludi che attorniavano il castello di Oriago, venne raggiunto dai sicari di Azzo VIII e ferito a una gamba e all'inguine, cerc\u00f2 riparo in una palude dove mor\u00ec dissanguato. L'episodio \u00e8 citato nella Divina Commedia al V canto del Purgatorio (79-84):\n\"Ma s'io fosse fuggito inver la Mira, \nquando fu' sopraggiunto ad Oriaco, \nancor sarei di l\u00e0 ove si spira.\nCorsi al palude, \ne le cannucce e'l braco m'impigliar s\u00ec,\nch'i' caddi; \ne l\u00ec vid'io delle mie vene farsi in terra laco\"\n\"Divina Commedia, V canto del Purgatorio (79-84)\".\nOggi le sue spoglie riposano nella Chiesa di San Pietro in Episcopio a Fano dopo essere state conservate fino al 1994 presso la Chiesa di San Domenico (sempre a Fano) sotto la protezione della Madonna del Latte.\n\u00c8 collocato da Dante nella schiera delle anime del Purgatorio morte di morte violenta e nel loro incontro chiede di far conoscere la verit\u00e0 ai suoi parenti affinch\u00e9 preghino per lui e il tempo da trascorrere nell'antipurgatorio si abbrevi."}
{"id": "1212812", "revid": "666668", "url": "https://it.wikipedia.org/wiki?curid=1212812", "title": "Cavalieri del Mare Beach Soccer", "text": "I Cavalieri del Mare Beach Soccer sono una societ\u00e0 sportiva italiana di beach soccer della citt\u00e0 di Viareggio.\nStoria.\nI Cavalieri del Mare Beach Soccer nascono ufficialmente nel 2004 da un'idea di Gianni e Federico Fruzzetti: nello stesso anno partecipano al primo campionato organizzato e ufficializzato dalla FIGC-LND. Vincono due scudetti in due anni, una supercoppa italiana. La squadra rappresenta per i primi due anni la cittadina versiliese di Forte dei Marmi.\nTuttavia la storia dei Cavalieri ha inizio gi\u00e0 nel 1999, quando i toscani prendono parte con il nome di Peschereccio al primo Campionato Italiano LIBS (otto tappe itineranti, con le vincenti di tappa promosse alle finali a Fontane Bianche in Sicilia). Rientrati nel giro del beach soccer con l'inizio dell'attivit\u00e0 ufficiale della FIGC-LND, la squadra toscana, divenuta appunto Cavalieri del Mare Beach Soccer, vince tutti i trofei in palio, esclusa la Coppa Italia.\nLa stagione 2006, che vede i Cavalieri del Mare rappresentare la citt\u00e0 di Viareggio, si conclude con un buon quarto posto.\nDopo due anni di digiuno, i Cavalieri del Mare tornano vincere: alla vigilia della poule scudetto di San Benedetto del Tronto i versiliesi conquistano la Supercoppa di Lega battendo per 4-3 il Milano Beach Soccer. Sconfitti subito ai quarti di Coppa dall'Agenzia Lemme Vasto, i Cavalieri chiudono il campionato al quinto posto.\nLa stagione 2009 \u00e8 amara: dopo la sconfitta i rigori con il Milano Beach Soccer nella finale di Coppa Italia, la squadra arriva a giocarsi le semifinali di campionato, dopo aver eliminato per 7-6 i rivali del Catania Beach Soccer ai quarti. Nelle semifinali viene per\u00f2 sconfitta 5-2 da Milano, perdendo la finale di consolazione contro Terracina per 6-5.\nSar\u00e0 l'ultimo campionato disputato dai Cavalieri del Mare Beach Soccer, che dopo 10 anni di storia e la conquista di 3 scudetti e 2 Supercoppe, decidono di sciogliersi, anche a causa di alcune scelte non condivise della FIGC-LND.\nNel 2012 i Cavalieri del Mare decidono di entrare a far parte delle squadre che parteciperanno al Super 8 beach soccer tournament, torneo amatoriale organizzato da \"Officina Italiana Eventi\".\nNel 2016 i Cavalieri del Mare tornano ad iscriversi al campionato di Serie A FIGC-LND con il nome di S.S. lazio Beach Soccer, a seguito della fusione con la societ\u00e0 romana Colesseum Beach Soccer."}
{"id": "1212814", "revid": "339392", "url": "https://it.wikipedia.org/wiki?curid=1212814", "title": "Cavalieri del Mare Forte dei Marmi", "text": ""}
{"id": "1212820", "revid": "287204", "url": "https://it.wikipedia.org/wiki?curid=1212820", "title": "Episodi di That '70s Show (settima stagione)", "text": "La settima stagione \u00e8 andata in onda negli Stati Uniti sul canale FOX dall'8 settembre 2004 al 18 maggio 2005, mentre in Italia \u00e8 stata trasmessa da Jimmy.\nI titoli delle puntate di questa stagione sono presi da alcune canzoni dei Rolling Stones."}
{"id": "1212823", "revid": "2093951", "url": "https://it.wikipedia.org/wiki?curid=1212823", "title": "Colin Dexter", "text": "Biografia.\n\u00c8 considerato uno dei pi\u00f9 importanti esponenti contemporanei del poliziesco classico. \nFiglio di un tassista, Dexter \u00e8 stato educato alla St. John's Infants School, Bluecoat Junior School, dalla quale ha ottenuto una borsa di studio per la Stamford School, una scuola privata per ragazzi, dove uno dei suoi coetanei era il capitano del cricket internazionale e il giocatore di rugby MJK Smith. Dopo aver lasciato la scuola, Dexter complet\u00f2 il suo servizio nazionale con il Royal Corps of Signals e poi si iscrisse alla facolt\u00e0 di Lettere classiche del Christ's College di Cambridge, laureandosi nel 1953 e conseguendo un master nel 1958.\nDexter \u00e8 stato uno dei massimi specialisti britannici di enigmistica e soprattutto di parole crociate, dote che utilizz\u00f2 spesso nelle complicate trame dei suoi libri e che volle trasmettere al suo investigatore \"Endeavour Morse\".\nNel 1954 Dexter inizi\u00f2 la sua carriera di insegnante nelle East Midlands, diventando assistente di lingue classiche (greco e latino) alla Wyggeston School, Leicester. Fino al 1966 Dexter ha lavorato come insegnante, ma il progredire della sordit\u00e0, che lo affliggeva fin da giovane, lo ha costretto a lasciare la cattedra e a dedicarsi a compiti amministrativi all'Universit\u00e0 di Oxford. Nel 1988 and\u00f2 in pensione.\nNel 1999, per ulteriori problemi di salute (soffriva di diabete), Dexter decise di concludere la serie dell'ispettore Morse e ritirarsi dall'attivit\u00e0 letteraria, fatta eccezione per qualche successivo racconto sparso. Solo nel penultimo romanzo di Dexter, \"La morte mi \u00e8 vicina\", viene rivelato il nome di battesimo di Morse, tenuto segreto - esclusa la lettera iniziale - per l'intero ciclo. Nel 2000 dichiar\u00f2 di condividere le stesse opinioni sulla politica e la religione dell'ispettore Morse, che fu ritratto come ateo nel romanzo finale \"Il giorno del rimorso\". Nello stesso anno venne insignito del titolo di Ufficiale dell'Ordine dell'Impero Britannico (OBE).\nCarriera di scrittore.\nI libri iniziali scritti da Dexter erano libri di testo di studi generali. Ha iniziato a scrivere \"mistery\" nel 1972, durante una vacanza in famiglia. \"Last Bus to Woodstock\" \u00e8 stato pubblicato nel 1975 e ha introdotto il personaggio dell'ispettore Morse, l'investigatore irascibile i cui prediletti sono le parole crociate criptiche, la letteratura inglese, la birra inglese e la musica di Wagner (temi che riflettono gli entusiasmi di Dexter). I romanzi di Dexter sono caratterizzati da una robusta miscela di ironia tipicamente britannica e di smisurata erudizione letteraria e musicale: Morse \u00e8 un grande appassionato di Richard Wagner, fa largo sfoggio di citazioni, alcune delle quali inventate di sana pianta dall'autore e da lui attribuite al fittizio lessicografo \"Diogenes Small\", del quale Dexter ha anche costruito una fasulla bio-bibliografia.\nCol romanzo \"Questione di metodo\" (\"The Wench Is Dead\") Dexter volle rendere omaggio a una celebre esponente del giallo classico inglese, Josephine Tey; come nel romanzo della Tey \"La figlia del tempo\" (\"The Daughter of Time\"), scritto nel 1951, il protagonista, l'ispettore Alan Grant, \u00e8 costretto a letto da una malattia e, per passare il tempo, ripercorre e risolve un famoso mistero storico, cos\u00ec nel libro di Dexter l'ispettore Morse - in un'analoga situazione - risolve un caso del passato.\nI romanzi di Dexter sono stati tradotti in italiano da Longanesi e successivamente da Gialli Mondadori, restando infine a lungo fuori catalogo. Dal 2010 al 2019 l'Editore Sellerio ha ritradotto e pubblicato tutti i titoli della serie dell'ispettore Morse.\nSerie televisive.\nL'Ispettore capo della \"Thames Valley Police\" Endeavour Morse divenne popolarissimo in Gran Bretagna anche grazie a una fortunata serie televisiva di 33 episodi, intitolata \"Inspector\" \"Morse\", interpretata da John Thaw e Kevin Whately e trasmessa ininterrottamente dal 1987 al 2000, nella quale lo stesso Dexter - alla maniera di Alfred Hitchcock - \u00e8 apparso quasi in ogni episodio in un cameo. Dopo la morte di Thaw, nel 2002, \u00e8 stata varata - sempre con la supervisione di Dexter - una nuova serie televisiva, lo spin-off \"Lewis\", il cui protagonista \u00e8 l'ex sergente e spalla di Morse, Robbie Lewis (ancora interpretato da Kevin Whately), promosso ispettore dopo la scomparsa del suo vecchio capo. In questa nuova serie l'assistente di Lewis \u00e8 il giovane sergente James Hathaway, interpretato da Laurence Fox. Di \"Lewis\" sono state realizzate e trasmesse 9 stagioni, l'ultima andata in onda nel 2015. A differenza della serie \"Morse\", la \"Thames Valley Police\" non ha qui consentito l'utilizzo del proprio nome e la produzione \u00e8 stata costretta a inventarsi una fittizia \"Oxfordshire Police\", un corpo di polizia non esistente nella realt\u00e0. Nel 2012 \u00e8 stato girato e trasmesso il pilota di una nuova serie, \"Endeavour: The Origins of Inspector Morse\", ambientata nel 1965 e in cui Shaun Evans interpreta il giovane Morse ai suoi esordi investigativi. Il successo di questo prequel ha spinto la produzione ad allestire altri episodi: nel 2019 la serie \u00e8 giunta alla sesta stagione; la settima stagione, ambientata nel 1970, verr\u00e0 girata prossimamente.\nMorte.\nDexter muore il 21 marzo 2017 nella sua casa di Oxford. Sar\u00e0 il suo editore Macmillan ad annunciare pubblicamente la sua scomparsa."}
{"id": "1212824", "revid": "729019", "url": "https://it.wikipedia.org/wiki?curid=1212824", "title": "Rosnanotekh", "text": "Rosnanotekh (Russo: \u0420\u043e\u0441\u043d\u0430\u043d\u043e\u0442\u0435\u0445) \u00e8 una societ\u00e0 non profit russa di propriet\u00e0 dello stato, che dovrebbe essere creata presto secondo il progetto di legge proposto da diversi membri del partito della Russia Unita il 5 giugno del 2007.\nLa societ\u00e0 dovrebbe coordinare governo, imprenditoria, e scienziati nell'implementazione di politiche pubbliche nella nanotecnologia e nella nano-industria.\nOffre numerosi benefici sotto il profilo fiscale e della legislazione commerciale, mentre allo stesso tempo il Rosnanotekh \u00e8 libero di operare in qualsiasi impresa commerciale."}
{"id": "1212829", "revid": "6923", "url": "https://it.wikipedia.org/wiki?curid=1212829", "title": "Nanosys", "text": "Nanosys \u00e8 un'azienda di nanotecnologie di Palo Alto, California fondata nel 2001.\nLa Nanosys sviluppa prodotti basati su una tecnologia che incorpora nanostrutture inorganiche.\nLa sua tecnologia \u00e8 coperta approssimativamente da 430 brevetti, che vengono applicati in molte industrie specializzate in produzione di energia, componenti elettronici, computer e in quelle che si occupano della difesa e delle scienze.\nNell'agosto 2004, Nanosys stava per divenire pubblica. Tuttavia, l'azienda ha ritirato l'offerta dato che il mercato non era buono. Il valore Nanosys \u00e8 stimato fra i 94 e i 106 milioni di dollari."}
{"id": "1212832", "revid": "125077400", "url": "https://it.wikipedia.org/wiki?curid=1212832", "title": "Fiascaia", "text": "Il lavoro della fiascaia, oggi non pi\u00f9 esercitato, \u00e8 legato alla produzione del fiasco di vetro, contenitore per il vino. \"Fiaschettaie\" o \"fiascaie\" venivano chiamate in Toscana le donne che applicavano una veste di paglia ai fiaschi.\nDescrizione.\nMestiere affascinante, quello di queste lavoratrici, ma molto duro e pesante e sempre poco remunerato. E cos\u00ec, nel 1896, durante il grande sciopero delle trecciaiole della provincia di Firenze ci sono anche le fiascaie a chiedere migliori condizioni di vita e di lavoro.\nL'impagliatura manuale dei fiaschi \u00e8 stata esercitata principalmente nelle frazioni di Torre e di San Quirico nel Comune di Montelupo Fiorentino fino agli anni 1980-1985 quando le ultime fiascaie sono andate in pensione. Nel 2017 un'azienda del luogo, con l'aiuto prezioso delle fiascaie rimaste, ha ridato vita al lavoro della fiascaia progettando nuovi articoli di design e rispolverando oggetti dimenticati di Bufferia una volta esportati in tutto il mondo."}
{"id": "1212834", "revid": "6923", "url": "https://it.wikipedia.org/wiki?curid=1212834", "title": "Cross-fader", "text": "Il cross-fader, in ingegneria acustica, \u00e8 lo strumento che determina l'ampiezza relativa dei segnali di due canali, all'interno del suono complessivo emesso dal mixer o da un software di montaggio digitale. Essendo uno strumento usato molto spesso durante il mixaggio, di solito \u00e8 disposto al centro del mixer, sotto i canali, in una posizione comoda all'operatore.\nLa levetta (o il cursore) scorre su un binario orizzontale (a differenza dei canali che scorrono su binari verticali).\nSe tale leva si trova al centro del binario, l'intensit\u00e0 dei due canali sar\u00e0 identica, se invece la leva si trova pi\u00f9 a destra o pi\u00f9 a sinistra il canale relativo al lato corrispondente sar\u00e0 pi\u00f9 influente.\n\"Cross-fade\" \u00e8 un termine che indica l'effetto di \"dissolvenza incrociata\", ottenuto facendo scorrere la leva in modo uniforme da un lato all'altro del mixer, rendendo morbida la transizione tra due brani successivi, l'uno in dissolvenza (fade-out), l'altro in ingresso (fade-in).\nI canali su cui agisce il cross-fader sono di solito i canali centrali del mixer, ad esempio: su un mixer a 4 canali, i canali presenti sul cross-fader saranno il secondo e il terzo, su uno a 5 il secondo e il terzo o il terzo e il quarto. Esistono anche mixer di categoria professionale che permettono all'operatore o al dj di scegliere i canali da usare con il cross-fader."}
{"id": "1212835", "revid": "33689", "url": "https://it.wikipedia.org/wiki?curid=1212835", "title": "Agone del Friuli", "text": "Scarsissime le informazioni sul suo conto; Paolo Diacono, nella sua \"Historia Langobardorum\", indica soltanto l'ordine di successione e il fatto che ai tempi della sua cronaca (tardo VIII secolo) a Cividale esisteva ancora un edificio detto \"Casa di Agone\".\nGli successe Lupo."}
{"id": "1212836", "revid": "1573940", "url": "https://it.wikipedia.org/wiki?curid=1212836", "title": "Marie-H\u00e9l\u00e8ne Pr\u00e9mont", "text": "Carriera.\nHa iniziato la carriera sportiva nello snowboard, per poi passare al ciclismo fuoristrada in anni recenti. Il suo miglior risultato, oltre alla vittoria di alcune tappe della coppa del mondo, \u00e8 la medaglia d'argento olimpica ad .\n\u00c8 stata nominata migliore ciclista del 2007 dalla federazione canadese."}
{"id": "1212838", "revid": "339392", "url": "https://it.wikipedia.org/wiki?curid=1212838", "title": "Cavalieri del Mare Viareggio", "text": ""}
{"id": "1212842", "revid": "547034", "url": "https://it.wikipedia.org/wiki?curid=1212842", "title": "Touring Band 2000", "text": "Touring Band 2000 \u00e8 il secondo DVD ufficiale dei Pearl Jam, composto da una selezioni di canzoni suonate nei vari show nordamericani del Binaural Tour del 2000.\nRiassunto.\nGli extra del DVD includono dei montaggi fatti dal tour europeo (fissati su \"Yellow Ledbetter\"), e uno contenente delle immagini dei Pearl Jam (fissato su \"Smile\"), Matt Cam, un extra contenente varie canzoni riprese dalla batteria di Matt Cameron. Vi sono inoltre tre canzoni strumentali inedite (\"Thunderclap\", \"Foldback\" e \"Harmony\") e i video di \"Oceans\" (inedito negli USA) e \"Do the Evolution\"."}
{"id": "1212848", "revid": "99292465", "url": "https://it.wikipedia.org/wiki?curid=1212848", "title": "Episodi di That '70s Show (ottava stagione)", "text": "L'ottava e ultima stagione \u00e8 andata in onda negli Stati Uniti sul canale FOX dal 2 novembre 2005 al 18 maggio 2006, mentre in Italia \u00e8 stata trasmessa da Jimmy.\nI titoli delle puntate di questa stagione sono presi da alcune canzoni dei Queen."}
{"id": "1212854", "revid": "326822", "url": "https://it.wikipedia.org/wiki?curid=1212854", "title": "Classe Soldati II serie (cacciatorpediniere)", "text": ""}
{"id": "1212858", "revid": "2057018", "url": "https://it.wikipedia.org/wiki?curid=1212858", "title": "Beach Soccer Lignano Sabbiadoro", "text": "Il Coil Lignano Sabbiadoro \u00e8 una societ\u00e0 sportiva Italiana di beach soccer della citt\u00e0 di Lignano Sabbiadoro.\nStoria.\nFondata nel 1999, la Beach Soccer Lignano Sabbiadoro \u00e8 la prima squadra di beach soccer della rinomata localit\u00e0 turistica friulana ed \u00e8 considerata una delle pi\u00f9 importanti societ\u00e0 italiane nella disciplina. I suoi risultati migliori sono il secondo posto alle finali scudetto del 2007 e la vittoria della Coppa Italia nel 2008, stagione in cui la squadra \u00e8 rimasta fuori dalla poule scudetto."}
{"id": "1212861", "revid": "363629", "url": "https://it.wikipedia.org/wiki?curid=1212861", "title": "Basilica paleocristiana", "text": ""}
{"id": "1212862", "revid": "123712307", "url": "https://it.wikipedia.org/wiki?curid=1212862", "title": "Transdanubio Occidentale", "text": "Il Transdanubio Occidentale (in ungherese: Nyugat-Dun\u00e1nt\u00fal) \u00e8 una regione dell'Ungheria.\nLa regione \u00e8 costituita dalle province di:\nQuesto raggruppamento \u00e8 usato per fini statistici dall'Unione Europea (Eurostat) come raggruppamento di livello 2 (NUTS 2)."}
{"id": "1212864", "revid": "767487", "url": "https://it.wikipedia.org/wiki?curid=1212864", "title": "Ghigo Agosti", "text": "Attivo a partire dai primi anni cinquanta, Agosti speriment\u00f2 in Italia generi musicali di origine statunitense e britannica come il rhythm'n'blues e il rock, emulando esponenti della musica nera afroamericana. Si dedic\u00f2 a diversi generi musicali, sia come solista che con diversi gruppi musicali, di alcuni dei quali \u00e8 stato fondatore.\nBiografia.\nGli anni giovanili.\nNell'infanzia studia la fisarmonica, strumento che lascia per il pianoforte. A dieci anni \u00e8 attratto dal blues e lo swing. Grazie al cugino Paolo Tosi (ex direttore della Decca London Italiana) ottiene dischi di importazione di Lionel Hampton, Louis Jordan, Count Basie, Golden Gate Quartet, George Shearing, Stan Kenton, Julie London, Nat King Cole e artisti di colore. Ha interesse per sonorit\u00e0 basate su effetti ritmici e riff ossessivi e improvvisazione. Con un repertorio di cover americane, nel 1952 assembla un quartetto jazz (al sax Paolo Tomelleri) esordiente al Centro Ebraico di Milano presso cinema Sant'Eustorgio.\nGhigo e gli Arrabbiati.\nNel 1954, ispirato a una versione di Bing Crosby, presso lo studio di Paolo Tosi registra una reinterpretazione orchestrale di \"Georgia on My Mind\" (autore Hoagy Carmichael), ma la Decca non ebbe interesse a produrre una cover americana fatta da un italiano. Il singolo fu riesumato e allegato nel 1963 alla \"Nuova Enigmistica Tascabile\" (NET). Nel 1954, con l'esordiente chitarrista Giorgio Gaber, al Moto Club di Milano forma il gruppo \"Ghigo e gli arrabbiati\", esordiente nell'anteprima del Festival Jazz di Milano. Agosti affina la sua preparazione musicale con amici jazzisti come Enrico Intra, Lelio Lorenzetti, Lino Patruno, Ezio Leoni, Nando De Luca, Ernesto Villa e Fausto Papetti. Dal 1954 al 1956, gli \"Arrabbiati\" di Agosti e Gaber apparvero in locali milanesi fra i quali \"Il Tricheco\", \"Taverna Messicana\", \"Arethusa\" e il \"Derby\".\nNel 1956 lascia gli studi per la musica.\nAl pianoforte esegue un certo numero di canzoni che gli restituiscono popolarit\u00e0 nei gruppi giovanili di Milano; fra queste, \"Stazione del blues\" (scritta nel 1951, evoluta in \"Stazione del rock\" nel 1955), la maccheronica \"Coccinella\" (non ancora incisa), \"Bocciato agli esami di riparazione\" (proposta all'urlatrice Brunetta), e le non incise \"La Gufa\", \"Il Grillo e la Formica\", \"Jenny Jenny Jenny\" (adulterazione di \"Jenny Take a ride\"), cover di Louis Jordan, Little Richard (suoi virtuali maestri canori), Chuck Berry, Jerry Lee Lewis e sonorit\u00e0 ispirate alle big band. Gli \"Arrabbiati\" in realt\u00e0 non ebbero una formazione stabile, ma ebbero un alternarsi di artisti, come i chitarristi Ricky Sanna (pi\u00f9 tardi in arte Ricky Gianco), il bassista Guidone e il batterista Tony Cicatiello.\nIl primo festival del rock and roll.\nIl 18 maggio del 1957 Agosti \u00e8 ospite al primo festival del rock'n'roll \"Trofeo Oransoda\", evento patrocinato dalla Democrazia Cristiana con sponsor Oransoda, tenutosi al Palazzo del Ghiaccio di Milano ed organizzato dal ballerino Bruno Dossena (3 volte campione del mondo); l'evento \u00e8 noto anche per l'esordio di Adriano Celentano con i Rock Boys.\nGhigo canta \"Caldonia\" di Louis Jordan (ritenuto da Agosti suo grande ispiratore e primo vero rocker americano). Fu l'ultima volta che Gaber suon\u00f2 con Agosti perch\u00e9 il primo proseguir\u00e0 la sua carriera con Enzo Jannacci. Il festival fu vinto dal \"Dossena Rock Ballet\", accompagnato dalla Original Lambro Jazz Band, a cui seguirono i \"Celentano and his Rock Boys\". Erronee citazioni dell'assegnazione del Trofeo Oransoda furono pubblicate dalla Curcio Editore e altri editori; il festival fu destinato ad una gara di ballo di rock and roll a cui partecip\u00f2 la Nazionale francese di ballo acrobatico. Cantanti e band furono ospiti del festival, che in data 20 maggio 2008, fu commemorato per la 2\u00aa volta al \"Memorial Bruno Dossena\" al Dancing Apollo di Milano; organizzatore Michele Longo, presidente dell'associazione Happy Days, dove fu consegnata la targa di riconoscimento ai vincitori del 1957, quali Lilli Napoli e Giancarlo Gatti, ballerini superstiti del Dossena Rock Ballet.\nSanta Tecla, il Tempio di Milano.\nRare apparizioni al Santa Tecla risalgono al '58, con jam formate da musicisti presenti nel club anche occasionalmente. Nel locale, frequentato tra gli altri da Gian Franco Reverberi, Giorgio Gaber, Ricky Gianco, Enzo Jannacci e Adriano Celentano si esibivano abitualmente formazioni jazz, come la \"Milan College Jazz Society\" e il \"Gianni Basso-Oscar Valdambrini quintett\". Dal '59 le serate ufficiali proseguiranno poi per diversi anni con l'orchestra di Bruno De Filippi e la formazione di Enrico Maria Papes (batteria), Giacomo Di Martino (chitarra), Sergio Di Martino (basso), che nel '63 formeranno I Giganti. Tra Agosti e questi nasce una grande amicizia con Mino Di Martino e Francesco Marsella. Il 19/02/60 Agosti partecipa al festival \"Stracortina\" (Cortina D'Ampezzo); viene premiato con Giorgio Gaber, Umberto Bindi, Marino Barreto, Miranda Martino e il Quartetto 2 + 2.\nLa prima incisione ufficiale.\n\"Coccinella\" fu scritta nel 1956 e incisa nel 1957. Agosti propose al maestro Piero Soffici il brano; dopo l'incisione timori di censura indussero il produttore Gianbattista Ansoldi ad un ripensamento. La prudenza del produttore comport\u00f2 due anni di attesa di tempi pi\u00f9 maturi per il pubblico. L'uscita ufficiale di \"Coccinella\" \u00e8 del periodo autunnale del 1959 con migliaia di copie destinate al juke-box.\nIl presentatore Rai Mario Riva invita Agosti in tv a \"Il Musichiere\" nel 1959, dove divider\u00e0 il palco con altri urlatori, quali Mina (Baby Gate), Brunetta, Tony Dallara, Guidone e altri. 1960, Coccinella dal juke box va nei negozi di dischi. Il disco vende in Italia oltre 1 milione di copie (dato Peer Southern Music, label proprietaria dei diritti editoriali).\nCoccinella a Stazione del Rock.\nAgosti fu censurato dalla commissione Rai, che scopr\u00ec un'ispirazione alla parigina \"Madame Coccinelle\", un'artista transgender francese che nel 1958 si sottopose a un intervento chirurgico per cambiare sesso. Complica la situazione l'arrivo a Milano nel 1960 di Madame \"Coccinelle\": la censura Rai colp\u00ec ancora l'artista sulle canzoni \"Banana frutto di moda\", \"Bella ragazzina di Verona\" e \"Dai fa la brava\" (non scritta da Agosti, costretto dall'editore a cantarla); brani considerati \"equivoci\" per i doppi sensi presenti nei testi. Ma secondo l'artista (dal libro \"La felicit\u00e0 costa un gettone\"), il motivo della censura non fu legato al testo delle sue canzoni, ma al suo modo di cantare non accettato da professori Rai che giudicarono l'interpretazione canora non consona allo standard musicale di radio e TV. Radio e televisione non furono pi\u00f9 accessibili ad Agosti, a cui rimase stampa, juke box, festival e tour. Questo rock and roll fu giudicato nel 2005 da Radio RAI 2 tra i 10 migliori brani italiani del Novecento; quando il disco esord\u00ec, sul retro apparve \"Stazione del Rock\", la cui prima registrazione (c/o studio di Paolo Tosi) risale al '55, con incisione su vinile del '57. \"Coccinella\" trova fertilit\u00e0 sul mercato francese e spagnolo nel 1961 e in Italia con la 2\u00aa edizione Coca-Cola. Il brano \u00e8 noto e suonato in tutto il mondo, con versioni ad opera di svariati artisti di ogni nazionalit\u00e0, come Juan Alegre che pubblic\u00f2 nel '60 \"Coccinella\" rititolandola \"Jo te quiero\", Paul White (UK), in seguito in Italia il rocker Guidone, Enzo Maugeri, Pino Donaggio, Ivan Cattaneo in \"Italian Graffiati\" (1981), Giulio Todrani (padre di Giorgia), dal 1992 al 2007 altri artisti italiani: il gruppo catanese Francois e le coccinelle (che prende il nome proprio dalla canzone), gli Spot Band, Mauro Tallevi, The Sweaters, Little Taver and his crazy alligators e una emblematica celebrazione nel film \"Radiofreccia\" di Ligabue del 1998. Dal punto di vista storico, \"Coccinella\" e \"Stazione del Rock\" sono considerati due brani pionieristici; non pochi esperti del settore, critici e collezionisti del vinile li considerano i primi rhytm'n'blues e rock'n'roll della storia italiana e forse europea.\nSulla scena e sul vinile.\nIl suo stile fu caratterizzato da una voce impetuosa, densa di frenesia, e da una forte presenza scenica (riduceva a brandelli le sue camicie, si muoveva come un contorsionista, scendeva dal palco scatenando la folla). Durante i festival si impadron\u00ec del palco con improvvisazioni vocali e jam session. All'avanguardia nel mercato discografico italiano, si prodiga in pi\u00f9 generi, dal Rock and roll al Blues \"Scalogna e carcere\", il cha cha cha \"Banana frutto di moda\", il ballad \"Solo con me\", il Twist \"Baby Twist Me\" e il Tango rock \"Non avrei mai creduto\". Forte la vendita dei dischi, che mirata ai vertici delle classifiche; fra i suoi successi si possono citare i R&amp;R \"Coccinella\", \"Allocco tra gli angeli\" e \"No al Demonio\", il R&amp;B \"Stazione del Rock\", \"Conosco Jenny\", il soul di \"Non voglio piet\u00e0\", il beat \"Ciao\" e \"l'Orsacchiotto nero\" e lo sperimentale \"James Brown dice io dico\". \nDal 1959 al 1969 macina tours, serate e manifestazioni come il Festival dell'Urlo (prodotto da Agosti), della Canzone (1960 in poi), del Juke Box (1961 in poi), del Twist (1963), del Rock'n roll (dal 1957 al 1961), ad eccezione del Cantagiro e del Festival di Sanremo che mai lo ospitarono.\nIl Partito estremista dell'urlo.\nNel 1960, con una fazione di urlatori \"sovversivi\", istituisce il \"Partito estremista dell'urlo\", finalizzato a contrapporsi ai cantanti melodici e alla politica canora della RAI.\nCon questi alleati, organizza sino al 1963 edizioni del Festival dell'Urlo, live dove nessuno era in competizione, senza vincitori e n\u00e9 vinti. I primi urlatori aggregati a Agosti furono: Brunetta, Guidone, Little Tony, Babette e Tony Renis. Dal 1961, la compagine si ampli\u00f2 con Dyna Mitt, Lidia La Gatta, Fausto Denis, Jerry Pryel, Fred Ciclone, Cucciolo Di Lernia, Joe Tornado, Riki Sanna, Rik Valente, Angela, Fred Ciclone, Pino Donaggio, Paula, Pino Vinci e Clem Sacco.\nTali urlatori seguirono Agosti in edizioni del festival del juke-box, prodotto da Agosti.\nLa svolta demenziale.\nAgosti \u00e8 un precursore del rock demenziale con l'amico Clem Sacco; l'ispirazione sul genere gli nasce da adolescente, assimilando spunti demenziali da film di Alberto Sordi, ritenuto dall'artista l'inventore del genere. Il primo demenziale \u00e8 \"Banana frutto di moda\" (1960), seguito dal rock'n roll \"No! al demonio\", dal blues rurale \"Scalogna e carcere\" (1961) e \"Tredici vermi col filtro\" (ispirata al famoso scandalo di sigarette avariate, 1962). Fece molto discutere il demenziale \"Banana frutto di moda\" considerato concupiscente; inedito, fu presentato nel 1959 al Festival di San Severino Marche (presente Brunetta, in anagrafe Mara Pacini) e al Teatro Orfeo di Milano, sotto la direzione del maestro Piero Soffici (padre di Roberto Soffici). Erronea datazione del brano fu pubblicata sull'Enciclopedia del rock italiano; il disco fu presentato al Festival \"Sei giorni della canzone\" di Milano nel 1960, ove Agosti (con \"Allocco tra gli angeli\") si classific\u00f2 primo in prima serata, secondo nelle seguenti e terzo nell'ultima.\nCanzoni per cantanti e videoclip.\nNel 1960 Agosti scrive per l'esordiente Fred Bongusto \"Bella bellissima\"; Nel 1965 \"Una cosa di nessuna importanza\" per Nicola Di Bari e \"Se amo un ragazzo\" da una cantante fuggita dal Clan Celentano in arte Ketty (Milena Cant\u00f9. Nel 1960 altri due videoclip, \"Coccinella\" (estratto dal \"Musichiere\") e \"Rock lo scatenato\", primo Carosello rock con Agosti prigioniero in gabbia e costretto a bere la terapeutica camomilla Bonomelli. A Roma nel 1961, accompagnato dal gruppo de I Ribelli, trionfa al Festival rock'n roll in una performance interrotta dai vigili urbani, evento conservato dall'Istituto Luce.\nGhigo e i Goghi.\nPrimo bassista Iccio Cappetti dal 1964 al 1966, Nel periodo d'oro del beat, presidia scene alternative con la band \"Ghigo e i goghi\", formazione live che dal 1964 al 1969 lo accompagn\u00f2 con artisti come: Ricky Gianco (chitarra), Roberto Frizzo (chitarra), Gilberto Ziglioli (chitarra), Beppe Panzironi (batterista poi dei Balordi) e Claudio Corazza. Con i Goghi, durante il 1966 svolge nella penisola una lunga tourn\u00e9e insieme al cantante Antoine.\nMister Anima.\n\"Mister Anima\" fu un altro pseudonimo usato da Agosti, creato dal grafico, disegnatore e pittore milanese Mario Moletti che realizz\u00f2 anche la copertina del 45 giri \"Non voglio piet\u00e0\" incisa nel 1966 per la Bluebell. In questo disco Agosti cantava con un finto accento americano. Nel 1967 fu intervistato a Viareggio da diversi giornalisti, che invano tentarono di scoprire chi si celava sotto le sue spoglie. Nelle sue esibizioni dal vivo, \"Mister Anima\" utilizzava una voce negroide, travestendosi con un saio, barba e baffi finti. Il mistero ebbe fine al \"Festival delle Rose\" del 1967; quando per esigenze televisive gli fu imposto di dichiarare il suo vero nome.\nRico Agosti.\nNei negozi di dischi e nei juke box appare con un altro pseudonimo e canta \"L'orsacchiotto nero\" (presentato in gara a Un disco per l'estate 1968) e lo spiritoso dixieland \"La Boutique\", brani abbastanza gettonati nel 1968.\nI brani vanno sul mercato francese con la versione \"Ourson noire\" e negli Stati Uniti / Gran Bretagna con le versioni \"Small Black Bear\" / \"The Boutique\".\nProbus Harlem.\nNel 1968 nuovo cambio di immagine con lo pseudonimo \"Probus Harlem\" su due 45 giri che strizzano l'occhio ai Procol Harum e al duo Sam &amp; Dave. Rivistazioni di \"A Whiter Shade Of Pale\" e \"Homburg\" e i brani \"Love, drug and sex\" e \"Hold I'm coming\" (variazione di \"Hold on I'm coming\" di Sam &amp; Dave) con una discreta vendita discografica all'estero. Il suo stravagante look \u00e8 adornato da un innocuo serpente chiamato \"Pippo\" che lo accompagna sino al successivo cambio di immagine, da \"Ghigo Agosti\" a \"Black Sunday Flowers\".\nTeatro d'avanguardia.\nNel 1969 trionf\u00f2 allo spettacolo multimediale \"Off-Off\" al teatro Manzoni di Milano con il brano \"James Brown dice... io dico!!!\". Per durata e struttura, fu letto come esperimento nel rock psichedelico, ottenuto rivisitando \"It's a Man's, Man's, Man's World\" di James Brown. Rovesci\u00f2 l'etica del testo originale in una teatrale interpretazione di protesta. Nel tempo delle trasformazioni sonore, si rivel\u00f2 innovatore del \"teatro d'avanguardia\"; la sua creativit\u00e0 durante gli show cre\u00f2 fusione tra musica e teatro ed elementi che richiamarono l'attenzione di alcuni attori teatrali, tra i quali Vittorio Gassman (da \"Doppio Manifesto\" N\u00b067 del 1969).\nBlack Sunday Flowers.\nUltima formazione dal 1971 al 1974: il trio \"Black Sunday Flowers\", Agosti (voce-organo), i musicisti J.F. Bennet (pseudonimo di Gianfranco Dapieve, batteria) e Paul White (basso) che coronarono un repertorio sperimentale jazz/rock progressivo e improvvisativo. Tali sonorit\u00e0 lo portarono a festival alternativi: Festival di Re Nudo (parco Lambro 1974), e successivi tributi al festival di Woodstock, anche a distanza di molti anni, come nel 1998 alla 3 giorni Fuori dal Mondo sulle alture di Genova. I Black Sunday Flowers pubblicarono un solo 45 giri prodotto dalla Bla Bla, avente a lato B \"Hot Rock\" e lato A \"Madness\", jazz rock di contaminazione soul stile 007; il disco per\u00f2 non rispecchi\u00f2 l'identit\u00e0 del trio, che dal vivo presentava un repertorio jazz rock progressivo strumentale.\nCollaborazioni.\nDivise il palco con artisti internazionali, prima con Jimi Hendrix (Piper di Milano 1966), poi dal 1968 al 1974, Elton John (Palasport di Genova), Isaac Hayes (Teatro Alcione di Genova) e altri artisti stranieri; suon\u00f2 insieme a musicisti come il bassista Livio Sanfilippo, il chitarrista Roberto Giuliani e il batterista Sandro Lorenzetti, fondatori della progressive band dei Maxophone nel 1973. Nel 1971 viene chiamato da Pino Massara a siglare con \"Madness\" il motivo principale dell'omonimo film \"Madness gli occhi della luna\" di Cesare Rau (con lo pseudonimo di Black Sunday Flowers); nel 1980 \u00e8 protagonista di un episodio RAI \"Lezione di italiano\".\nAbbandono delle scene, fotografia e giornalismo.\nVerso il tramonto della sua attivit\u00e0 musicale, nel 1969 inizia l'attivit\u00e0 fotografica. Dal 1970 la Virgin lo assolda per servizi fotografici in Italia e Regno Unito, dove lega con artisti importanti; tra i primi i Gong di Daevid Allen. Nel 1974 abbandona definitivamente le scene.\nA partire dal 1974 sviluppa anche l'attivit\u00e0 giornalistica in molte direzioni: moda, cronaca nazionale, teatro, salute, medicina, sport, mistero, scienza, societ\u00e0, medicina e religione. Lavora su copertine e recensioni per case discografiche fondando un'agenzia foto-giornalistica.\nIl ritorno degli anni novanta.\nNel 1988 la Toast Records di Giulio Tedeschi inser\u00ec una canzone di Mister Anima, \"Non voglio piet\u00e0\", nella compilation \"Oracolo\", dedicata ai vecchi e ai nuovi artisti rappresentativi della psichedelia italiana. Nel 1990 Agosti rientra sulle scene al Roxy Bar di Red Ronnie che lo ospita pi\u00f9 volte a celebrare gli anniversari degli anni cinquanta e sessanta. Nel periodo, la On Sale Music Records di Italo Gnocchi promuove in diverse compilation hit storiche di Agosti.\nNel 1992 le canzoni \"Madness\" e \"Hot Rock\" furono raccolte nella compilation rock-psichedelica \"Tarzan\" prodotta da Pino Massara della Bla Bla. Di rilievo \u00e8 il cd del 1993 \"Gli avanzi di Ghigo\" prodotto dalla Peer Southern, che raccoglie vecchie hit e nuove canzoni. Nel 1994 la canzone \"Coccinella\" \u00e8 inserita nella compilation \"Balliamo\" prodotta da Pino Donaggio. Su vinile 33 giri \"La cosa\" (1995-Musicando), opera prog-sperimentale di Agosti. Poi il doppio Cd del 1996 \"Frammenti di preghiera\" (Musicando), opera sperimentale religiosa, con salmi musicati e recitati.\nSino al 2007 altre incisioni a carattere religioso: i due Cd \"Preghiere semplici\" e \"Risveglio in preghiera\", \"L'esperimento\" mix di inediti prog-sperimentali (anni novanta), il Cd \"Ghigo Coccinella\" con nuove canzoni e hit d'epoca modificate al computer. Poi \"May Gaar\" con grandi classici jazz della sua adolescenza con Roberto Frizzo, ai tempi chitarrista dei Ghigo e i goghi.\nNel 2010 la sua canzone \"Allocco tra gli angeli\" viene inserita nella colonna sonora della seconda edizione di \"Tutti pazzi per amore\" (nel finale della puntata del 25 aprile)."}
{"id": "1212866", "revid": "1318658", "url": "https://it.wikipedia.org/wiki?curid=1212866", "title": "Grinta", "text": "La grinta (dal gotico ricostruito \"*grimmitha\" \"che fa paura\", che \u00e8 considerato per lo pi\u00f9 derivato dall'aggettivo \"*grimus\" \"tremendo, irato\"; in lombardo \"grim\" significa \"arrabbiato\"), originariamente indicava l'espressione arcigna, corrucciata o addirittura perversa di un viso. Alcuni studiosi lo ritengono in relazione con la parola in italiano \"grinza\", che deriva dal longobardo \"grimmis\u014dn\" \"corrugare la fronte\".\nNel , \"grinta\" \u00e8 passato, gi\u00e0 nell'Ottocento, ad indicare \"forza e decisione\". Di qui il significato attuale in italiano di \"decisione, determinazione o spirito agonistico\" nelle espressioni \"avere grinta\", \"essere grintoso, pieno di grinta\".\nSecondo Angela Duckworth, dell'Universit\u00e0 della Pennsylvania, la grinta \u00e8 composta da passione e perseveranza, e pu\u00f2 essere sviluppata tramite quattro qualit\u00e0 psicologiche: interesse, pratica, scopo, speranza.\nNella cultura di massa.\nEsistono diversi film il cui titolo \u00e8 legato alla grinta:\nBibliografia.\nManlio Cortelazzo, Paolo Zolli. \"Dizionario etimologico della lingua italiana.\" Bologna, Zanichelli, 1980. Vol. 2, p.\u00a0522."}
{"id": "1212873", "revid": "287204", "url": "https://it.wikipedia.org/wiki?curid=1212873", "title": "Associazione Sportiva Dilettantistica Grumo", "text": "LA.S.D. Grumo \u00e8 una societ\u00e0 sportiva italiana di beach soccer della citt\u00e0 di Tricesimo, nata nel 2004, e fondata, da Jonny Pivetta, Carlo Del Fabbro, Mauro Tolloi, Stefano Tedesco, Matteo Tosolini. Partecipa al campionato italiano di Serie A di Beach Soccer L.N.D.con il nome di Friulpesca Lignano Sabbiadoro."}
{"id": "1212874", "revid": "1543377", "url": "https://it.wikipedia.org/wiki?curid=1212874", "title": "Gunn-Rita Dahle", "text": "Carriera.\nAd inizio 2007 un virus l'ha fermata, costringendola ad un periodo di riposto forzato che ne ha compromesso la partecipazione alla coppa del mondo e ai mondiali. Dal 2007 una competizione porta il suo nome, la Gunn Rita Marathon - GF del Montello, che si svolge a Montebelluna, in provincia di Treviso."}
{"id": "1212875", "revid": "110157", "url": "https://it.wikipedia.org/wiki?curid=1212875", "title": "Preone (fisica)", "text": "I preoni sono delle ipotetiche particelle, supposte prive di dimensioni (puntiformi), che costituirebbero i quark ed i leptoni. \nIl termine, ed il collegato modello, furono proposti dai fisici Jogesh Pati e Abdus Salam nel 1974. Il momento di massimo interesse per il modello a preoni si ebbe intorno al 1980 poi, con la formulazione della teoria sulle superstringhe, l'interesse and\u00f2 scemando, come per altri modelli analoghi, anche a causa della mancanza di conferme sperimentali nell'ambito degli esperimenti di collisione tra particelle elementari.\nNei primi anni del XXI secolo la sfiducia subentrata nei confronti del modello a superstringhe, sempre a causa della mancanza di conferme sperimentali, ha portato ad un rinnovato interesse per modelli alternativi come quello a preoni."}
{"id": "1212882", "revid": "36426", "url": "https://it.wikipedia.org/wiki?curid=1212882", "title": "Monumento funebre del cardinale De Braye", "text": ""}
{"id": "1212884", "revid": "36426", "url": "https://it.wikipedia.org/wiki?curid=1212884", "title": "Maestri cosmateschi", "text": ""}
{"id": "1212885", "revid": "36426", "url": "https://it.wikipedia.org/wiki?curid=1212885", "title": "Cosmatesco", "text": ""}
{"id": "1212886", "revid": "36426", "url": "https://it.wikipedia.org/wiki?curid=1212886", "title": "Antica Basilica di San Pietro in Vaticano", "text": ""}
{"id": "1212889", "revid": "1305772", "url": "https://it.wikipedia.org/wiki?curid=1212889", "title": "Arpacsad", "text": "Arpacsad (o Arfacsad) \u00e8 un personaggio dell'Antico Testamento, figlio di Sem.\nSecondo il racconto biblico, Arpacsad nacque 1656 anni dopo la creazione, quindi nello stesso anno del Diluvio universale. \nFu padre di Sela e visse 438 anni, morendo quindi 2094 anni dopo la Creazione. Arpacsad era ancora vivo quando nacque Abramo.\nQuesto personaggio compare per dieci volte nel testo biblico, nove delle quali solo nell'Antico Testamento.\nNel Libro dei Giubilei \u00e8 considerato il fondatore della citt\u00e0 mesopotamica di Ur dei Caldei, \"Ur Ka\u015bdim\", usualmente identificata a partire dall'archeologo Leonard Woolley con la citt\u00e0 sumera di Ur sulla sponda meridionale dell'Eufrate."}
{"id": "1212891", "revid": "256896", "url": "https://it.wikipedia.org/wiki?curid=1212891", "title": "Sela (Bibbia)", "text": "Sela o Selach o Sala \u00e8 un personaggio biblico, padre di Eber (da cui il nome ebreo). Secondo il testo masoretico \u00e8 figlio di Arpacsad. Nella LXX e nel vangelo di Luca, invece, Sela \u00e8 figlio di Cainam e nipote di Arpacsad.\nSecondo il testo ebraico della Bibbia, Sela nacque 1068 anni dopo il Diluvio universale, e visse per 433 anni, morendo quindi 2124 anni dopo la Creazione. Sela era ancora vivo quando nacque Giacobbe.\nL'altro Sela.\nNella Bibbia compare anche un altro Sela. Questi \u00e8 il terzo figlio di Giuda figlio di Giacobbe come riportato nel racconto di Tamar del capitolo 38 del libro della Genesi."}
{"id": "1212896", "revid": "729019", "url": "https://it.wikipedia.org/wiki?curid=1212896", "title": "Genzyme", "text": "Genzyme Corporation (NASDAQ: GENZ) \u00e8 una societ\u00e0 con sede a Cambridge.\nAttualmente, la societ\u00e0 ha approssimativamente 80 ubicazioni in 40 paesi.\nInclude 17 strutture di produzione e 9 laboratori di test di genetica.\nIn data 16 febbraio 2011 viene dato l'annuncio della acquisto di Genzyme da parte di Sanofi Aventis. Genzyme \u00e8 l'azienda che produce e sperimenta l'alemtuzumab, il farmaco mostra promettenti sviluppi nella sclerosi multipla oltre all'indicazione approvata: leucemia linfatica cronica."}
{"id": "1212898", "revid": "132266", "url": "https://it.wikipedia.org/wiki?curid=1212898", "title": "Guido del Cassero", "text": ""}
{"id": "1212899", "revid": "122269057", "url": "https://it.wikipedia.org/wiki?curid=1212899", "title": "Beach Soccer Terracina", "text": "Il Beach Soccer Terracina Associazione Sportiva Dilettantistica \u00e8 una squadra italiana di beach soccer di Terracina, che milita in Serie A.\nLa mascotte della societ\u00e0 \u00e8 un cane di razza Terranova.\nStoria.\nIl Terranova Terracina Beach Soccer \u00e8 stata la prima squadra di Beach Soccer Italiana. Nata nel 1999, quando la Ventaclub Events decise di promuovere questa nuova disciplina anche in Italia organizzando il primo campionato nazionale che si svolgeva in forma itinerante sulle pi\u00f9 belle spiagge d'Italia. Fu allora che un gruppo di amici, spinti della passione per il calcio sulla sabbia, che a Terracina si giocava sin dalla fine degli anni '70 sia pure con regole totalmente diverse, che decisero di iniziare a praticare il beach soccer. Fondata nel 1999, Il \"Terranova\" Terracina fu trasformata in A.S.D. nel 2002, grazie anche a Carlo Guarnieri, diventando anche la prima associazione sportiva dilettantistica italiana che aveva per oggetto la diffusione del beach soccer. Vinse i primi titoli nel 2003 anche se non viene considerato in quanto fino al 2003 il torneo di Beach soccer era in forma privata. Nel 2011 il Terranova Terracina Beach Soccer sotto lo sponsor \"Feragnoli\" ha assunto la denominazione di \"Feragnoli Terracina Beach Soccer\" e sotto la guida tecnica di Emiliano del Duca, il 3 luglio 2011 si \u00e8 aggiudicata la Coppa Italia vincendo con il Catania Beach Soccer per 5-2. Il 28 luglio 2011 vince il Campionato nella finale contro il Colosseum per 6-4 ed il 29 luglio 2011 vince anche la Supercoppa Italiana battendo i rivali storici del Milano Beach Soccer centrando cos\u00ec una storica tripletta e finendo le competizioni ufficiali imbattuta con 16 vittorie su 16 incontri disputati.\nIl 3 febbraio 2012 si conclude il rapporto di sponsorizzazione con la famiglia Feragnoli. La stagione 2012 comincia come di consueto con la Coppa Italia dove per\u00f2 il Terracina si arrende in semifinale contro i padroni di casa del Viareggio dopo aver battuto l'Alma Juventus Fano per 6-2 e Belpassese per 9-4. La squadra pontina comincia benissimo in campionato battendo rispettivamente il Canalicchio, e il Lamezia Terme per 14-6 e 9-2 nella prima tappa del girone Sud svolta a Terracina. L'11 agosto 2012 si qualifica per le finali per l'assegnazione del titolo nazionale dopo aver battuto per 4-2 Catanzaro nella tappa di Catania con una partita ancora da disputare. Il 17 agosto 2012 conquista la sua seconda Supercoppa Italiana battendo i rivali del Catania Beach Soccer per 7-3 nel Beach Arena di Terracina. Il 18 agosto 2012 iniziano le Final Eight e nei quarti il Terracina batte agevolmente la Sambenedettese Beach Soccer per 7-3 e il giorno dopo i tigrotti raggiungono la finale battendo il Colosseum Beach Soccer dell'ex Roberto Pasquali per 6-4. Il 19 agosto 2012 il Terracina si laurea per la seconda volta consecutiva campione d'Italia battendo il Viareggio per 7-4 e il 9 agosto 2015 si conferma per la terza volta battendo di nuovo il Viareggio Beach Soccer con lo stesso punteggio di 7-4. Con questo risultato Il Terracina Beach Soccer diventa la squadra pi\u00f9 titolata d'Italia con 9 titoli assieme al Milano Beach Soccer.\nL'8 luglio 2018 perde la finale di Coppa Italia (6-4) contro il Catania Beach Soccer. L'8 agosto 2019 vince la quarta Supercoppa Italiana battendo il Catania 3-2 ai rigori."}
{"id": "1212900", "revid": "93556", "url": "https://it.wikipedia.org/wiki?curid=1212900", "title": "Classe Orsa", "text": "Le unit\u00e0 della Classe Orsa o Classe Pegaso sono state delle navi della Regia Marina e della Marina Militare costruite verso la fine degli anni trenta e classificate prima come avviso scorta e successivamente come torpediniere e poi come fregate antisommergibile.\nCostruzione.\nQueste navi costituirono una versione ingrandita della Classe Spica per avere una maggiore autonomia e potere rimanere pi\u00f9 a lungo in mare. Rispetto alle Spica avevano un armamento antisommergibile raddoppiato, con 4 lanciabombe di profondit\u00e0, contro i 2 lanciabombe delle Spica, rispetto alle quali erano meno veloci.\nSecondo conflitto mondiale.\nAllo scoppio del seconda guerra mondiale queste unit\u00e0 erano inquadrate nella VI Squadriglia torpediniere di base a Napoli.\nLa torpediniera \"Pegaso\" durante il conflitto provoc\u00f2 l'affondamento dei sommergibili britannici HMS \"Upholder\" (sebbene la causa dell'affondamento di tale unit\u00e0 rimanga piuttosto discussa) e HMS \"Thorn\" il 6 agosto 1942 e venne insignita della Medaglia di bronzo al valor militare per essere stata una delle unit\u00e0 della Regia Marina con il maggior numero di sommergibili affondati al suo attivo, avendone distrutti certamente tre e assai probabilmente un quarto, oltre i due gi\u00e0 citati: il sottomarino britannico HMS \"Undaunted\" affondato in prossimit\u00e0 della costa libica il 21 maggio 1941 e il sottomarino britannico HMS \"Urge\" probabilmente affondato (c'\u00e8 incertezza se il sottomarino sia stato affondato da una mina o dalle cariche di profondit\u00e0 lanciate dal \"Pegaso\") il 29 aprile 1942 nelle vicinanze di Malta..\nIl \"Procione\" il 24 maggio 1941 insieme al gemello \"Orsa\" faceva parte della scorta al transatlantico \"Conte Rosso\" carico di truppe, che affond\u00f2 dopo essere stato colpito da due siluri del sommergibile inglese HMS \"Upholder\" che sarebbe stato a sua volta affondato il 20 luglio 1941 proprio dal \"Pegaso\".\nIn seguito il \"Procione\" venne seriamente danneggiato il 2 dicembre 1942 nello scontro del banco di Skerki. All'armistizio si trovava in riparazione a La Spezia e non potendo seguire il resto della flotta a Malta venne autoaffondato per non finire in mano ai tedeschi. \"Pegaso\", \"Orsa\", e \"Orione\", con le torpediniere \"Impetuoso\" e \"Ardimentoso\" si trovavano a La Spezia, da dove, insieme a \"Montecuccoli\", \"Eugenio di Savoia\" e \"Attilio Regolo\", che costituivano la VII Divisione, alle corazzate \"Roma\", \"Vittorio Veneto\" e \"Italia\" della IX Divisione, i cacciatorpediniere \"Mitragliere\", \"Fuciliere\", \"Carabiniere\" e \"Velite\" della XII Squadriglia, i cacciatorpediniere \"Legionario\", \"Oriani\", \"Artigliere\" e \"Grecale\" della XIV Squadriglia, salparono per congiungersi con il gruppo navale proveniente da Genova, formato dalle unit\u00e0 della VIII Divisione, costituita da \"Garibaldi\", \"Duca degli Abruzzi\" e \"Duca d'Aosta\" e dalla torpediniera \"Libra\", per poi consegnarsi agli alleati a Malta assieme alle altre unit\u00e0 navali italiane provenienti da Taranto. Il gruppo, dopo essersi riunito con le unit\u00e0 provenienti da Genova, per ottenere una omogeneit\u00e0 nelle caratteristiche degli incrociatori, il \"Duca d'Aosta\" pass\u00f2 dalla VIII alla VII Divisione, sostituendo l'Attilio Regolo che entr\u00f2 a far parte della VIII Divisione, con l\"Eugenio di Savoia\" che innalzava l'insegna dell'ammiraglio Romeo Oliva. Durante il trasferimento, la nave da battaglia \"Roma\", nave ammiraglia dell'Ammiraglio Bergamini, affond\u00f2 tragicamente nel pomeriggio del 9 settembre al largo dell'Asinara centrata da una bomba Fritz X sganciata da un Dornier Do 217 della tedesca Luftwaffe. A prendere il comando della flotta diretta a Malta, dopo l'affondamento dalla \"Roma\", fu proprio l'ammiraglio Oliva, che ademp\u00ec ad una delle clausole armistiziali, quello di innalzare il pennello nero del lutto sui pennoni ed i dischi neri disegnati sulle tolde, mentre l'ammiraglio Bergamini, che avvertito telefonicamente da de Courten dell'armistizio ormai imminente, e delle relative clausole che riguardavano la flotta, era andato su tutte le furie per poi formalmente accettare con riluttanza gli ordini, aveva lasciato gli ormeggi innalzando per\u00f2 il gran pavese e non adempiendo cos\u00ec a tale clausola.\nLe torpediniere \"Pegaso\", e \"Orsa\", insieme all\"Impetuoso\", all\"Attilio Regolo\" e ai cacciatorpediniere \"Mitragliere\", \"Fuciliere\" e \"Carabiniere\" tra le navi che recuperarono i naufraghi della \"Roma\" e perso il contatto con il resto della squadra, decapitata dei suoi vertici e il cui comando era stato assunto dall'ammiraglio Oliva, prive di ordini si diressero verso le Baleari, trasportando i cadaveri recuperati ed i feriti, dove giunsero il 10 settembre. Dopo aver usufruito delle 24 ore di ospitalit\u00e0 regolamentari, l'11 settembre 1943, il comandante del \"Pegaso\", il capitano di fregata Riccardo Imperiali di Francavilla ed il comandante dell\"Impetuoso\", Cigala Fulgosi, portarono ad autoaffondare le proprie navi non volendo consegnare le navi di cui erano comandanti agli alleati, rimanendo segregati nell'isola con gli equipaggi delle navi autoaffondate e delle altre unit\u00e0 della Regia Marina, immobilizzate per guasti e mancanza di carburante.\nL\"Orione\" comandato dal capitano di corvetta Bertetti aveva proseguito con il resto della squadra, mentre l\"Orsa\", l'altra unit\u00e0 della classe superstite al comando del capitano di corvetta Gino Dal Pin, rimase internata fino al 15 gennaio 1945, quando le unit\u00e0 internate vennero autorizzate a ripartire per raggiungere l'Italia il 23 gennaio.\nDopoguerra.\n\"Orsa\" e \"Orione\" dopo la guerra furono tra le navi che, in base alle clausole del trattato di pace, venne concesso all'Italia di mantenere; le due unit\u00e0, entrate a far parte della Marina Militare Italiana, vennero quindi riammodernate.\nI lavori di riallestimento vennero completati nel 1955 e riguardarono soprattutto l'armamento che venne riconfigurato con un solo cannone da 100/47mm, le mitragliere da 13,2mm furono sostituite da un altrettanti cannoni da 40/56mm antiaerei. Vennero inoltre installati un porcospino e due dei quattro lanciabombe antisommergibile vennero sostituiti con altrettanti scaricabombe antisommergibile.\nLe due unit\u00e0 svolsero servizio di squadra fino al 1957-58 e in seguito vennero destinate al servizio bersaglio in sostituzione dei vecchi dragamine meccanici \"Abba\" e \"Mosto\".Per adempiere ai nuovi compiti venne sbarcato il pezzo poppiero da 100/47\u00a0mm, sostituito da un'apparecchiatura ottica, detta \u201cpollaio\u201d, per permettere l'osservazione degli scarti del tiro contro bersagli rimorchiati, mentre a prora, sulla sinistra del castello di prora, venne installata una catapulta di lancio per gli aerei bersaglio radiocomandati (B.R.C.), inoltre per permettere il ricovero dei radiobersagli a proravia della plancia venne realizzata una piccola tuga. Le due unit\u00e0 si alternarono, secondo le varie esigenze, in quest'attivit\u00e0 avendo a disposizione un solo equipaggio.\nOrsa (F 558).\nDopo che l'Italia entr\u00f2 a far parte della NATO, ebbe la matricola F 558 prestando servizio fino al 1964. Il nome \"Orsa\" sarebbe stato ereditato successivamente da una fregata lanciamissili della Classe Lupo.\nOrione (F 559).\nDopo che l'Italia entr\u00f2 a far parte della NATO, ebbe il distintivo ottico F 559 prestando servizio fino al 1964. Nel 1961 la nave venne coinvolta in una collisione avvenuta con l\"Indomito\", che avvenne a circa 45 miglia al largo di Taranto, causando una vittima."}
{"id": "1212903", "revid": "254059", "url": "https://it.wikipedia.org/wiki?curid=1212903", "title": "Lupo del Friuli", "text": "Biografia.\nAppena salito al trono, probabilmente per nomina di Grimoaldo, attacc\u00f2 con un gruppo di cavalieri l'isola di Grado, dove risiedeva il patriarca cattolico che si opponeva a quello tricapitolino di Aquileia, depred\u00f2 l'isola e riport\u00f2 ad Aquileia i tesori del patriarcato che le devano legittimit\u00e0, in un contesto in cui la chiesa veneta poteva divenire la chiesa nazionale longobarda staccandosi da quella romana.\nQuando, alla fine del 662 o all'inizio del 663, re Grimoaldo, figlio del predecessore di Lupo Gisulfo II del Friuli, part\u00ec per Benevento, affid\u00f2 al duca il suo palazzo a Pavia, nominandolo quindi reggente. Qui Lupo si comport\u00f2 \"con insolenza\" (riporta Paolo Diacono nella sua \"Historia Langobardorum\") pensando che il re non sarebbe rientrato dalla spedizione nella \"Langobardia Minor\". Al ritorno di Grimoaldo, Lupo, conscio che quello che aveva fatto non sarebbe piaciuto al re, rientr\u00f2 nel suo ducato e si ribell\u00f2 al re. Il sovrano, restio a scatenare una guerra civile, chiese al re degli Avari di attaccare il ducato ribelle; la battaglia, combattuta nella localit\u00e0 di Flovio, dur\u00f2 quattro giorni e termin\u00f2 con l'uccisione di Lupo nel campo di battaglia. I superstiti si chiusero nei vari castelli; gli invasori devastarono il Friuli per giorni, finch\u00e9 Grimoaldo non chiese loro di porre fine alle devastazioni. Gli Avari, per\u00f2, attraverso degli ambasciatori, si rifiutarono di ritirarsi: il re, a questo punto, marci\u00f2 verso il Friuli contro di essi. Grimoaldo continuava ad essere politicamente isolato, ed aveva quindi a disposizione pochi uomini. Egli quindi ingann\u00f2 gli Avari, facendogli credere di disporre numerose truppe: egli infatti vest\u00ec e arm\u00f2 i suoi uomini in modo diverso, facendogli marciare pi\u00f9 giorni. Gli Avari, sentendosi minacciati, tornarono quindi in Pannonia.\nAlla successione al trono ducale aspir\u00f2 inutilmente suo figlio Arnefrido. Dopo la morte di Lupo, Grimolado fece sposare la di lui figlia Teoderada con il proprio figlio Romualdo, duca di Benevento.\nGli successe quindi Vectari, contrastato dal figlio di Lupo Arnefrido.\nSecondo il genealogista seicentesco Ippolito Calandrini, Lupo del Friuli fu discendente di un fratello di San Lupo di Troyes. Da un figlio di Lupo del Friuli, Sisulfo o Gisulfo, discenderebbe, sempre secondo Calandrini, la famiglia dei Meli Lupi di Soragna."}
{"id": "1212908", "revid": "110157", "url": "https://it.wikipedia.org/wiki?curid=1212908", "title": "Cambridge (Massachusetts)", "text": "Cambridge \u00e8 una citt\u00e0 degli Stati Uniti d'America, capoluogo insieme a Lowell della contea di Middlesex nello stato del Massachusetts. Fu chiamata cos\u00ec in onore della citt\u00e0 universitaria inglese di Cambridge.\nCambridge \u00e8 famosa per due importanti universit\u00e0: l'Universit\u00e0 Harvard e il Massachusetts Institute of Technology (MIT). Si trova nell'area metropolitana della citt\u00e0 di Boston alla quale \u00e8 collegata da una linea metropolitana."}
{"id": "1212909", "revid": "110157", "url": "https://it.wikipedia.org/wiki?curid=1212909", "title": "Reverence (Faithless)", "text": "Reverence \u00e8 l'album di debutto della band inglese dei Faithless, pubblicato nell'aprile 1996, quindi in ottobre. I singoli estratti, \"Don't Leave\", \"Salva Mea\" e \"Insomnia\", sono fra i pi\u00f9 grandi successi del gruppo. L'album ha raggiunto la posizione n. 26 delle classifiche britanniche.\nNel novembre 1996 l'album venne nuovamente pubblicato con il titolo \"Reverence/Irreverence\", con un CD bonus contenente le versioni remix dei brani."}
{"id": "1212913", "revid": "2161162", "url": "https://it.wikipedia.org/wiki?curid=1212913", "title": "Quinta Strada", "text": "La Quinta Strada () \u00e8 un'arteria di New York, nel centro del \"distretto\" di Manhattan.\nAffiancata da eleganti edifici con vista sul parco, residenze storiche e musei, \u00e8 un simbolo della ricca New York.\nIl tratto compreso tra gli incroci con la 34\u00aa e la 59\u00aa Strada \u00e8 anche uno dei luoghi pi\u00f9 importanti del mondo per quanto riguarda lo shopping, al pari di Oxford Street a Londra o degli Champs-\u00c9lys\u00e9es a Parigi. \u00c8 una delle vie pi\u00f9 care del mondo per i prezzi degli affitti.\nCollocazione e toponomastica.\nLa zona storica ed elegante della Quinta Strada inizia al Washington Square Park nel Greenwich Village e continua verso nord attraversando il cuore della Midtown, lungo il lato pi\u00f9 a est di Central Park, continuando nell\"'Upper East Side\" e Harlem dove termina presso l'Harlem River sulla 142\u00aa Strada.\nLa Fifth Avenue fa scorrere il traffico verso sud dalla \"135th Street\" fino a Washington Square Park. Fino agli anni sessanta la Fifth Avenue era percorribile nei due sensi di marcia per la maggior parte della sua estensione, oggi permette il traffico nei due sensi solo a nord della \"135th Street\". Tra la \"124th Street\" e la \"120th Street\" \u00e8 interrotta dal Marcus Garvey Park e il traffico \u00e8 deviato attorno al parco lungo la \"Mount Morris Park West\".\nLa Fifth Avenue ha visto rivoluzioni sociologiche e storiche negli ultimi decenni, specialmente con la costruzione di nuovissimi ed eleganti condomini, disegnati dai nomi altisonanti dell'architettura e abitati ora dai nuovi giovani miliardari; tra questi spicca il 425 fifth avenue terminato solo nel 2006 e completamente venduto anni prima rispetto al completamento dell'immobile. Il Palazzo offre servizi di hotel di 5 stelle ed \u00e8 abitato da nomi altisonanti dell'alta moda, dello spettacolo, della cultura e soprattutto della scena internazionale. Il palazzo \u00e8 noto per viste mozzafiato; due isolati pi\u00f9 a sud, un'altra sfida di architettura \u00e8 stata terminata da un gruppo Italiano: il 400 Fifth avenue \u00e8 dove i salotti ospitano incontri dei nuovi signori e dei giovani rampanti di una America che ha sempre New York come \"Tower of Power\".\nPossedere o acquistare un immobile a Manhattan, specie in Quinta strada rappresenta non solo prestigio ma potere; il 90% degli immobili sono coop, una specie di Club con leggi interne e protetti da una legge speciale (la BCL), la quale consente ai membri del consiglio di decidere chi approvare e chi respingere. Esistono pochissimi condom\u00ecni, che sono pi\u00f9 liberali e dove possono risiedere anche stranieri, hanno comitati meno restrittivi e consentono l'acquisto solo provando buone referenze e solvibilit\u00e0 fiscale; tra questi: la Trump Tower, il 995 Fifth Avenue,il 400 Fifth Avenue, il 425 Fifth Avenue e pochissimi altri. Possedere un immobile nella Quinta strada rappresenta sempre potere, successo e notoriet\u00e0. \nLa Fifth Avenue \u00e8 la linea di separazione per le streets di Manhattan, ossia le sue traverse. Per esempio separa la \"East 59th Street\" dalla \"West 59th Street\"; in altre parole, separa l'East Side dal West Side. Essendo il punto di partenza per la numerazione delle sue \"Street\", i numeri civici aumentano in entrambi i versi man mano che ci si allontana dalla Fifth Avenue, con \"1 East 59th Street\" all'angolo della Fifth Avenue e \"300 East 59th Street\" tre isolati pi\u00f9 a est.\nStoria.\nL'alto status di cui gi\u00e0 in passato godeva la Fifth Avenue fu confermato nel 1862, quando Caroline Schermerhorn Astor si stabil\u00ec all'angolo della \"34th Street\" e l'erezione nel 1897 dell\"'Astoria Hotel\" (poi collegato al suo vicino, il \"Waldorf Hotel\", a formare il celebre Waldorf-Astoria Hotel) nello stesso luogo (quello dove ora sorge l'Empire State Building) fu il simbolo della fine del ruolo di strada residenziale per la Fifth Avenue.\nLa Fifth Avenue \u00e8 l'ambientazione centrale del romanzo \"L'et\u00e0 dell'innocenza\" di Edith Wharton del 1920, vincitore del premio Pulitzer. Il romanzo descrive l'\u00e9lite sociale della New York degli anni 1870 e fornisce un contesto storico della Fifth Avenue e delle famiglie aristocratiche di New York.\nOriginariamente una via stretta, gran parte della Fifth Avenue a sud di Central Park venne allargata nel 1908, sacrificando i suoi larghi marciapiedi per far spazio al traffico in aumento. Gli isolati di \"Midtown\", oggi notoriamente commerciali, furono pi\u00f9 che altro un distretto residenziale fino all'arrivo del XX secolo. Il primo edificio commerciale della Fifth Avenue fu costruito da Benjamin Altman che acquist\u00f2 il lotto all'angolo della \"34th Street\" nel 1896 e demol\u00ec il \"Marble Palace\" del suo rivale A. T. Stewart. Nel 1906 il suo grande magazzino, B. Altman and Company, occup\u00f2 l'intero fronte dell'isolato. Il risultato fu la creazione di un distretto commerciale che attraeva le signore dell'alta societ\u00e0 e i negozi intenzionati a servirle. Il magazzino Lord &amp; Taylor si trova ancora sulla Fifth Avenue vicino all'Empire State Building e alla New York Public Library.\nNella prima parte degli anni 1900, i pi\u00f9 ricchi di New York si trasferirono nel tratto della Fifth Avenue compreso tra la \"59th Street\" e la \"96th Street\", ovvero il pezzo che si affaccia su Central Park. Quest'area raccoglie diversi edifici notevoli, molti dei quali costruiti negli anni venti da architetti come Rosario Candela e J. E. R. Carpenter. Solo poche strutture edificate dopo la seconda guerra mondiale rompono il continuo fronte delle facciate in pietra calcarea, una di queste \u00e8 il Solomon R. Guggenheim Museum tra la \"88th\" e la \"89th Street\".\nLuoghi di rilievo.\nMolti edifici famosi sono situati lungo la Fifth Avenue a \"Midtown\" e nell\"'Upper East Side\", come l'Empire State Building, la New York Public Library, il Rockefeller Center, la Trump Tower, la Saint Patrick's Cathedral ed il Plaza Hotel. Il tratto affiancato a Central Park raccoglie un tal numero di musei che \u00e8 stato soprannominato \"Museum Mile\" e include istituzioni come il Metropolitan Museum of Art e il Solomon R. Guggenheim Museum. Quest'area era nota all'inizio del XX secolo come \"Millionaire's Row\" dopo che vi si erano trasferiti molti newyorkesi benestanti. Prima diverse ricche \"Vanderbilt houses\" e altre residenze erano state costruite pi\u00f9 a sud. La \"New York Academy of Medicine\" si trova alla \"103rd Street\" e il \"Mount Sinai Hospital\" alla \"98th Street\".\nLungo la Fifth Avenue vi sono anche Tiffany, Cartier, e Bergdorf Goodman. Tra la \"34th Street\" e la \"60th Street\" si affacciano molti negozi lussuosi tra cui F.A.O. Schwarz sulla \"58th Street\". Altri rivenditori famosi non pi\u00f9 presenti erano B. Altman and Company, Bonwit Teller, e Peck &amp; Peck.\nAl 720 si trova il negozio Abercrombie &amp; Fitch, mentre tra la \"58th\" e la \"59th Street\" c'\u00e8 il cubo di vetro della Apple che serve da entrata per il relativo Apple Store completamente sotterraneo.\nParate.\nLa Fifth Avenue \u00e8 il percorso tradizionale per molte parate nella citt\u00e0 di New York, per questo \u00e8 chiusa al traffico per numerose domeniche durante il periodo estivo. Queste parate sono diverse dalle ticker-tape parade che si tengono nel \"Canyon of Heroes\" pi\u00f9 a sud nella Broadway e la\" Macy's Thanksgiving Day Parade\" che ha luogo nella Broadway dall\"'Upper West Side\" fino a Herald Square."}
{"id": "1212914", "revid": "1543377", "url": "https://it.wikipedia.org/wiki?curid=1212914", "title": "Maresciallo aiutante luogotenente", "text": "Maresciallo aiutante luogotenente Sostituto ufficiale di pubblica sicurezza era una qualifica dell'Arma dei Carabinieri corrispondente al primo maresciallo luogotenente dell'Esercito Italiano, della Marina Militare e dell'Aeronautica Militare e al luogotenente della Guardia di Finanza.\nIl Maresciallo aiutante luogotenente aveva rango preminente sul grado di maresciallo aiutante che era il grado pi\u00f9 alto tra i sottufficiali. Per accedere a tale qualifica bisognava aver trascorso almeno 15 anni di permanenza nel grado di maresciallo aiutante, ma in realt\u00e0, grazie a una serie di disposizioni transitorie, era possibile conseguire questa qualifica anche alcuni anni prima.\nNel 2017 la qualifica di Maresciallo aiutante luogotenente \u00e8 stata sostituita dal grado di luogotenente, che in seguito al riordino dei ruoli e delle carriere del personale delle Forze armate \u00e8 adesso il grado pi\u00f9 alto dopo l'introduzione della qualifica di Primo luogotenente nell'Esercito, nella Marina e nell'Aeronautica e della qualifica di Luogotenente Carica Speciale nei Carabinieri e nella Guardia di Finanza.\nIl distintivo di qualifica di maresciallo aiutante luogotenente era costituito da tre barrette d'argento bordate di rosso e da una stelletta d'oro bordata di rosso ed era uguale a quello attuale di luogotenente.\nGeneralmente a coloro che avevano il grado di maresciallo aiutante luogotenente veniva affidato il comando di stazione, tuttavia potevano diventare \"comandante di stazione\" anche semplici marescialli. mentre non possono diventare \"comandante di stazione\" i marescialli usciti di prima nomina dalla scuola triennale allievi marescialli. \nTalvolta ad un maresciallo aiutante luogotenente poteva venire affidato il comando di un plotone all'interno di un reggimento o di un battaglione."}
{"id": "1212915", "revid": "547034", "url": "https://it.wikipedia.org/wiki?curid=1212915", "title": "Andrea Amati", "text": "Biografia.\nAttivo a Cremona, \u00e8 stato il capostipite di una famiglia di artigiani, presso la quale lavorarono nel Seicento Andrea Guarneri e Antonio Stradivari.\nPare che apprendesse i segreti della liuteria, all'epoca intesa come costruzione di liuti e non di archi, nella bottega di Giovanni Leonardo de Martinengo, figlio di Mois\u00e8, titolare di un banco dei pegni da lui aperto a Cremona su mandato del Consiglio dei Dieci della Repubblica di Venezia. \nAlcune fonti lo indicano anche, ma senza sicurezza, come allievo di Gasparo da Sal\u00f2. In effetti fino a circa il 1555 pare abbia esercitato l'attivit\u00e0 di \"liuter\" (termine originale dell'epoca per costruttore di liuti che risulta essere assegnata, per la prima volta, al suo maestro Leonardo Giovanni da Martinengo, gi\u00e0 nei primi anni del \"500 quando Andrea era nella sua bottega cremonese) appresa assieme a un compagno; poi dal 1560 circa, dopo aver fiutato il prosperoso mercato degli archi che fioriva in Brescia, ha cambiato produzione, passando ai violini e introducendo tale lavorazione per la prima volta a Cremona.\nNella seconda met\u00e0 del XVI secolo gli fu commissionata la costruzione di un nutrito gruppo di strumenti per la corte di Francia. Di quel gruppo sopravvivono un violino ed una viola tenore, conservati presso l'Ashmolean Museum di Oxford. Di lui rimangono pochissimi documenti originali (11 soltanto rispetto al centinaio circa riguardanti Gasparo) dei quali nessuno accenna alla costruzione di violini e solo l'ultimo, del 1576, dichiara la generica professione di costruttore di \"strumenti da sonar\", cosa assai strana se si considera la prestigiosa commissione di violini per la corte di Carlo IX di Francia.\nAlla sua morte lasci\u00f2 la bottega in eredit\u00e0 ai figli Antonio e Girolamo.\nViolini.\nI suoi violini, molto rari, hanno piccole dimensioni ed hanno una bombatura accentuata. La vernice pu\u00f2 essere bruna o gialla arancio. Lo strumento \u00e8 caratterizzato da una scarsa potenza sonora causata dalla curvatura del piano armonico, compensata da un suono di estrema dolcezza. Il fondo \u00e8 realizzato con acero o pioppo bastardo. Sia il fondo sia le fasce sono tagliate a strato. Il profilo mostra interessantissime coincidenze con quello della prima scuola bresciana e di Gasparo da Sal\u00f2 in particolare."}
{"id": "1212922", "revid": "110157", "url": "https://it.wikipedia.org/wiki?curid=1212922", "title": "The Crusher", "text": "The Crusher \u00e8 il terzo album del gruppo melodic death metal svedese Amon Amarth pubblicato l'8 maggio 2001 dalla Metal Blade."}
{"id": "1212923", "revid": "765341", "url": "https://it.wikipedia.org/wiki?curid=1212923", "title": "Sunday 8PM", "text": "Sunday 8PM \u00e8 il secondo album della band inglese dei Faithless, pubblicato il 18 settembre 1998, contenente il grande successo \"God Is a DJ\".\nNell'ottobre 1999 l'album venne nuovamente pubblicato con il titolo \"Sunday 8PM/Saturday 3AM\", con un CD bonus contenente le versioni remix dei brani.\nIn copertina appare un'immagine del teatro \"Bluebird\" di Denver, Colorado."}
{"id": "1212924", "revid": "36426", "url": "https://it.wikipedia.org/wiki?curid=1212924", "title": "Monumento a Carlo I d'Angi\u00f2", "text": ""}
{"id": "1212927", "revid": "36426", "url": "https://it.wikipedia.org/wiki?curid=1212927", "title": "Fonte maggiore di Perugia", "text": ""}
{"id": "1212929", "revid": "339392", "url": "https://it.wikipedia.org/wiki?curid=1212929", "title": "Super 10 2007", "text": ""}
{"id": "1212932", "revid": "122256782", "url": "https://it.wikipedia.org/wiki?curid=1212932", "title": "Notte rosa (evento)", "text": "La Notte rosa \u00e8 un evento in auge dall'estate del 2006, voluto fortemente dagli imprenditori turistici e da Comune e Provincia di Rimini e studiato sulla falsariga delle notti bianche, che si svolge annualmente sulla riviera romagnola nel primo fine settimana di luglio.\nStoria.\nLa Notte Rosa \u00e8 definita \"il capodanno dell'estate\". La sua prima edizione si \u00e8 svolta il 1\u00ba luglio 2006, quando Andrea Gnassi (l'allora assessore al Turismo del comune di Rimini) si impegn\u00f2 fortemente per dare il via alla realizzazione dell\u2019evento da intenti commerciali e turistici, volendo sostenere la vocazione \u201cinternazionale\u201d della costa romagnola. Per effetto del successo conseguito, \u00e8 stata riproposta in tutti i successivi anni. Dal 2010, inoltre, la Notte rosa dura due serate consecutive.\nMolteplici sono le iniziative studiate dalle diverse localit\u00e0 coinvolte ( che raggruppano di costa insieme con altre citt\u00e0 dell'entroterra, compreso San Marino.\nQuesto ha portato la Notte rosa a diventare un evento a livello internazionale, richiamando la partecipazione di oltre 2 milioni di persone nel 2010.\nCaratteristiche.\nLe caratteristiche che differenziano l'evento dalle notti bianche sono che:"}
{"id": "1212933", "revid": "2153076", "url": "https://it.wikipedia.org/wiki?curid=1212933", "title": "Outrospective", "text": "Outrospective \u00e8 il terzo album del gruppo musicale inglese Faithless, pubblicato il 18 giugno 2001; l'album raggiunse la posizione n. 4 delle classifiche britanniche.\nNell'agosto 2002 l'album venne nuovamente pubblicato con il titolo \"Outrospective/Reperspective\", con un CD bonus contenente le versioni remix dei brani.L'immagine di copertina \u00e8 stata scattata durante le manifestazioni studentesche del maggio 1968 in Francia."}
{"id": "1212937", "revid": "107034767", "url": "https://it.wikipedia.org/wiki?curid=1212937", "title": "Episodi di A casa di Fran (prima stagione)", "text": "Il fidanzato di mamma.\nTrama.\nCacciato dalla facolta di medicina, Josh torna a casa di sua madre Fran. La donna ora convive con Riley, un uomo poco pi\u00f9 grande del figlio.\nTi presento i miei.\nTrama.\nI genitori di Riley sono in citt\u00e0 e vogliono fare una sorpresa al figlio. Si accordano quindi con Fran per una cena.\nIl fattore ex.\nTrama.\nFran riceve con scarso entusiasmo la visita del suo ex marito. Quest'ultimo, tuttavia, sembra conquistare persino Riley.\nGli amici di Riley.\nTrama.\nRiley chiede a Fran di accompagnarlo alla riunione degli ex compagni di liceo. Lei accetta, anche se teme i commenti degli amici del fidanzato.\nVoglia di paternit\u00e0.\nTrama.\nRiley desidera avere un figlio da Fran; lei, dapprima restia ad impegnarsi nuovamente in una nuova maternit\u00e0, finisce per accettare l'idea.\nGelosie.\nTrama.\nJosh \u00e8 sconcertato dalla disinvoltura con cui sua sorella Allison tratta i ragazzi e dagli abiti che la giovane indossa. Ma Fran \u00e8 determinata a dare fiducia alla figlia.\nRegali di San Valentino.\nTrama.\nRiley fa una sorpresa a Fran per il giorno di San Valentino. Josh, intanto, vuole scaricare Lilly, ma non sa come fare.\nL'ex di Riley.\nTrama.\nJosh conosce Heather, una ragazza che, in passato, \u00e8 stata fidanzata con Riley. Fran teme che Heather stia usando Josh per riprendersi Riley.\nAssunto e licenziato.\nTrama.\nJosh, spinto da Fran, accetta di lavorare per Riley nel cantiere, per dimostrare di esserne in grado, ma si rivela totalmente negato. Riley chiede a Fran di comunicargli il licenziamento.\nStriptease.\nTrama.\n\u00c8 l'anniversario di Riley e Fran e Riley regala alla sua amata un girevole per le scarpe e cos\u00ec Fran prende lezioni di striptease ma mentre Fran si esibisce Josh rientra a casa a li inizier\u00e1 a mettersi male\nChiacchiere e litigi.\nTrama.\nDopo un litigio con Riley, arrabbiato perch\u00e9 Fran racconta la loro vita amorosa, Fran scopre che il ragazzo ha ancora il suo vecchio appartamento, in cui si rifugia in segreto.\nIn nome dell'arte.\nTrama.\nFran accetta di posare nuda per una scultrice solo perch\u00e9 Riley glielo proibisce.\nIl concerto.\nTrama.\nFran, per stare pi\u00f9 con Riley, va con lui e Josh ad un concerto di una rock band che non le piace. Qui sorprende Allison, andataci di nascosto, e provocher\u00e0 lo scioglimento della band. "}
{"id": "1212938", "revid": "123319203", "url": "https://it.wikipedia.org/wiki?curid=1212938", "title": "Episodi di A casa di Fran (seconda stagione)", "text": "Il primo anniversario.\nTrama.\nFran e Riley vogliono festeggiare il loro primo appuntamento, ma non possono perch\u00e9 i figli e il suo ex marito vanno a cena da loro senza preavviso. Intanto Allison chiede ai genitori se pu\u00f2 andare a vedere un film vietato ai minori, e i genitori le danno il permesso, tranne Riley. La sera del film, Fran si sbronza, e Riley decide di vietare alla ragazza la visione del film.\nTutti al Bar Mitzvah.\nTrama.\n\u00c8 il giorno del bar mitzvah del cugino dei figli di Fran e tutta la famiglia \u00e8 stata invitata al party. Alla festa, Riley e Fran incontrano l'ex marito con la sua nuova fidanzata, che di professione fa la modella e che alla fine si scopre essere stata pagata per essere l\u00ec quella sera.\nI 16 anni di Allison.\nTrama.\nNonostante Allison non voglia avere una festa di compleanno, Fran decide di assumere uno stilista gay che segua il look della figlia e delle amiche e come ciliegina, procura loro i biglietti per il concerto del suo cantante preferito.\nA scuola con Fran.\nTrama.\nFran decide di tornare a scuola insieme nello stesso corso di suo figlio, che non vede di buon occhio la cosa. Quando Fran sbircia nel compito del figlio, i due vengono espulsi dal corso. Alla fine Josh viene riammeso ma Fran no e l\u00ec capisce che il college non fa per lei.\nUn piano diabolico.\nTrama.\nAlison viene sorpresa da Fran proprio mentre sta baciando Todd ed inizia subito una complicit\u00e0 tra lei e Riley nel cercare di sorprenderla sul fatto. Nel frattempo Josh inizia ad uscire con una ragazza di nome Tailor, ma la storia dura poco.\nLa sorella di Riley.\nTrama.\nLa sorella di Riley \u00e8 in citt\u00e0 e cos\u00ec Fran chiede a Josh di farle da cicerone nel visitare la citt\u00e0. Ma durante il tour i due si sbronzano e si sposano.\nBuoni omaggio.\nTrama.\nFran racconta alla cugina come ha inventato la storia dei buoni omaggio. Infatti dice di aver fatto sempre finta di avere dei buoni omaggio per evitare di lasciar pagare Riley.\nL'intervista.\nTrama.\nFran invita una giornalista a casa per dimostrare a tutti che sono una famiglia normale, ma proprio durante l'intervista tutti fanno del loro meglio per farla sfigurare.\nI genitori di Fran.\nTrama.\nI genitori di Fran sono in citt\u00e0 e ci\u00f2 vuole che ad Allison venga la sindrome premestruale esattamente in questo momento. Nel frattempo Riley, che non \u00e8 visto bene dal padre di Fran, scommette con quest'ultimo su una partita di basket e vince. Con i soldi regala un viaggio ai genitori di lei.\nVoglio tutta la verit\u00e0.\nTrama.\nIl giorno di Halloween, Fran obbliga Riley ad imbucarsi al matrimonio di una ricca donna appena divorziata per convincerla ad assumerla come arredatrice; qui Fran incontra una barista che si scopre essere stata lasciata sull'altare proprio da Riley il giorno del loro matrimonio. Intanto Allison finisce nei guai e viene ricattata da Josh.\nIl capo di Riley.\nTrama.\nRiley presenta Fran al suo capo, che sta cercando una arredatrice. Intanto, Josh viene corteggiato da un'amica di Allison.\nSognando con Fran.\nTrama.\nAttraverso dei bizzarri sogni, Fran rimette in discussione il suo rapporto con Riley; quando poi la donna scopre di doversi sottoporre ad un intervento di asportazione dell'utero, Fran prender\u00e0 una decisione drastica.\nSe mi lasci... ti sposo.\nTrama.\nRiley decide di riconquistare Fran in una maniera sorprendente; le propone di sposarlo! "}
{"id": "1212939", "revid": "1318658", "url": "https://it.wikipedia.org/wiki?curid=1212939", "title": "Contea di Pyeongchang", "text": "La contea di Pyeongchang () \u00e8 una contea nella provincia del Gangwon in Corea del Sud ed \u00e8 la terza contea per dimensione nel Paese. Si trova nella regione dei monti Taebaek, a circa 180 km a est della capitale Seul.\nSport.\nSituata a 700 metri di altitudine s.l.m., \u00e8 un comprensorio sciistico specializzato nello sci nordico: ha ospitato i Campionati mondiali di biathlon 2009 e due volte la Coppa del Mondo di biathlon, nel 2008 e una nel 2017.\n\u00c8 stata candidata a ospitare i Giochi olimpici invernali del 2010 e i Giochi olimpici invernali del 2014, risultando sconfitta nel primo caso da Vancouver e nel secondo da So\u010di, ospitando infine i Giochi olimpici invernali del 2018, iniziati il 9 febbraio 2018 e terminati il 25 febbraio 2018. Dal 29 gennaio al 5 febbraio 2013 ha ospitato i Giochi invernali delle Special Olympics 2013, ovvero i campionati mondiali degli atleti con disabilit\u00e0 cognitive."}
{"id": "1212944", "revid": "1924342", "url": "https://it.wikipedia.org/wiki?curid=1212944", "title": "No Roots (Faithless)", "text": "No Roots \u00e8 il quarto album del gruppo musicale britannico Faithless, pubblicato il 7 giugno 2004; l'album raggiunse direttamente la posizione n. 1 delle classifiche britanniche.\nNell'agosto 2004 venne pubblicato \"Everything Will Be Alright Tomorrow\", con le versioni strumentali di otto brani di \"No Roots\" e un inedito, \"Blissy's Groove\"."}
{"id": "1212945", "revid": "124872805", "url": "https://it.wikipedia.org/wiki?curid=1212945", "title": "Episodi di Ally McBeal (prima stagione)", "text": "La prima stagione della serie TV Ally McBeal, composta da 23 episodi, viene trasmessa negli USA dall'8 settembre 1997 al 18 maggio 1998. Invece in Italia i primi 21 episodi vengono trasmessi su Italia 1 dal 26 aprile al 6 settembre 2000, mentre gli ultimi due episodi (22-23) su Canale 5 dal 31 luglio al 1\u00b0 agosto 2001.\nUn incontro fortuito.\nTrama.\nBilly, l\u2019amore di infanzia di Ally, lavora nel suo stesso studio, ma Billy non solo \u00e8 sposato, ma sua moglie Georgia \u00e8 bellissima ed in pi\u00f9 \u00e8 anche lei un avvocato. Ally perde il suo primo caso, un caso dalla vittoria in tasca. Potrebbe andare peggio? Forse Ally avrebbe dovuto seguire il consiglio del suo capo, \u201cguadagna abbastanza, il resto verr\u00e0 da s\u00e9\u201d.\nVizi privati.\nTrama.\nRichard invita Ally ad accompagnarlo ad una cena con Ronald Cheanie (Tate Donovan), un potenziale cliente molto ricco. In realt\u00e0 la serata \u00e8 un doppio appuntamento con Richard e la sua fidanzata, il giudice Whipper Cone. Ally capisce immediatamente di essere stata usata come esca per il nuovo cliente, quest\u2019ultimo, un tipo attraente, intelligente e divertente finisce per\u00f2 col piacerle. Nel frattempo, il socio di Richard, John Cage, viene accusato per incitazione di reato. Billy si occupa del caso e finisce col rivelare un compromettente segreto.\nDiscriminazione.\nTrama.\nAlly sente che Ronald si frena durante il loro primo appuntamento ufficiale. Geaorgia e Ally lavorano insieme ad un caso di discriminazione dove un\u2019attraente giornalista televisiva \u00e8 stata licenziata perch\u00e9 ritenuta non abbastanza giovane.\nAffari di cuore.\nTrama.\nAd Ally viene richiesto di essere uno dei portatori di bara al funerale del suo ex professore di diritto. Ally dovr\u00e0 affrontare la vedova del professore e spiegarle come mai lo conosceva cos\u00ec bene. Nel frattempo Georgia e Ronald si sentono minacciati quando Billy decide di andare al funerale con Ally."}
{"id": "1212946", "revid": "287204", "url": "https://it.wikipedia.org/wiki?curid=1212946", "title": "Bruck", "text": ""}
{"id": "1212947", "revid": "228587", "url": "https://it.wikipedia.org/wiki?curid=1212947", "title": "Episodi di Ally McBeal (seconda stagione)", "text": "Questa voce contiene riassunti, dettagli e crediti dei registi e degli sceneggiatori della seconda stagione della serie TV Ally McBeal. Negli USA \u00e8 stata trasmessa per la prima volta il 14 settembre 1998. In Italia \u00e8 stata invece trasmessa da Canale 5.\nAccanto ai titoli italiani sono indicati i titoli originali."}
{"id": "1212949", "revid": "102224691", "url": "https://it.wikipedia.org/wiki?curid=1212949", "title": "Episodi di Ally McBeal (terza stagione)", "text": "Questa voce contiene riassunti, dettagli e crediti dei registi e degli sceneggiatori della terza stagione della serie televisiva Ally McBeal. Negli USA \u00e8 stata trasmessa per la prima volta il 25 ottobre 1999. In Italia \u00e8 stata invece trasmessa da Canale 5.\nAccanto ai titoli italiani sono indicati i titoli originali. In ogni paragrafo sono inoltre indicate le principali guest star.\nSesso occasionale.\nTrama.\nDopo aver persuaso un prete a sposare una giovane coppia, anche se la donna aveva passato la notte prima del matrimonio con un altro uomo, Ally rimane senza parole quando capisce di conoscere il fidanzato della donna in questione. Nel frattempo, Cage si preoccupa quando non pu\u00f2 pi\u00f9 accedere alla sua fonte di ispirazione: Barry White.\nSogni proibiti.\nTrama.\nBilly e Renee si confrontano in tribunale, in una causa di molestie sessuali, mentre Ling porta a cena Ally per parlare di un suo sogno molto erotico. Dopo aver sentito Nelle discutere la sua fantasia masochista, Cage decide di...aiutarla trasformando il sogno in realt\u00e0."}
{"id": "1212950", "revid": "125832732", "url": "https://it.wikipedia.org/wiki?curid=1212950", "title": "Episodi di Ally McBeal (quarta stagione)", "text": "Questa voce contiene riassunti, dettagli e crediti dei registi e degli sceneggiatori della quarta stagione della serie TV Ally McBeal. Negli USA \u00e8 stata trasmessa per la prima volta il 23 ottobre 2000. In Italia \u00e8 stata invece trasmessa da Canale 5.\nAccanto ai titoli italiani sono indicati i titoli originali. In ogni paragrafo sono inoltre indicate le principali guest star.\nA partire da questa stagione la sigla di apertura, costituita dalla canzone \"Searchin' My Soul\" cantata da Vonda Shepard, presenta un arrangiamento musicale leggermente diverso."}
{"id": "1212952", "revid": "307923", "url": "https://it.wikipedia.org/wiki?curid=1212952", "title": "Episodi di Ally McBeal (quinta stagione)", "text": "Questa voce contiene riassunti, dettagli e crediti dei registi e degli sceneggiatori della quinta stagione della serie TV Ally McBeal. Negli USA \u00e8 stata trasmessa per la prima volta il 29 ottobre 2001. In Italia \u00e8 stata invece trasmessa da Italia 1."}
{"id": "1212953", "revid": "1494169", "url": "https://it.wikipedia.org/wiki?curid=1212953", "title": "Bruckberg", "text": ""}
{"id": "1212954", "revid": "124256101", "url": "https://it.wikipedia.org/wiki?curid=1212954", "title": "Val Cenischia", "text": "La Val Cenischia (\"Val Cenise\" in francese) \u00e8 una breve valle ubicata nella zona occidentale del Piemonte, posta lateralmente alla Val di Susa. \u00c8 percorsa dal torrente Cenischia. La parte alta della valle \u00e8 francese. La cultura locale si contraddistingue per la conservazione di tipiche tradizioni alpine, come la \"danza degli Spadonari\" o la \"festa dell'orso\".\nGeografia.\nSi diparte oltre l'abitato di Susa verso il comune di Mompantero e poi raggiunge Venaus ancora nel fondovalle, sale verso la Novalesa ed quindi al piccolissimo comune del Moncenisio e al confine con la Francia. A questa appartiene la parte pi\u00f9 a monte della vallata che comprende il lago e il Colle del Moncenisio. La valle \u00e8 stretta fra l'imponente Rocciamelone ed il massiccio del Moncenisio.\nMontagne principali.\nIn senso antiorario le principali montagne della valle sono:\nComuni della valle.\nA partire dal fondovalle si incontrano i comuni di:\nStoria.\nLa valle ha costituito fin dai tempi storici un'importante via di comunicazione attraverso le Alpi perch\u00e9 conduce al Colle del Moncenisio attualmente raggiungibile percorrendo la SS 25. Un tempo la salita avveniva invece percorrendo la cosiddetta \"Via Reale\" che raggiunge Novalesa (sede della omonima Abbazia di Novalesa fin dal 726) per poi inerpicarsi verso l'abitato di Ferrera Cenisio (ora comune del Moncenisio) ed infine raggiungere il valico. Nel tratto pi\u00f9 ripido prestavano servizio i portantini che provvedevano al trasporto delle carrozze smontante su per la ripida mulattiera. Per un breve periodo alla fine del XIX secolo fu servita anche da una ferrovia ad aderenza artificiale dotata di un binario centrale supplementare per superare i tratti pi\u00f9 ripidi che costeggiava per gran parte la strada statale (Ferrovia Fell).\nTradizioni.\nLa Valle conserva tradizioni locali tipiche, come ad esempio gli Spadonari che durante le feste patronali a Giaglione e Venaus eseguono la danza delle spade. A Mompantero vi \u00e8 la tipica \"caccia dell'orso.\""}
{"id": "1212955", "revid": "486946", "url": "https://it.wikipedia.org/wiki?curid=1212955", "title": "PalaAlbini", "text": ""}
{"id": "1212959", "revid": "729019", "url": "https://it.wikipedia.org/wiki?curid=1212959", "title": "Jos\u00e9 L\u00f3pez Rega", "text": "Biografia.\nSua madre mor\u00ec dandolo alla luce, a Buenos Aires. S\u00ec spos\u00f2 a 27 anni, e nel 1944 entr\u00f2 nella polizia. Con l'aiuto del capo della polizia Filomeno Velazco entr\u00f2 nel corpo di guardia del palazzo presidenziale, la Casa Rosada, sede dell'esecutivo di governo.\nPrima del ritorno di Per\u00f3n in Argentina.\nNel 1951 incontr\u00f2 Victoria Montero, che lo introdusse alle pratiche esoteriche, egli divenne cos\u00ec un membro della massoneria. Frequentando la casa della Montero egli incontr\u00f2, nel 1965, Isabelita, la terza moglie di Juan Domingo Per\u00f3n. Essendosi conquistato la sua fiducia egli fu inviato in Spagna, dove Per\u00f3n era in esilio, per lavorare al suo seguito, e in breve divenne suo segretario particolare. Divenne in quel periodo membro della loggia massonica italiana P2. Era anche conosciuto, per la sua passione per l'esoterismo, col soprannome di \"Stregone\".\nIn Argentina con Juan Domingo e Isabelita Per\u00f3n (1973-1976).\nRitornato in Argentina nel 1973 per conto di Per\u00f3n, quando H\u00e9ctor Jos\u00e9 C\u00e1mpora fu democraticamente eletto presidente, egli fu nominato ministro per lo stato sociale. Quando poi fece ritorno lo stesso Per\u00f3n, L\u00f3pez Rega, tramite l'organizzazione terroristica da lui fondata, la Alianza Anticomunista Argentina, organizz\u00f2 un massacro di sostenitori di sinistra di Per\u00f3n (Massacro di Ezeiza), segnando una svolta nei rapporti tra la destra e la sinistra peronista, contrapponendosi, come rappresentante della prima delle due fazioni, a H\u00e9ctor Jos\u00e9 C\u00e1mpora.\nMolti rappresentanti della sinistra radicale lo accusarono apertamente della strage dell'aeroporto di Ezeiza, e lo stesso Per\u00f3n, che durante il suo esilio in Spagna aveva appoggiato i guerriglieri della sinistra peronista che si battevano per lui, fu criticato perch\u00e9 ormai era nelle mani della destra e di L\u00f3pez Rega. Vi fu una crisi di governo e C\u00e1mpora rassegn\u00f2 le dimissioni. Il genero di L\u00f3pez Rega, Ra\u00fal Alberto Lastiri, anch'egli membro della P2, divenne presidente ad interim e organizz\u00f2 le elezioni. Il 23 settembre 1973 Per\u00f3n, candidato con le destre, vinse con il 62% dei voti, nominando vice presidente sua moglie Isabelita, che gli successe alla sua morte, e L\u00f3pez Rega come ministro. In quel periodo finanzi\u00f2 illegalmente la sua Tripla A con fondi destinati al suo ministero.\nDopo il rovesciamento di Isabelita (1976-1989).\nIl 24 marzo 1976, Isabel Per\u00f3n fu deposta da un colpo di Stato militare, e la giunta ora al potere organizz\u00f2 immediatamente la guerra sporca, un piano di brutale repressione e di ogni opposizione politica. L\u00f3pez Rega viaggi\u00f2 all'estero, dalla Spagna alla Svizzera, dove visse fino al 1986. Poi, scoperto da un fotoreporter, fugg\u00ec alle Bahamas, visitando spesso Miami. Arrestato negli Stati Uniti, fu estradato in Argentina, per rispondere dei crimini perpetrati dalla sua Tripla A. Mor\u00ec a Buenos Aires nel 1989 in attesa di processo.\nLa Tripla A.\nQuesta organizzazione paramilitare anticomunista ag\u00ec come un vero e proprio squadrone della morte, seminando terrore e alzando il livello dello scontro tra i gruppi armati di sinistra e quelli di destra. Il suo operato era teso a destabilizzare il clima democratico per fungere da pretesto per un intervento dei militari nella vita politica del paese. Elimin\u00f2 anche molti suoi oppositori politici, persone importanti e carismatiche, rendendo instabili e acefale le organizzazioni di sinistra. Spian\u00f2 la strada alla dittatura del 1976 e alla guerra sporca.\nLa P2.\nL\u00f3pez Rega, da sempre appassionato di esoterismo, ma anche abile tessitore di nere trame politiche, era membro della loggia massonica P2, che influ\u00ec parecchio durante il colpo di Stato del 1976 e la successiva dittatura in Argentina. Erano membri di questa anche Emilio Eduardo Massera, membro della giunta di Videla, e Ra\u00fal Alberto Lastiri."}
{"id": "1212960", "revid": "110157", "url": "https://it.wikipedia.org/wiki?curid=1212960", "title": "Universit\u00e0 Radboud di Nimega", "text": "La Radboud Universiteit Nijmegen, in precedenza denominata Universit\u00e0 cattolica di Nimega, \u00e8 l'Universit\u00e0 della citt\u00e0 olandese di Nimega.\nAttualmente, pi\u00f9 di 17.000 laureandi e postlaureati frequentano l'universit\u00e0.\nL'Universit\u00e0 fu fondata nel 1923 come risultato del processo di emancipazione dei cattolici nei Paesi Bassi; l'identit\u00e0 cattolica dell'Universit\u00e0 \u00e8 ancora riflessa dal corso di filosofia obbligatoria."}
{"id": "1212963", "revid": "2153076", "url": "https://it.wikipedia.org/wiki?curid=1212963", "title": "Forever Faithless - The Greatest Hits", "text": "Forever Faithless - The Greatest Hits \u00e8 il titolo del primo greatest hits del gruppo musicale inglese Faithless, pubblicato il 16 maggio 2005. Contiene tutti i singoli del gruppo e tre inediti, \"Fatty Boo\", \"Reasons (Saturday Night)\" e \"Why Go?\" (2005 Remix featuring Estelle). La versione per il mercato statunitense non comprende \"Fatty Boo\" ma ha in pi\u00f9 come bonus il video di \"Why Go?\" (2005).\nContemporaneamente venne pubblicato anche un DVD dallo stesso titolo con i videoclip della band."}
{"id": "1212964", "revid": "466539", "url": "https://it.wikipedia.org/wiki?curid=1212964", "title": "Borjomi", "text": "Borjomi (georgiano: \u10d1\u10dd\u10e0\u10ef\u10dd\u10db\u10d8) \u00e8 una citt\u00e0 della Georgia nella regione di Samtskhe-Javakheti. Posta nel sud del Paese, in una zona montuosa, \u00e8 il capoluogo dell'omonimo distretto.\nCaratteristiche.\nLa citt\u00e0 \u00e8 famosa per la produzione di acque minerali, un tempo molto apprezzate dai capi sovietici, e che al giorno d'oggi sono la principale merce d'esportazione per la Georgia. \u00c8 nota anche per la residenza estiva dei Romanov a Likani e per il Parco Nazionale Borjomi-Kharagauli. La Borjomi, l'acqua minerale georgiana scoperta dai militari dello zar dopo la conquista del Caucaso nell'800, la si trovava storicamente sempre a tutti i tavoli delle decisioni che contavano, alle riunioni altolocate. Stalin ovunque si trovasse se ne faceva portare scorte direttamente dalla Georgia per le propriet\u00e0 uniche al mondo. Grazie alle sue propriet\u00e0 taumaturgiche, l'acqua che abbonda nella regione \u00e8 anche fonte di turismo termale. L'acqua Borjomi ha un sapore leggermente sapido che la rende molto particolare e ricercata. Qui, il 9 gennaio 1889, vennero celebrate le nozze fra Dmitrij Mere\u017ekovskij e Zinaida Gippius.\nStoria.\nNel Medioevo, l'area dell'attuale Borjomi faceva parte della provincia di Tori. Era protetta da una serie di forti a guardia del crocevia strategico delle rotte che portavano alle province occidentali, orientali e meridionali della Georgia. Tre importanti fortezze - quelle di \"Gogia\", \"Petre\" e \"Sali\" - dominano ancora il paese dalle colline vicine. Dal XVI secolo al XIX, l'area appartenne alla nobile famiglia degli Avalishvili, ma fu in gran parte spopolata a causa delle incursioni ottomane.\nDopo l'annessione russa della Georgia, l'area di Borjomi inizi\u00f2 a rivitalizzarsi. Il toponimo \"Borjomi\" viene registrato per la prima volta negli anni '10 dell'Ottocento. La citt\u00e0 e i suoi dintorni furono sottoposti alle autorit\u00e0 militari russe. Borjomi inizi\u00f2 a ricevere soldati negli anni venti dell'Ottocento. Edifici e bagni iniziarono a sorgere negli anni '30. All'inizio degli anni Quaranta dell'Ottocento, il vicer\u00e9 russo del Caucaso Evgenij Golovin port\u00f2 sua figlia a partecipare alla cura e acceler\u00f2 il trasferimento ufficiale delle acque dalle autorit\u00e0 militari a quelle civili. Il vicer\u00e9 Mikhail Vorontsov, affascinato dal paesaggio locale e dalle acque minerali, ha fatto di Borjomi la sua residenza estiva e l'ha ristrutturata con nuovi parchi. Il suo clima caldo, le sorgenti di acqua minerale e le foreste resero Borjomi una delle localit\u00e0 estive preferite dell'aristocrazia e le venne dato il nome popolare di \"perla del Caucaso\". \nNegli anni '60 dell'Ottocento furono poi costruiti nuovi hotel e fu istituita un'amministrazione per le acque minerali. Nel 1871, la potest\u00e0 sulla citt\u00e0 di Borjomi venne conferita al membro della famiglia reale il granduca Mikhail Nikolayvich, allora vicer\u00e9 del Caucaso. Nel 1890, il figlio di Mikhail, Nikolay, costru\u00ec un parco e un castello a Likani, all'estremit\u00e0 occidentale di Borjomi. Le acque minerali in bottiglia iniziarono allora ad essere ampiamente esportate. La citt\u00e0 \u00e8 cresciuta in modo significativo grazie allo stabilirsi dei migranti russi e, nel 1901, il numero di abitanti di etnia russa (2.031) ha superato per la prima volta i georgiani nativi (1.424). \nIn seguito all'invasione della Georgia da parte dell'Armata Rossa nel 1921, il regime sovietico confisc\u00f2 tutte le dimore aristocratiche e le trasform\u00f2 in sanatori, frequentati dall'\u00e9lite del partito comunista. Nonostante i notevoli danni causati da un'alluvione il 18 aprile 1968, Borjomi ha continuato a crescere durante l'era sovietica. Gli anni post-sovietici di crisi politica ed economica hanno ostacolato lo sviluppo dell'area, che tuttavia \u00e8 rimasta una meta ambita per il turismo interno. Negli anni 2000, un numero crescente di investimenti privati nel turismo e nelle infrastrutture municipali hanno aiutato Borjomi a riprendersi da un decennio di decadenza."}
{"id": "1212965", "revid": "486946", "url": "https://it.wikipedia.org/wiki?curid=1212965", "title": "Milano 24", "text": ""}
{"id": "1212966", "revid": "133271", "url": "https://it.wikipedia.org/wiki?curid=1212966", "title": "Isabel Per\u00f3n", "text": ""}
{"id": "1212968", "revid": "88740", "url": "https://it.wikipedia.org/wiki?curid=1212968", "title": "Videla", "text": ""}
{"id": "1212974", "revid": "122178265", "url": "https://it.wikipedia.org/wiki?curid=1212974", "title": "La gatta sul tetto che scotta (opera teatrale)", "text": "La gatta sul tetto che scotta (\"Cat on a Hot Tin Roof\") \u00e8 un'opera del drammaturgo statunitense Tennessee Williams, composta nel 1954. Per quest'opera Williams venne insignito del Premio Pulitzer (il secondo, dopo quello ottenuto per \"Un tram che si chiama Desiderio\" nel 1948).\nL'opera, concepita come un dramma in tre atti, venne vagliata da Elia Kazan, incaricato alla regia per la prima assoluta, il quale ritenne necessari alcuni rimaneggiamenti sul terzo atto: nelle moderne rappresentazioni si usa solitamente mettere in scena solo alcune parti della seconda revisione, cercando di mantenere inalterato il lavoro del drammaturgo.\nDall'opera \u00e8 stato tratto l'omonimo film del 1958, diretto da Richard Brooks, in cui Paul Newman ed Elizabeth Taylor interpretarono rispettivamente Brick e sua moglie Maggie.\nTrama.\nLa scena si svolge, nel corso dei tre atti, interamente nella camera da letto di Brick e Maggie.\nLa famiglia Pollitt si ritrova riunita nell'immensa propriet\u00e0 terriera di Big Daddy, padre di Brick e Gooper, per festeggiare il compleanno del patriarca. In realt\u00e0 la riunione ha un secondo fine: ammalato da tempo di cancro al colon, Big Daddy sta per festeggiare il suo ultimo compleanno inconsapevole della sua situazione di salute.\nBrick e Maggie portano avanti un matrimonio bianco, senza sesso. Maggie, innamorata perdutamente del marito, ex sportivo ed attualmente infortunato ad una caviglia, \u00e8 stufa della situazione e gli chiede di desiderarla, non riuscendo per\u00f2 a solleticare minimamente le fantasie dell'uomo: questi, da tempo alcolizzato, non la degna di considerazione, assorto completamente nelle nebbie dell'alcol. Si scherma dagli attacchi della moglie con risposte brusche, fornendo una serie di risposte evasive a ogni domanda di lei.\nMae e Gooper sanno della mancata affinit\u00e0 sessuale tra i due: interessati principalmente a salvaguardare i propri interessi riguardo alla futura e cospicua eredit\u00e0 che li attende, si mostrano premurosi nei confronti di Big Daddy il quale, da orgoglioso e sarcastico uomo tutto d'un pezzo, mal tollera il loro comportamento e la loro presenza. Mae in particolare non perde occasione per ricordare a Maggie della sua mancanza di figli, scambiando battute al vetriolo con la gatta.\nDurante un acceso scontro verbale tra Maggie e Brick, la donna asserisce di sentirsi come una gatta su un tetto che scotta, decisa a non cadere gi\u00f9: ha, infatti, conquistato con fatica una posizione sociale e non vuole tornare nelle sofferenze della povert\u00e0. Il suo sogno \u00e8 coronare l'ideale d'amore che si \u00e8 prefissata mediante la desiderata gravidanza. Brick non tollera le sue affermazioni, e Maggie incalza pesantemente accusandolo di essere un alcolista per la perdita del suo pi\u00f9 caro amico, Skipper, un ex compagno di squadra innamorato di Brick e forse ricambiato da lui. Skipper \u00e8 morto suicida per l'amore non confessato tra i due, e Maggie afferma di aver avuto con Skipper un incontro sessuale per sentirsi pi\u00f9 vicina al marito. Sia lei che l'ex amico hanno infatti copulato nel desiderio di sentire nell'altro la presenza di Brick.\nI festeggiamenti per il compleanno di Big Daddy interrompono il litigio: Brick non vuole partecipare alla festa mentre Maggie lo prega di essere pi\u00f9 umano nei confronti del padre, destinato a una morte certa e veloce. Big Daddy irrompe nella stanza dicendo di non voler alcuna festa e desideroso di parlare con il figlio riguardo alla sua penosa situazione di uomo alla deriva. Durante l'acceso scontro verbale tra i due, Big Daddy sembra capire il motivo della sofferenza di Brick e sembra, velatamente, di capire cosa lo legasse al compagno Skipper. Nel gioco di detto e non detto, non si capisce la posizione assunta dal patriarca nei confronti di una possibile omosessualit\u00e0 del figlio. Una palese affermazione fa intendere che la stanza dove si svolge il dramma fosse originariamente condivisa da due uomini, comproprietari del terreno ora di propriet\u00e0 dei Pollitt. Nel corso della discussione, Brick svela al padre la verit\u00e0 sul suo stato di salute: Big Daddy capisce che gli hanno mentito ed esce dalla stanza inveendo contro tutti quelli che gli hanno mentito\nPoco dopo, anche a Big Mama viene detta la verit\u00e0 sulla salute di Big Daddy. Sconvolta, ne cerca conferma nelle parole del dottore, il quale non pu\u00f2 che confermare: non si tratta di spasmo al colon come affermato precedentemente ma di un tumore inguaribile. Mae e Gooper tentano di presentarle un piano per la futura divisione dell'eredit\u00e0, ma Big Mama risponde sdegnata di fronte alla loro rapacit\u00e0: anche Maggie interviene e finisce con l'essere accusata di essere anche lei un'opportunista.\nNella scena finale, Big Daddy rientra attirato dalle urla della famiglia in preda ai litigi: qui Maggie gli fa un regalo, mentendo sul suo stato. Gli dice infatti di essere incinta di Brick, Big Daddy le crede e dice a Gooper di convocare il notaio per la mattina successiva per poter fare testamento. Mae e Gooper escono dalla stanza non credendo affatto che Maggie sia incinta. Maggie rimasta sola con Brick getta dalla finestra tutte le bottiglie di whisky rimaste. Lo spettacolo si chiude con Maggie che invita Brick a far l'amore per rendere vera la sua bugia.\nAnalisi.\nIl tema portante del dramma \u00e8 l'ipocrisia: esso pervade e filtra tutti gli altri elementi del dramma, che possono ricondursi ai temi della sessualit\u00e0, degli schemi sociali e della morte.\nTutti i personaggi principali mentono, e non solo ai loro comprimari: molto spesso la bugia \u00e8 un vero e proprio rifiuto di credere alla realt\u00e0 dei fatti, preferendo continuare a vivere in situazioni fintamente serene che nascondono verit\u00e0 tremende ma ineluttabili.\nSesso e sessualit\u00e0.\nFin dalle prime battute \u00e8 chiaro come il sesso sia un elemento chiave del dramma, filtrato, come gi\u00e0 detto, dall'ipocrisia: Brick si rifiuta di far l'amore con Maggie e la ragazza \u00e8 dolorosamente ansiosa di poterlo fare; tuttavia il suo obiettivo primario non \u00e8 quello di amare a fondo suo marito, ma di dare un nipote a Big Daddy e rientrare nelle sue grazie.\nViene suggerito (ma mai confermato) che Brick sia latentemente omosessuale: odia quindi Maggie tanto per una questione di sessualit\u00e0 quanto per il fatto che avrebbe portato al suicidio il suo presunto amante Skipper dopo aver fatto l'amore con lui. In ogni caso Maggie risulta essere la \"copertura\" di Brick, sia che egli sia omosessuale sia che non lo sia.\nNella lunga scena del confronto tra Brick e Big Daddy, invece, il ragazzo fa spesso riferimento all'ipocrisia di suo padre, che lo guarderebbe di cattivo occhio non per la mancanza di un figlio, ma per il sospetto della sua omosessualit\u00e0.\nSchemi sociali.\nCome gi\u00e0 detto, Maggie vuole concepire un figlio non per reale amore nei confronti di Brick (che pure sembra esserci realmente), ma per compiacere Big Daddy, temendo che questi, avendo tolto il favore a Brick, non lo nomini erede in prossimit\u00e0 della sua morte annunciata.\nMaggie afferma chiaramente di non voler tornare a essere povera com'era prima di sposare Brick; l'ipocrisia sta nel fatto che di fronte alla famiglia ella si comporti come una mogliettina adorante.\nSempre nel dialogo tra Brick e Big Daddy il protagonista dice di soffrire dell'ipocrisia della societ\u00e0, che non accetta nemmeno l'idea che un uomo possa amare un altro uomo, ma che al tempo stesso non ne parla e finge che il problema non si ponga nemmeno.\nGooper e Mae, infine, ricoprono di attenzioni i genitori non per reale e disinteressato affetto, ma per ottenere la direzione dell'azienda, che li renderebbe ricchi e socialmente accettati.\nLa morte.\nUn tema ricorrente del dramma \u00e8 quello della morte di Big Daddy. In questo caso, tutti i membri della famiglia nei primi due atti tengono nascosto il cancro terminale dell'uomo, dicendo addirittura che si tratta di un innocuo spasmo; dietro questa bugia, per\u00f2, non si nasconde affettuosa piet\u00e0, ma una rete di ignobili interessi: Maggie, Gooper e Mae vogliono che Big Daddy si senta tranquillo in modo da poter valutare con attenzione a chi lasciare il suo patrimonio.\nNon \u00e8 un caso che sia Brick, l'unico a cui non interessi davvero nulla della sorte del padre, a gridargli la verit\u00e0.\nLa conclusione.\nAlla fine della rappresentazione nessuno di questi tre temi portanti trova risoluzione: i personaggi preferiscono vivere nella menzogna piuttosto che affrontare la scomoda realt\u00e0 una volta per tutte.\nAnche se tutti ormai hanno la certezza che Big Daddy morir\u00e0 di l\u00ec a poco, nessuno lo ammette e continuano a vivere come se ci\u00f2 non dovesse accadere; inoltre il testamento di Big Daddy non sar\u00e0 scritto, lasciando aperti tutti i giochi.\nInfine, Maggie e Brick vivranno nella menzogna della gravidanza di lei, risolvendosi a vivere l'uno con l'altra, nonostante la sessualit\u00e0 non dichiarata di lui e la generale mancanza d'amore.\nRappresentazioni.\nLa prima assoluta \u00e8 stata il 24 marzo 1955 al Morosco Theatre di New York, per 694 repliche, regia di Elia Kazan, con Barbara Bel Geddes (Maggie), Ben Gazzara (Brick), Burl Ives (Big Daddy), Mildred Dunnock (Big Mama), Pat Hingle (Gooper), Madeleine Sherwood (Mae), R.G. Armstrong (Doctor Baugh).\nLa prima italiana \u00e8 stata rappresentata il 18 gennaio 1958 al Teatro Manzoni di Milano per la regia del francese Raymond Rouleau, con Gabriele Ferzetti (Brick), Lea Padovani (Maggie), Gino Cervi (Big Daddy), Vittorina Benvenuti, Irene Aloisi, Arturo Dominici.\nAdattamenti cinematografici.\nL'opera di Tennessee Williams \u00e8 stata oggetto, nel corso degli anni, di vari adattamenti sia per la televisione che per il cinema. Tra i vari adattamenti sono da ricordare:"}
{"id": "1212976", "revid": "2153076", "url": "https://it.wikipedia.org/wiki?curid=1212976", "title": "To All New Arrivals", "text": "To All New Arrivals \u00e8 il quinto album della band inglese dei Faithless, pubblicato il 27 novembre 2006; l'album raggiunse la posizione n. 3 delle classifiche britanniche.\nAll'album ha collaborato anche il leader dei Cure, Robert Smith, che canta nella canzone \"Spiders, Crocodiles &amp; Kryptonite\", che presenta inoltre un campionamento del successo dei Cure \"Lullaby\"."}
{"id": "1212982", "revid": "1318658", "url": "https://it.wikipedia.org/wiki?curid=1212982", "title": "Classe Ciclone", "text": "La classe Ciclone fu una classe di navi avviso scorta successivamente classificate torpediniere in servizio nella Regia Marina durante la seconda guerra mondiale, derivate da un ingrandimento della precedente Classe Orsa rispetto alla quale le navi avevano pi\u00f9 stabilit\u00e0 e un pi\u00f9 pesante armamento antisommergibile.\nCostruzione.\nQueste navi vennero costruite durante la guerra e completate tra il 1942 e il 1943. L'Intrepido, in costruzione, non arriv\u00f2 ad entrare in servizio nella Regia Marina, ma venne completato dai tedeschi che lo catturarono dopo l'armistizio dell'8 settembre e dopo averlo completato lo inquadrarono nella Kriegsmarine nelle Torpedoboote Ausland.\nArmamento.\nTutte le unit\u00e0 erano dotate di ecogoniometro e anche l'armamento silurante era uguale per tutte le unit\u00e0 mentre il resto dell'armamento ebbe notevoli variazioni:\nServizio.\nPer cause belliche andarono perdute le torpediniere \"Ardente\", \"Uragano, Monsone,\" \"Ciclone\", \"Tifone\" e \"Groppo\".\nL\"Ardente\" affond\u00f2 il 12 gennaio 1943 presso Punta Barone (Sicilia) in seguito ad una collisione con il \"Grecale\", un'unit\u00e0 della classe \"Maestrale\", che nella circostanza perse la prora, mentre quasi l'intero equipaggio della torpediniera per\u00ec nella collisione.\nL\"Uragano\" affond\u00f2 su una mina il 3 febbraio 1943 nel Canale di Sicilia e venne soccorso dal Saetta che venne a sua volta affondato.\nIl \"Monsone\" venne affondato a Napoli il 1\u00ba marzo 1943 durante un bombardamento aereo alleato.\nL'unit\u00e0 capoclasse \"Ciclone\" affond\u00f2, a causa di due mine, l'8 marzo 1943 nel Canale di Sicilia.\nIl \"Tifone\" venne autoaffondato a Tunisi il 7 maggio 1943 dal proprio equipaggio per evitarne la cattura, dopo che il giorno prima era stato danneggiato da un bombardamento aereo e mandato ad arenarsi.\nIl \"Groppo\" venne affondato a Messina il 25 maggio 1943 durante un bombardamento aereo alleato.\nArmistizio.\nLe torpediniere \"Ardito\", Ghibli, \"Impavido\", \"Intrepido\", \"Impetuoso\" e \"Aliseo\" furono protagoniste di vicende che seguirono l'armistizio dell'8 settembre 1943.\nL\"'Impetuoso\" fu tra le navi che il 9 settembre prestarono soccorso ai naufraghi della nave da battaglia dopo l'affondamento, trasportandone i feriti alle Baleari, dove al momento di ripartire, nella giornata dell'11 settembre, il comandante dell'unit\u00e0, la Medaglia d'oro Cigala Fulgosi, per non consegnare la nave agli alleati, secondo quelle che erano le clausole armistiziali, diede ordine di autoaffondarla. Insieme all\"Impetuoso\" anche il comandante della torpediniera \"Pegaso\", Riccardo Imperiali, diede l'ordine di autoaffondare la nave al suo comando.\nL\"Aliseo\" al comando del capitano di fregata Carlo Fecia di Cossato il 9 settembre 1943, fu protagonista presso Bastia, nelle acque della Corsica di una clamorosa azione, quando l'unit\u00e0, circondata da dieci unit\u00e0 tedesche riusc\u00ec ad evitare la cattura affondandone sette e danneggiandone altre tre riuscendo poi a riparare a Palermo e poi raggiungere il resto della flotta che si era consegnata agli alleati a Malta.\nL\"Ardito\" catturato dai tedeschi nel settembre 1943 e rinominato \"TA 25\", venne affondato il 15 giugno 1944 da una motocannoniera britannica. Il nome \"Ardito\" sarebbe stato ereditato nella Marina Militare da un cacciatorpediniere della classe Audace, andato in disarmo il 28 settembre 2006.\nLa torpediniera \"Ghibli\" all'armistizio, si trovava in riparazione a La Spezia e non potendo seguire il resto della flotta che diveva dirigersi a Malta e consegnarsi agli alleati secondo le clausole armistiziali, venne autoaffondata dal suo equipaggio: recuperata dai tedeschi nel settembre 1943 non venne mai riparata e venne autoaffondata dagli stessi tedeschi a La Spezia il 25 aprile 1945.\nL\"Impavido\" venne catturato dai tedeschi nel settembre 1943 e rinominato \"TA 23\", venne affondato da una mina il 25 aprile 1944.\nL\"Intrepido\", varato proprio il giorno dell'armistizio, venne catturato dai tedeschi nel settembre 1943, mentre era in costruzione; completato dai tedeschi venne inquadrato nelle Torpedoboote Ausland e, rinominato \"TA 26\", venne affondato da un sommergibile inglese il 21 giugno 1944.\nI nomi \"Impavido\" e \"Intrepido\" sarebbero stati ereditati nella Marina Militare da due cacciatorpediniere della classe Impavido, entrati in servizio negli anni sessanta e andati in disarmo nel 1992. Avevano, rispettivamente, il distintivo ottico D 570 e D 571.\nCessioni ad altre marine.\nOltre ad \"Ardito\", \"Ghibli\", \"Impavido\" ed \"Intrepido\", altre unit\u00e0 della classe hanno servito sotto le bandiere di altre marine.\nInsieme alla Classe Soldati, fu la classe di navi che ebbe il pi\u00f9 alto numero di unit\u00e0 che servirono sotto altre bandiere, con ben cinque unit\u00e0 cedute ad altre marine. A sua volta anche la Classe Soldati come la Classe Ciclone ebbe due unit\u00e0 catturate dai tedeschi che vennero incorporate nel gruppo delle Torpedoboote Ausland della Kriegsmarine anche se nel caso della Classe Soldati le unit\u00e0 catturate non entrarono mai in servizio.\nIn seguito alle condizioni del trattato di pace nel 1949 l\"Indomito\" e l\"Aliseo\" dovettero essere cedute in conto riparazione danni di guerra alla Jugoslavia, e stessa sorte tocc\u00f2 ad \"Animoso\", \"Ardimentoso\" e \"Fortunale\" cedute all'Unione Sovietica.\nL\"Indomito\" e l\"Aliseo\", ceduti in conto riparazione danni di guerra alla Jugoslavia, vennero ribattezzati rispettivamente \"Biokovo\" e \"Triglav\" prestando servizio nella Marina Jugoslava fino al 1971.\nL\"Animoso\" venne ceduto all'Unione Sovietica il 16 marzo 1949 con la sigla Z 16.\nLArdimentoso venne ceduto all'Unione Sovietica il 28 febbraio 1949 con la sigla Z 19.\nLa torpediniera \"Fortunale\" venne ceduta ai sovietici il 1\u00ba marzo 1949 con la sigla Z 17.\nLe tre unit\u00e0 cedute alla Marina Sovietica vennero ribattezzate rispettivamente \"Ladnyj\", \"Lutyj\" e \"Letnyj\" e, destinate a compiti addestrativi, vennero assegnate alla 78\u00aa Brigata di addestramento.\nLa nave, il 30 dicembre 1954, vennero private del loro armamento e classificate navi bersaglio.\nL'ex \"Animoso\" (\"Ladnyj\"), dopo essere stato classificato nave bersaglio, assunse la denominazione CL-60 e il 31 gennaio 1958 fu la prima delle tre unit\u00e0 ad essere radiata.\nL'ex \"Ardimentoso\" (\"Lutyj\"), dopo essere stato classificato nave bersaglio, assunse la denominazione CL-61 e alla fine di aprile 1958 divenne nave caserma con la denominazione PZK-150. Il 31 ottobre 1959 la nave venne radiata ed avviata alla demolizione.\nL'ex \"Fortunale\" (\"Letnyj\"), dopo essere stato classificato nave bersaglio, assunse la denominazione CL-59 e il 29 dicembre 1959 venne affondato da un missile nel corso di un'esercitazione svolta nelle acque del Mar Nero."}
{"id": "1212987", "revid": "13604", "url": "https://it.wikipedia.org/wiki?curid=1212987", "title": "Maggio musicale fiorentino", "text": ""}
{"id": "1212989", "revid": "28530", "url": "https://it.wikipedia.org/wiki?curid=1212989", "title": "Unione Tipografico-Editrice Torinese", "text": ""}
{"id": "1212995", "revid": "1782831", "url": "https://it.wikipedia.org/wiki?curid=1212995", "title": "He-Man (serie animata)", "text": "He-Man (\"The New Adventures of He-Man\") noto anche come Le nuove avventure di He-Man \u00e8 una serie televisiva a cartoni animati prodotta nel 1990 da: Faso Film, France 2, France 3, Mattel, Mediaset, Parafrance Communication, Titanus, e realizzata dalla DiC Enterprise; si compone di una stagione da 65 episodi.\nQuesta serie \u00e8 un seguito della precedente del 1983: \"He-Man e i dominatori dell'universo\", che venne realizzata da un'altra azienda (la Filmation). Anche per questo la somiglianza fra i due prodotti \u00e8 limitata e verte principalmente sulla contesa fra Skeletor e He-Man, spostata in un'ambientazione differente pi\u00f9 fantascientifica rispetto a quella fantasy-tecnologica della precedente serie, mettendo completamente da parte anche il concetto di magia, fortemente presente nella serie Filmation, sebbene contenga ancora accenni di continuit\u00e0 alla serie originale.\nAll'origine di questa serie animata vi fu il chiaro intento della Mattel di vendere una nuova serie di action figure, che cercava di rilanciare il personaggio. Dei fumetti dedicati apparvero in varie riviste per ragazzi in giro per il mondo, in Italia nel periodico \"Magic Boy\".\nTrama.\nIn un lontano futuro, il mondo Primus \u00e8 una societ\u00e0 pacifica non abituata alle vie della guerra. Quando un gruppo di mutanti guidati da Flogg e provenienti dal vicino pianeta Denebria assedia Primus, i loro leader decidono di utilizzare una macchina del tempo per chiedere aiuto agli eroi del passato. Il principe Adam accetta con riluttanza di aiutarli e, dopo aver rivelato ai suoi genitori il suo segreto, ovvero di avere il potere di trasformarsi nel possente He-Man, il leggendario eroe del pianeta Eternia, accetta di andare nel futuro mondo di Primus con i viaggiatori del tempo, per difenderlo dalle mire dei malvagi Mutanti. Sfortunatamente, l'acerrimo nemico di He-Man, Skeletor, li segue, unendo rapidamente le forze con Flogg e i suoi mutanti e continuando la sua lotta per soggiogare l'universo intero. Ma neppure He-Man \u00e8 solo: i Guardiani Galattici combattono al suo fianco la sua stessa battaglia, per difendere Primus e tutto il suo potere.\nContinuit\u00e0 del contesto narrativo.\nNon c'\u00e8 una vera continuit\u00e0 con la precedente serie animata classica dei Masters of the Universe; innanzitutto \u00e8 assente, nella serie classica, un episodio finale che faccia da conclusione vera e propria. Ancora, mentre nella serie classica gli episodi erano perlopi\u00f9 autoconclusivi, qui c'\u00e8 invece una forte continuit\u00e0 narrativa: si menzionano spesso eventi accaduti in episodi precedenti. Infine, \u00e8 evidente una forte influenza dalla fantascienza classica, come Guerre stellari, per esempio nello stile delle scritte, nelle corazze dei soldati mutanti, in alcuni droidi, o di quella di origine giapponese come lo stile di alcune astronavi. Diverso \u00e8 anche l'approccio, oltre che l'ambientazione: questa volta He-Man non deve pi\u00f9 temere per la sua famiglia, trovandosi in un altro mondo in un diverso tempo; pertanto, prima di partire per il futuro, parla con i suoi genitori e rivela il suo segreto. Nel finale della serie, dopo essere stato ultimamente sconfitto da He-Man, Skeletor viene mandato via lontano dall'universo, tuttavia promette che ritorner\u00e0 di sicuro.\nStile del disegno e animazione.\nAnche a livello grafico questa serie si discosta molto dalla precedente e si rif\u00e0 pi\u00f9 a uno stile anime giapponese che allo stile dell'animazione classica statunitense, alla serie infatti lavorarono, fra gli altri, Kazuo Terada, Masanori Miura (regia), Hiroshi Wagatsuma, Hiroshi Yokoyama (character design) e Shinji Aramaki (mecha design); la ristilizzazione dei personaggi \u00e8 radicale: He-Man \u00e8 pi\u00f9 slanciato, ha i capelli lunghi legati in una coda di cavallo, un viso differente, pantaloni blu e una Spada del Potere dalle fattezze tecnologiche (che poco somiglia alla precedente). Skeletor \u00e8 provvisto di occhi e ha un volto con una spiccata espressivit\u00e0, invece della fissit\u00e0 dei teschi. Gli altri personaggi della serie classica fanno soltanto da comparse nel primo episodio e in pochi altri, ma sono tutti irriconoscibili con stili di disegno e costumi diversi. Se i genitori del principe Adam hanno ancora delle somiglianze con gli originali, Teela \u00e8 completamente ridisegnata: bionda con i capelli lunghi e con un fisico femminile da possente guerriera, non ricorda in nulla l'agile rossa della serie precedente ed \u00e8 piuttosto ispirata all'eroina resa graficamente da Mark Teixeira nei primi albetti a fumetti che accompagnavano le prime action figure dei personaggi, che per l'appunto era bionda (questo cambiamento dal rosso al biondo del personaggio era gi\u00e0 avvenuto anche in altri fumetti pubblicati negli anni '80 come in quelli della DC Comics). La maga Sorceress appare anch'essa completamente ridisegnata, con un costume pi\u00f9 tendente verso il tecnologico che verso il costume da falco Zoar della sua versione precedente.\nL'animazione si affida a delle sequenze meno curate della serie classica, rinunciando all'uso del rotoscopio. In compenso le scene hanno una pi\u00f9 spiccata colorazione, fluidit\u00e0 ed economia delle sequenze, rendendolo un prodotto molto pi\u00f9 moderno.\nMinicomic e altri fumetti.\nNei fumetti allegati ai giocattoli e in alcuni periodici internazionali come l'italiano \"Magic Boy\", la storia era differente da quella del cartone animato. In questa sede Adam si trasformava in He-Man di fronte a Skeletor, rivelando la sua identit\u00e0 segreta, e costringendosi a rimanere sempre nelle fattezze di He-Man; Skeletor, danneggiato dall'esplosione di energia causata dalla Spada del Potere, si cura con degli inserti metallici divenendo un cyborg. Quest'ultimo poi assume direttamente il comando dei Mutanti, sottomettendo immediatamente il loro capo Brakk (il nome di Flogg nei fumetti), che rimarr\u00e0 comunque come suo secondo in comando, con i raggi energetici del suo scettro del comando. La trasformazione di Adam in He-Man venne conservata soltanto nella serie animata.\nLista degli episodi.\nEpisodi di: \"He-Man (le nuove avventure)\"\nPubblicazioni in versione DVD.\n\"The New Adventures of He-Man\" \u00e8 stata pubblicata in versione DVD, fra il 2006 e il 2007, dalla BCI Eclipse LLC, solo per il mercato anglofono, in due cofanetti contenenti complessivamente l'intera serie."}
{"id": "1213002", "revid": "1543377", "url": "https://it.wikipedia.org/wiki?curid=1213002", "title": "Casamaggiore", "text": "Casamaggiore \u00e8 una frazione del comune di Castiglione del Lago, in provincia di Perugia.\nSorge a circa 7,5\u00a0km dal capoluogo, lungo la strada di collegamento tra le frazioni di Gioiella e Pozzuolo. Si sviluppa principalmente lungo la strada provinciale 300, che ne permette il collegamento con Castiglione del Lago. Si trova ad un'altezza di 356 e conta 75 abitanti (dati Istat, 2001).\nCasamaggiore \u00e8 anche il centro principale dell'omonima frazione amministrativa comprendente anche le localit\u00e0 di Frattavecchia e di Mercanzia, con una popolazione totale di 221 abitanti.\nStoria.\nSi tratta di un piccolo borgo nato in epoca medioevale con il nome di \"casa maggiore\": esso risulta in tutte le mappe dello Stato della Chiesa come una delle 14 stazioni di posta del \"Chiugi perugino\" (nome dato al territorio di Castiglione del Lago e a quelli limitrofi durante il medioevo).Il suo territorio, particolarmente fertile, era molto ambito: il Pinturicchio e un membro della famiglia Baglioni, Giovanni, ne furono tenutari. Pass\u00f2 poi al marchesato di Castiglione del Lago, sotto i della Corgna, fino alla sua estinzione nel 1647.\nNella seconda guerra mondiale divenne una postazione tedesca ben fortificata, rappresentando una parte della principale linea di difesa attrezzata nella zona, nel tentativo di bloccare l'avanzata alleata verso il centro-nord.\nDurante il passaggio del fronte nel territorio si svolsero diversi eventi decisivi per il prosieguo degli eventi bellici nell'Italia centrale, la cosiddetta Battaglia del Trasimeno: nella notte del 28 giugno 1944 i paesi di Casamaggiore e Frattavecchia vennero occupati dagli Alleati, diventando il buco nella linea di difesa tedesca che avrebbe permesso alle truppe alleate di proseguire la loro opera di liberazione nel resto della penisola.\nNegli anni cinquanta la popolazione del borgo si aggirava sui 450 abitanti, dediti quasi interamente all'agricoltura come mezzadri. In seguito, Casamaggiore ha subito un'emigrazione verso le grandi citt\u00e0 ed attualmente, considerate anche le localit\u00e0 vicine, vi risiedono 221 persone, facendone la frazione meno popolata del comune.\nEconomia e manifestazioni.\nL'economia di Casamaggiore \u00e8 sempre stata agricola, in particolare olivi e viti sono le coltivazioni pi\u00f9 diffuse.\nDiverse aziende agricole si sono convertite in agriturismi, mantenendo comunque le produzioni olearie e vitivinicole."}
{"id": "1213014", "revid": "81195", "url": "https://it.wikipedia.org/wiki?curid=1213014", "title": "Claire Patterson", "text": ""}
{"id": "1213019", "revid": "1543377", "url": "https://it.wikipedia.org/wiki?curid=1213019", "title": "Nave d'assalto anfibio", "text": "Una nave d'assalto anfibia (dall'inglese: \"amphibious assault ship\") \u00e8 una nave militare da guerra anfibia addetta al trasporto di truppe di fanteria, con il relativo equipaggiamento, anche il pi\u00f9 pesante, ed in grado di sbarcarle anche in punti sprovvisti di attracco.\nCaratteristiche.\nQuesto tipo di navi \u00e8 di grandi dimensioni e con dislocamento a pieno carico generalmente di oltre 10.000 tonnellate.\nLa sua capacit\u00e0 di carica varia da un modello all'altro, ma generalmente \u00e8 di vari elicotteri che fanno parte dell'equipaggiamento della nave, centinaia di soldati imbarcati e carri e veicoli da combattimento della forza anfibia.\nPer lo sbarco possono essere utilizzate le gru del ponte, gli elicotteri o le lance da sbarco attraverso il bacino allagabile di cui molte di queste navi dispongono e che si trova nella parte posteriore della nave, che inondandosi permette l'uscita dei veicoli anfibi che trasporta.\nAlcune delle navi pi\u00f9 grandi, come quelle al servizio dei marines statunitensi sono polivalenti potendo operare con aerei a decollo verticale come gli Harrier, trasformandole in piccole portaerei o portaeromobili.\nAnche se la terminologia \"nave d'assalto anfibio\" \u00e8 spesso usata in modo intercambiabile con il pi\u00f9 generale termine di \"nave da guerra anfibia\" (che include tutte le navi anfibie), questa terminologia si applica specificamente solo alle navi anfibie con un ponte di grandi dimensioni, come le LPH, LHA e LHD. Questa terminologia (\"nave d'assalto anfibio\") non include le amphibious transport dock (LPD) e le dock landing ship (LSD).\nMissioni.\nPer la loro polivalenza queste navi sono adatte a vari tipi di missione:\nQueste navi, data la loro mole, possono essere facile bersaglio di attacchi con missili, siluri o mine, per cui nelle loro missioni hanno bisogno della protezione di scorte.\nProblemi.\nQuesto tipo di nave pone dei problemi nelle marine in cui prestano servizio:\nServizio.\nLe due Marine che hanno maggiormente usato questo tipo di unit\u00e0 sono state la US Navy americana e la Royal Navy britannica sia nel secolo scorso con le varie operazioni di sbarco durante la seconda guerra mondiale che dopo, sia nei primi anni di questo secolo.\nSia gli americani che gli inglesi convertirono alcune loro portaerei in navi di assalto anfibio e da allora questo tipo di unit\u00e0 richiama nello scafo e nella presenza del ponte di volo le portaerei.\nTipi di navi.\nLe navi da guerra anfibia che precedentemente, soprattutto durante la seconda guerra mondiale, erano unit\u00e0 solamente da trasporto e da sbarco di tipo LST, LCT, LSI, AKA, si sono evolute in unit\u00e0 pi\u00f9 grandi, elicotteristiche, con capacit\u00e0 di appontaggio e decollo per velivoli STOL/VSTOL, che la US Navy denomina amphibious assault ship, cio\u00e8 \"nave d'assalto anfibio\".\nTenendo conto dell'iniziale definizione statunitense, le navi d'assalto anfibio possono classificarsi in:"}
{"id": "1213020", "revid": "1275164", "url": "https://it.wikipedia.org/wiki?curid=1213020", "title": "Nave da sbarco", "text": ""}
{"id": "1213026", "revid": "116493591", "url": "https://it.wikipedia.org/wiki?curid=1213026", "title": "Frattavecchia", "text": "Frattavecchia \u00e8 una frazione del comune di Castiglione del Lago (PG). Tuttavia, secondo i dati riportati sul sito ufficiale del comune, Frattavecchia \u00e8 definita come \"localit\u00e0\" inserita nel territorio della frazione Casamaggiore.\nSi trova a 327 ed \u00e8 occupata da 43 abitanti (dati Istat, 2001).\nStoria.\nFrattavecchia nacque in epoca medioevale attorno ad un monastero, da cui il nome originale \"Fratta Vecchia\". Tale edificio fu distrutto a causa di un incendio nel 1547. \nQuesto borgo rimase sempre nello Stato della Chiesa, come risulta dalle mappe conservate in Vaticano.\nNel 1764 fu eretta una chiesina, ancora esistente, dedicata a San Paolo.\nDurante la seconda guerra mondiale Frattavecchia fu teatro di un'intensa battaglia tra Tedeschi ed Alleati: a tale ricordo \u00e8 stato eretto un monumento.\nGeografia fisica.\nFrattavecchia si trova non lontana dalla frazione Casamaggiore, e vicina ad essa si trovano alcune localit\u00e0 quali Mercanzia, Gaggiolo, Selvella, Poggio Fattore, Fonte Beccio e le due fonti d'acqua di Lamata e Fontanaccia.\nIl paese sorge su una collina con una suggestiva vista panoramica sul lago Trasimeno e sulla campagna circostante, a circa 4\u00a0km da Castiglione del lago.\nNel paese vivono circa 50 persone.\nLe \"bocce alla libera\".\nFamoso in tutta la zona del Trasimeno il gioco delle \"bocce alla libera\" che qui ha avuto origine ed \u00e8 tradizione molto antica: il giocatore deve, nei suoi tiri, tener conto di sassi, pendenze, buche, etc. Veniva e viene praticato nelle vie rurali la domenica come svago e divertimento.\nEconomia.\nL'attivit\u00e0 principale \u00e8 l'agricoltura, che grazie alle particolarit\u00e0 del terreno produce prodotti come l'olio extravergine di oliva ed il vino.\nIn questo piccolo borgo esistono varie aziende specializzate nei vari comparti del settore agricolo.\nDopo gli anni cinquanta e sessanta, a causa dell'emigrazione, Frattavecchia ha subito un forte declino demografico, esiste comunque un flusso di ritorno dovuto ai villeggianti che spesso tornano nelle loro seconde case restaurate.\nNegli ultimi anni, sono sorte anche alcune aziende di ricezione turistica che hanno ulteriormente rivitalizzato il borgo."}
{"id": "1213030", "revid": "22229", "url": "https://it.wikipedia.org/wiki?curid=1213030", "title": "Belarus", "text": ""}
{"id": "1213042", "revid": "187", "url": "https://it.wikipedia.org/wiki?curid=1213042", "title": "Cessio bonorum", "text": ""}
{"id": "1213047", "revid": "114318851", "url": "https://it.wikipedia.org/wiki?curid=1213047", "title": "Paddle", "text": "Il paddle o la paddle \u00e8 una periferica per videogiochi, formata da una manopola che controlla in modo continuo una posizione lungo un asse, e da uno o pi\u00f9 pulsanti. Gi\u00e0 le prime console e i primi home computer potevano essere accessoriati con le paddle oltre che con i joystick e alcuni videogiochi erano fatti appositamente per essere giocati con le paddle.\nDiversi videogiochi storici degli anni settanta sono controllati con la paddle, e il primo a usarle fu proprio il celebre \"PONG\". Il nome \"paddle\", che significa letteralmente \"pagaia\", deriva appunto da PONG, che \u00e8 ispirato al tennis tavolo le cui racchette in inglese sono comunemente chiamate \"paddle\". La periferica fin\u00ec per prendere il nome di ci\u00f2 che muoveva sullo schermo.\nOriginali.\nNelle prime paddle, la manopola \u00e8 accoppiata meccanicamente a un potenziometro, che genera una tensione elettrica proporzionale all'angolo di rotazione. Si tratta quindi di un trasduttore di posizione angolare assoluto. In ogni momento la circuiteria interna della paddle pu\u00f2 misurare la tensione e ricavare l'angolo, che viene trasmesso via cavo al computer in formato digitale. \nLa rotazione \u00e8 limitata, c'\u00e8 un angolo massimo sia a destra che a sinistra oltre il quale la manopola non gira pi\u00f9, in genere il campo totale \u00e8 inferiore a 360\u00b0.\nMolti modelli di paddle esistono solo a coppie, perch\u00e9 entrambe le paddle si collegano con un unico connettore dal quale partono i due cavi.\nNei linguaggi BASIC del passato esiste un apposito comando per leggere la posizione della paddle: di solito si tratta della funzione PDL(n) che restituisce lo stato della paddle n-esima, rappresentato da un intero a 16 bit dove l'angolo di rotazione \u00e8 rappresentato dal valore 0-255 dei primi 8 bit, mentre gli altri bit descrivono lo stato dei pulsanti.\nEvoluzione.\nEsistono anche modelli con trasduttori incrementali, ovvero che misurano la differenza di angolo di rotazione rispetto a una posizione precedente. Non sono propriamente paddle ma \"spinner\". Le manopole di questi modelli possono girare illimitatamente, ma per conoscere la posizione assoluta \u00e8 necessario tener traccia di tutti i movimenti relativi. Praticamente sono equivalenti a mouse o trackball con un solo asse.\nOggigiorno i modelli con potenziometro non sono praticamente pi\u00f9 utilizzati, perch\u00e9 sono maggiormente soggetti all'usura e necessitano di sensori analogici pi\u00f9 costosi, non convenienti rispetto ai trasduttori incrementali che invece misurano direttamente in digitale. Gi\u00e0 \"Arkanoid\" (1986) usa un controller di questo tipo, nonostante il campo di movimento sia limitato."}
{"id": "1213071", "revid": "767487", "url": "https://it.wikipedia.org/wiki?curid=1213071", "title": "Miguel Mu\u00f1oz", "text": "Ha trascorso la maggior parte della sua carriera nel , dove ha conquistato la Coppa Campioni per tre volte da giocatore, e poi altre due volte da allenatore. \u00c8 stata la prima persona a compiere l'impresa di vincere con la stessa squadra la massima competizione europea due volte da giocatore e due volte da allenatore, seguito poi da Carlo Ancelotti, Josep Guardiola e Zin\u00e9dine Zidane. Anche Giovanni Trapattoni, Johan Cruijff e Frank Rijkaard hanno vinto la Coppa Campioni sia da calciatori sia da allenatori, ma con squadre diverse.\nCarriera.\nGiocatore.\nMu\u00f1oz ha giocato in varie squadre giovanili nell'area di Madrid tra cui l'Escolapios, il Buenavista, il Pavon, l'Imperio e il Girod, ma inizialmente non attrasse l'attenzione del Real. Dopo gioc\u00f2 per il CD Logro\u00f1\u00e9s (1943-1944), il Racing Santander (1944-1946) e il Celta Vigo (1946-1948). Nel 1948 Mu\u00f1oz, insieme a Pahi\u00f1o, port\u00f2 il Celta al quarto posto della Liga e raggiunse la finale di Coppa del General\u00edsimo. Segn\u00f2 anche il gol del 4-1 nella finale di Coppa, persa contro il Siviglia.\nLa stagione seguente firm\u00f2, insieme a Pahi\u00f1o, per il . Nel settembre 1955 Mu\u00f1oz segn\u00f2 il primo gol in assoluto del Real nella Coppa dei Campioni contro il Servette. In seguito fu il capitano della squadra quando vinse la Coppa Campioni nel 1956 e nel 1957. Tra il 1948 e il 1958 disput\u00f2 347 partite per le \"merengues\", vincendo, oltre a 3 Coppe dei Campioni, 4 campionati spagnoli e 2 Coppe Latine.\nGioc\u00f2 anche 7 volte per la nazionale spagnola, debuttando il 20 giugno 1948 nell'amichevole disputata a Zurigo contro la (3-3).\nAllenatore.\nNella stagione immediatamente successiva al ritiro Mu\u00f1oz sostitu\u00ec per 7 giornate l'allenatore del Luis Carniglia - causa malattia - che torn\u00f2 in panchina in tempo per vincere campionato e Coppa dei Campioni. In seguito fu per un breve periodo l'allenatore della squadra riserve del Real, l'allora Plus Ultra, prima di diventare l'allenatore della prima squadra nel 1960. Sotto la guida di Mu\u00f1oz il Real Madrid domin\u00f2 la Liga, vincendola per ben 9 volte, tra cui 5 di fila tra il 1961 e il 1965 e 3 di fila tra il 1967 e il 1969. Con lui il Real vinse inoltre 2 Coppe del General\u00edsimo, 2 Coppe dei Campioni e la prima edizione della Coppa Intercontinentale nel 1960.\nDopo la vittoriosa esperienza al Real, Mu\u00f1oz allen\u00f2 altre squadre di prima divisione: il Granada (1975-1976), l'H\u00e9rcules (1976-1977), il Las Palmas (1977-1979) e il Siviglia (1979-1982).\nMu\u00f1oz allen\u00f2 anche la in due occasioni: la prima nel 1969, per un totale di quattro partite, la seconda tra il 1982 e il 1989, conducendo la squadra in finale agli Europei del 1984 (perdendo poi contro la Francia) e ai quarti di finale dei Mondiali del 1986."}
{"id": "1213072", "revid": "92723", "url": "https://it.wikipedia.org/wiki?curid=1213072", "title": "Congregazione sublacense", "text": "La Congregazione sublacense (in latino \"Congregatio Sublacensis\") era una delle congregazioni monastiche di diritto pontificio costituenti l'Ordine di San Benedetto; i monaci della congregazione posponevano al loro nome la sigla Cong. Subl. O.S.B.\nIl 10 febbraio 2013 \u00e8 stata unita insieme con la Congregazione cassinese nella Congregazione sublacense cassinese.\nStoria.\nOrigini.\nLa congregazione fu fondata dall'abate Pietro Francesco Casaretto. Monaco professo dell'abbazia cassinese di Santa Maria del Monte a Cesena dal 1828, dopo l'ordinazione sacerdotale Casaretto fu inviato al monastero di Cava de' Tirreni e poi in Tunisia, come cappellano militare: tornato in Italia, ottenne di stabilirsi nel Sacro Speco di Subiaco e, dopo una malattia, si ritir\u00f2 a condurre vita eremitica nel monastero abbandonato di Santa Maria di Portonovo, presso Ancona.\nDopo un periodo di riflessione, matur\u00f2 il progetto di dedicarsi interamente alla restaurazione della vita benedettina in Italia e, ottenuto il sostegno di papa Gregorio XVI, il 25 gennaio 1843 fond\u00f2 un monastero presso la chiesa di Santa Maria delle Grazie a Pegli. Il suo primo compagno fu Raffaele Testa, giovane sacerdote professo del monastero di Santa Scolastica a Subiaco, ma presto vennero accolti nella comunit\u00e0 altri postulanti: in Santa Maria delle Grazie Casaretto diede inizio a una nuova osservanza, basata sull'integrale osservanza della Regola, sulla perfetta vita comune, sulla comunanza dei beni e su un'ascesi molto rigida.\nIl 1\u00ba luglio 1844 la comunit\u00e0 si trasfer\u00ec nel monastero di San Giuliano d'Albaro, presso Genova.\nNascita della congregazione.\nNel 1850 papa Pio IX don\u00f2 a Casaretto l'abbazia di Santa Scolastica a Subiaco e il 24 maggio 1851 fu istituita la provincia sublacense della congregazione cassinese, con un proprio visitatore. Numerosi monasteri vi aderirono: San Giovanni Evangelista a Parma, Santa Maria di Praglia, San Giorgio Maggiore a Venezia, Santi Pietro e Paolo a Dendermonde, Santa Maria di La Pierre-qui-Vire, Santa Maria di Montserrat.\nUn ideale caro a Casaretto fu quello missionario e nel 1861 i suoi monaci aprirono a Roma il collegio di Sant'Ambrogio, per la formazione dei giovani missionari.\nNel 1867 la dieta generale, che riuniva i superiori di tutte le case della provincia sublacense, chiese alla Santa Sede la totale autonomia dalla Congregazione cassinese: la Santa Sede accord\u00f2 la separazione e approv\u00f2 \"ad experimentum\" la nuova congregazione, detta \"cassinese della primitiva osservanza\". Le costituzioni della nuova congregazione furono approvate il 5 agosto 1867.\nDecadenza e rinascita.\nDopo l'entrata dei piemontesi a Roma, temendo gli effetti dell'estensione delle leggi eversive a tutto il territorio italiano, Casaretto chiese in anticipo alla Santa Sede l'approvazione definitiva della sua congregazione, ottenendola il 9 marzo 1872. I timori di Casaretto erano fondati, infatti nel 1874 i monasteri italiani vennero dissolti: rimasero monaci a Subiaco, come custodi dei monumenti nazionali, e a Montevergine che, essendo abbazia \"nullius\", evit\u00f2 la chiusura; gli altri religiosi si rifugiarono a Malta.\nTra il 1880 e il 1903 le soppressioni colpirono anche i monasteri francesi, ma questo diede un nuovo impulso alla diffusione della congregazione perch\u00e9 i monaci espulsi dalla Francia fondarono nuove case in Germania, nel Belgio, nei Paesi Bassi e in Gran Bretagna.\nI monaci della congregazione tornarono a stabilirsi in Italia agli inizi del XX secolo (si ebbero anche nuove fondazioni come Santa Maria dei Miracoli a Casalbordino, a opera dei monaci di Albaro, e Madonna della Scala a Noci, a opera dei monaci di Parma); nonostante le leggi anticongregazioniste non fossero state abrogate, nel primo dopoguerra i religiosi fecero ritorno in Francia. Nel 1933 fece il suo ingresso nella congregazione anche l'abbazia di Prinknash, comunit\u00e0 originalmente anglicana ma passata al cattolicesimo nel 1903.\nNel capitolo generale celebrato tra il 1966 e il 1967 la congregazione decise di mutare il titolo in \"Congregazione sublacense\", dal nome del monastero pi\u00f9 celebre.\nGoverno.\nIn origine la congregazione era fortemente centralizzata: l'abate generale, che era anche abate di Subiaco, aveva giurisdizione su tutti i monasteri della congregazione; era assistito da quattro consultori, scelti come rappresentanti delle province (italiana, francese, spagnola e anglo-belga); ciascuna provincia era retta da un visitatore eletto, come l'abate generale e i consultori, dal capitolo generale. I monasteri erano retti da un abate (nominato dal capitolo generale per un triennio) o, pi\u00f9 spesso, da un priore (nominato dal capitolo provinciale, sempre per un triennio); monaci potevano essere trasferiti da un monastero all'altro della provincia per cui avevano professato.\nLe costituzioni originali furono per\u00f2 modificate dal capitolo generale nel 1880, subito dopo la morte di Casaretto: furono confermati il carattere internazionale della congregazione, la giurisdizione dell'abate generale su tutti i monaci e il ruolo dei consultori; gli abati per\u00f2 sarebbero stati eletti a vita dalle comunit\u00e0 locali e i visitatori dai capitoli provinciali.\nLe costituzioni furono nuovamente riviste nel 1967: al vertice del governo \u00e8 posto l'abate presidente, assistito dal consiglio dei visitatori e dal consiglio degli assistenti; ogni provincia \u00e8 retta da un visitatore eletto dal capitolo provinciale e assistito dal consiglio dei superiori della provincia e dal consiglio provinciale.\nLa sede della curia generalizia era in via Sant'Ambrogio a Roma.\nAttivit\u00e0 e diffusione.\nLe attivit\u00e0 e la spiritualit\u00e0 della congregazione sublacense erano quelle della tradizione benedettina, vissute con modalit\u00e0 diverse in base ai luoghi e alle circostanze.\nNel 2004 la congregazione era organizzata in sette province (italiana, inglese, fiamminga, francese, spagnola, africana, vietnamita) e due pro-province (germanica, filippina). I monasteri sublacensi sono in Africa (Benin, Burkina Faso, Costa d'Avorio, Ghana, Madagascar, Sudafrica, Togo), nelle Americhe (Brasile, Colombia, Messico, Porto Rico, Stati Uniti), in Asia (Bangladesh, Filippine, Vietnam), in Europa (Belgio, Francia, Germania, Italia, Regno Unito, Spagna) e in Australia.\nAlla fine del 2011 la congregazione contava 68 case, con 1.285 membri, di cui 514 sacerdoti."}
{"id": "1213084", "revid": "838137", "url": "https://it.wikipedia.org/wiki?curid=1213084", "title": "117", "text": ""}
{"id": "1213086", "revid": "300067", "url": "https://it.wikipedia.org/wiki?curid=1213086", "title": "Tiago Splitter", "text": "Biografia.\nSplitter \u00e8 nato in Brasile da genitori di origini tedesche ed ebraiche. Nel 2009 sua sorella Michelle (anch'essa giocatrice di basket) \u00e8 morta di leucemia a soli 19 anni.\nDal 2010 al 2016 \u00e8 stato sposato con Amaia Amescua, e nel 2017 si \u00e8 risposato con Fernanda Theberga.\nCarriera.\nEuropa.\nVitoria Gasteiz (2000-2010).\nCresciuto cestisticamente nel suo Paese Natale, nell'Araba Gorago, Splitter arriva in Spagna, al Tau Vitoria, nella stagione 2000-01. Viene ceduto in prestito, per alcuni anni, a squadre di categorie inferiori, al CB Bilbao Berri. Entra a pieno titolo nella squadra basca nella stagione 2003-04 e con essa vince due Coppe del Re.\nNel Draft NBA 2007 \u00e8 stato scelto al primo turno dai San Antonio Spurs con la ventottesima scelta. Decise tuttavia di restare nella squadra di Vitoria-Gasteiz per onorare l'ultimo anno di contratto e successivamente rimase sotto contratto con i baschi per altri 2 anni.\nNBA (2010-2017).\nStagione 2010-11: arrivo a San Antonio.\nIl 12 luglio 2010 sbarc\u00f2 in NBA, andando finalmente a giocare nei San Antonio Spurs.\nIl 20 marzo 2011 contro gli Charlotte Bobcats gioc\u00f2 la sua prima partita da titolare andando a rimpiazzare l'infortunato Tim Duncan. Al termine della sua stagione da rookie Splitter disput\u00f2 in totale 60 partite, di cui solo 6 da titolare.\nStagione 2011-12: San Antonio e la parentesi a Valencia.\nVisto il Lockout NBA Splitter and\u00f2 a giocare in Europa al Valencia ma dopo sole due partite Splitter torn\u00f2 a giocare con la franchigia del Texas.\nIn questa stagione il centro brasiliano disput\u00f2 una partita in meno rispetto alla stagione precedente, anche se solo 2 da titolare.\nNei play-off, durante le Western Conference Finals, sub\u00ec, da parte dei giocatori della squadra avversaria ,ovvero gli Oklahoma City Thunder, la tecnica dell'hack-a-shaq, per mandarlo spesso in lunetta visto la non eccellente precisione nei tiri liberi. La tattica di OKC alla fine si rivel\u00f2 vincente in quanto eliminarono gli speroni accedendo alle NBA Finals che poi persero contro i Miami Heat.\nStagione 2012-13: la consacrazione.\nLa stagione 2012-13 fu la sua migliore stagione con gli Spurs. Seppur non titolare fisso, disputa 81 partite (di cui 58 da titolare), aiutando gli Spurs a raggiungere le Finali NBA dopo essere giunti secondi al termine della regular season della Wester Conference, dietro agli Oklahoma City Thunder, ed aver eliminato ai play-off i Los Angeles Lakers (4-0), i Golden State Warriors (4-2) e i Memphis Grizzlies (4-0).\nAlle Finals i San Antonio Spurs si trovano contro i Miami Heat di LeBron James, Dwyane Wade e Chris Bosh. Sulla carta sembrava che non dovesse esserci storia, ma gli speroni riuscirono a imporre il loro gioco andando anche in vantaggio nella serie per 3-2.\nTuttavia in gara-6 i conti vennero pareggiati da Ray Allen che segn\u00f2 il tiro da tre all'ultimo secondo rimettendo in gara i Miami Heat che vinsero quella partita 103-100.Alla fine a laurearsi campioni furono i Miami Heat che vinceranno 95-88 l'ultima partita di una serie tra le pi\u00f9 combattute della storia della NBA. Nel corso della serie ha subito una stoppata da LeBron James che \u00e8 diventata celeberrima negli anni.\nStagione 2013-14: rivincita contro Miami e vittoria del titolo.\nIl 13 luglio 2013 firm\u00f2 nuovamente con gli speroni. Durante la stagione disput\u00f2 solo 59 partite (50 da titolare) e i numeri calarono rispetto all'anno precedente.\nAi play-off gli Spurs fecero pi\u00f9 fatica rispetto all'anno precedente, dove vinsero 2 serie su 3 (per quanto riguarda la Conference) per 4-0. Nonostante tutto, dopo aver eliminato i Dallas Mavericks (4-3), i Portland Trail Blazers (4-1) e gli Oklahoma City Thunder (4-2, prendendosi la rivincita sui Thunder che eliminarono gli Spurs ai play-off per 4-2 nel 2012) gli speroni tornarono in finale, dove riaffrontarono i Miami Heat.\nQuesta volta furono i San Antonio Spurs a battere gli Heat per 4-1, vincendo cos\u00ec il loro quinto anello, il primo per Splitter che divenne cos\u00ec il primo cestista brasiliano in assoluto ad vincere il campionato NBA.\nStagione 2014-15.\nNella stagione successiva Splitter perse 20 partite per un grave infortunio alla schiena.\nAi play-off gli Spurs non riuscirono a ripetere le prestazioni dei tre anni precedenti in quanto vennero eliminati al primo turno per 4-3 dai Los Angeles Clippers.\nAtlanta Hawks (2015-2017).\nIl 9 luglio 2015 venne ceduto agli Atlanta Hawks in cambio dei diritti su Georgios Printezis e una futura seconda scelta al Draft per far s\u00ec che si liberasse spazio salariale per mettere sotto contratto il free agent migliore dell'estate 2015 Lamarcus Aldridge.\nAd Atlanta fu la riserva di Al Horford, e gioc\u00f2 2 partite da titolare (su 36 totali). Il 16 febbraio 2016 sub\u00ec un infortunio all'anca che lo costrinse a stare fuori per il resto della stagione.\nIn free agency il titolare (per 9 anni) Al Horford pass\u00f2 ai Boston Celtics; ma gli Hawks acquistarono il free agent Dwight Howard (nativo di Atlanta), facendo s\u00ec che Splitter fosse di nuovo il centro di riserva degli Hawks.\nTuttavia la stagione part\u00ec male; il 12 ottobre 2016 sub\u00ec un infortunio al polpaccio che lo costrinse a stare fuori fino alla fine di novembre. Tuttavia l'infortunio si rivel\u00f2 pi\u00f9 lungo del previsto tanto che Splitter non gioc\u00f2 nessuna partita con i falchi che in Febbraio decisero di cederlo.\nPhiladelphia 76ers e ritiro (2017-2018).\nIl 23 febbraio 2017 venne ceduto dagli Atlanta Hawks, insieme a due future seconde scelte al Draft, ai Philadelphia 76ers in cambio di Ersan \u0130lyasova. Il 21 Marzo venne spedito in D-League ai Delaware 87ers, franchigia affiliata ai Philadelphia 76ers. Con gli 87ers disput\u00f2 2 partite, in cui segn\u00f2 13 punti. Il 29 Marzo 2017, dopo oltre 1 anno, Splitter torn\u00f2 in campo nella gara vinta in trasferta per 106-101 contro i Brooklyn Nets in cui gioc\u00f2 7 minuti mettendo a referto 2 punti, 3 rimbalzi e 1 stoppata. Il 13 Aprile 2017, nella gara conclusiva della stagione, segn\u00f2 12 punti in 21 minuti (in uscita dalla panchina) al Madison Square Garden contro i New York Knicks; punti che tuttavia non servirono ai 76ers in quanto persero la partita per 114-113. Con i Sixers Splitter gioc\u00f2 8 partite, in tutte le 8 subentr\u00f2 dalla panchina e segn\u00f2 in totale 39 punti, tenendo di media 4,9 punti, e segn\u00f2 2 tiri da 3 punti, i primi in assoluto della sua carriera in NBA.\nAlla fine della stagione non rinnov\u00f2 il proprio contratto con la franchigia della Pennsylvania rimanendo cos\u00ec free agent.\nIl 19 febbraio 2018, dopo quasi un anno da svincolato, annunci\u00f2 il proprio ritiro dall'attivit\u00e0 agonistica.\nNazionale.\nNel 2002 ha esordito con la Nazionale Brasiliana, con cui vinse i Giochi Panamericani nel 2003, i Campionati Sudamericani, anch'essi nel 2003, e i Campionati Americani nel 2005 e nel 2009.\nHa giocato l'ultima partita con il Brasile nel 2014."}
{"id": "1213087", "revid": "767487", "url": "https://it.wikipedia.org/wiki?curid=1213087", "title": "A\u0219chileu", "text": "A\u0219chileu (in ungherese \"Esk\u00fcll\u0151\", in tedesco \"Grossschwalbendorf\") \u00e8 un comune della Romania di 1.755 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 5 villaggi: A\u0219chileu Mare, A\u0219chileu Mic, Cristorel, Dorna, Fodora.\nLa sede comunale \u00e8 ubicata nell'abitato di A\u0219chileu Mare.\nStoria.\nTra le localit\u00e0 del comune la prima ad essere menzionata in un documento ufficiale \u00e8 Fodora, chiamata \"Villa Fodor\" nel 1214 mentre le altre sono state fondate nel corso del XIV secolo. A\u0219chileu \u00e8 nominato nel Gesta Hungarorum come luogo dove venne siglata la pace tra i migratori di Tuhutum e i romeni di Gelu a seguito della morte di quest'ultimo nel X secolo.\nSociet\u00e0.\nEvoluzione demografica.\nSecondo i dati del censimento del 2002 il comune aveva 1.841 abitanti. L'evoluzione demografica ed etnica \u00e8 la seguente:"}
{"id": "1213088", "revid": "1880836", "url": "https://it.wikipedia.org/wiki?curid=1213088", "title": "Bob\u00e2lna", "text": "Bob\u00e2lna (in passato \"Olpret\", in ungherese \"Alpar\u00e9t\" o \"Olpar\u00e9t\", in tedesco \"Krautfeld\" o \"Albrecht\") \u00e8 un comune della Romania di 1.693 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 11 villaggi: Ant\u0103\u0219, B\u0103bdiu, Blid\u0103re\u0219ti, Bob\u00e2lna, Cremenea, Maia, O\u0219orhel, Pruni, R\u0103zbuneni, Suar\u0103\u0219, V\u00e2lcelele. Ha circa 1500 abitanti"}
{"id": "1213096", "revid": "339392", "url": "https://it.wikipedia.org/wiki?curid=1213096", "title": "Quella casa nella prateria", "text": ""}
{"id": "1213101", "revid": "28592", "url": "https://it.wikipedia.org/wiki?curid=1213101", "title": "La Bella Addormentata", "text": ""}
{"id": "1213102", "revid": "28592", "url": "https://it.wikipedia.org/wiki?curid=1213102", "title": "Il Lago Dei Cigni", "text": ""}
{"id": "1213106", "revid": "28592", "url": "https://it.wikipedia.org/wiki?curid=1213106", "title": "Lev Ivanov", "text": ""}
{"id": "1213112", "revid": "11497", "url": "https://it.wikipedia.org/wiki?curid=1213112", "title": "Yogananda", "text": ""}
{"id": "1213114", "revid": "110157", "url": "https://it.wikipedia.org/wiki?curid=1213114", "title": "1. deild 1970", "text": "La 1. deild 1970 fu la 59\u00aa edizione della massima serie del campionato di calcio islandese disputato tra il 23 maggio e il 27 settembre 1970 e conclusa con la vittoria del \u00cdA, al suo settimo titolo.\nCapocannoniere del torneo fu Hermann Gunnarsson (\u00cdBA) con 14 reti.\nFormula.\nLe squadre partecipanti passarono dalle sette della stagione precedente alle otto di quella attuale e si incontrarono in un turno di andata e ritorno per un totale di quattordici partite.\nL'ultima classificata retrocedette in 2. deild karla.\nLe squadre qualificate alle coppe europee furono tre: i campioni alla Coppa dei Campioni 1971-1972, la seconda alla Coppa UEFA 1971-1972 e i vincitori della coppa nazionale alla Coppa delle Coppe 1971-1972."}
{"id": "1213116", "revid": "110157", "url": "https://it.wikipedia.org/wiki?curid=1213116", "title": "1. deild 1971", "text": "La 1. deild 1971 fu la 60\u00aa edizione della massima serie del campionato di calcio islandese disputato tra il 22 maggio e il 12 settembre 1971 e conclusa con la vittoria del Keflav\u00edk, al suo terzo titolo.\nCapocannoniere del torneo fu Steinar Johansson (Keflav\u00edk) con 13 reti.\nFormula.\nCome nella stagione precedente le squadre partecipanti furono otto e si incontrarono in un turno di andata e ritorno per un totale di quattordici partite.\nL'ultima classificata retrocedette in 2. deild karla.\nLe squadre qualificate alle coppe europee furono tre: i campioni alla Coppa dei Campioni 1972-1973, la seconda alla Coppa UEFA 1972-1973 e i vincitori della coppa nazionale alla Coppa delle Coppe 1972-1973."}
{"id": "1213117", "revid": "78273", "url": "https://it.wikipedia.org/wiki?curid=1213117", "title": "Brei\u00f0ablik UBK", "text": ""}
{"id": "1213118", "revid": "110157", "url": "https://it.wikipedia.org/wiki?curid=1213118", "title": "1. deild 1972", "text": "La 1. deild 1972 fu la 61\u00aa edizione della massima serie del campionato di calcio islandese disputato tra il 28 maggio e il 23 settembre 1972 e conclusa con la vittoria del Fram, al suo quindicesimo titolo.\nCapocannoniere del torneo fu Tomas Palsson (\u00cdBV) con 15 reti.\nFormula.\nCome nella stagione precedente le squadre partecipanti furono otto e si incontrarono in un turno di andata e ritorno per un totale di quattordici partite.\nL'ultima classificata retrocedette in 2. deild karla.\nLe squadre qualificate alle coppe europee furono tre: i campioni alla Coppa dei Campioni 1973-1974, la seconda alla Coppa UEFA 1973-1974 e i vincitori della coppa nazionale alla Coppa delle Coppe 1973-1974."}
{"id": "1213119", "revid": "110157", "url": "https://it.wikipedia.org/wiki?curid=1213119", "title": "1. deild 1973", "text": "La 1. deild 1973 fu la 62\u00aa edizione della massima serie del campionato di calcio islandese disputato tra il 19 maggio e il 17 settembre 1973 e conclusa con la vittoria del Keflav\u00edk, al suo quarto titolo.\nCapocannoniere del torneo fu Hermann Gunnarsson (Valur) con 17 reti.\nFormula.\nCome nella stagione precedente le squadre partecipanti furono otto e si incontrarono in un turno di andata e ritorno per un totale di quattordici partite.\nL'ultima classificata retrocedette in 2. deild karla.\nLe squadre qualificate alle coppe europee furono tre: i campioni alla Coppa dei Campioni 1974-1975, la seconda alla Coppa UEFA 1974-1975 e i vincitori della coppa nazionale alla Coppa delle Coppe 1974-1975."}
{"id": "1213121", "revid": "110157", "url": "https://it.wikipedia.org/wiki?curid=1213121", "title": "1. deild 1974", "text": "La 1. deild 1974 fu la 63\u00aa edizione della massima serie del campionato di calcio islandese disputata tra il 18 maggio e il 1\u00ba settembre 1974 e conclusa con la vittoria del \u00cdA, al suo ottavo titolo.\nCapocannoniere del torneo fu Te\u00edtur \u00fe\u00f3rdarsson (\u00cdA) con 9 reti.\nFormula.\nCome nella stagione precedente le squadre partecipanti furono otto e si incontrarono in un turno di andata e ritorno per un totale di quattordici partite.\nL'ultima classificata retrocedette in 2. deild karla.\nLe squadre qualificate alle coppe europee furono tre: i campioni alla Coppa dei Campioni 1975-1976, la seconda alla Coppa UEFA 1975-1976 e i vincitori della coppa nazionale alla Coppa delle Coppe 1975-1976.\nClassifica finale.\nSpareggio retrocessione.\nV\u00edkingur e \u00cdBA terminarono il campionato a pari punti e spareggiarono il 5 ottobre a Keflav\u00edk per determinare la squadra retrocessa."}
{"id": "1213123", "revid": "767487", "url": "https://it.wikipedia.org/wiki?curid=1213123", "title": "Tritenii de Jos", "text": "Tritenii de Jos (in passato \"Tritul de Jos\", in ungherese \"Als\u00f3detrehem\", in tedesco \"Detrechen\") \u00e8 un comune della Romania di 4.905 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 6 villaggi: Clapa, Colonia, P\u0103durenii, Tritenii de Jos, Tritenii de Sus, Tritenii-Hotar."}
{"id": "1213124", "revid": "110157", "url": "https://it.wikipedia.org/wiki?curid=1213124", "title": "1. deild 1975", "text": "La 1. deild 1975 fu la 64\u00aa edizione della massima serie del campionato di calcio islandese disputata tra il 17 maggio e il 31 agosto 1975 e conclusa con la vittoria del \u00cdA, al suo nono titolo e secondo consecutivo.\nCapocannoniere del torneo fu Matth\u00edas Hallgr\u00edmsson (\u00cdA) con 10 reti.\nFormula.\nCome nella stagione precedente le squadre partecipanti furono otto e si incontrarono in un turno di andata e ritorno per un totale di quattordici partite.\nIn previsione di un aumento del numero di club, l'ultima classificata spareggi\u00f2 contro la seconda della 2. deild karla.\nLe squadre qualificate alle coppe europee furono tre: i campioni alla Coppa dei Campioni 1976-1977, la seconda alla Coppa UEFA 1976-1977 e i vincitori della coppa nazionale alla Coppa delle Coppe 1976-1977.\nClassifica finale.\nPlay-out.\nIl \u00cdBV, ultimo classificato, spareggi\u00f2 contro la seconda classificata della seconda serie. Fu sconfitto 2-0 e retrocedette. L'incontro si disput\u00f2 il 2 settembre 1975 a Reykjav\u00edk."}
{"id": "1213125", "revid": "293377", "url": "https://it.wikipedia.org/wiki?curid=1213125", "title": "1. deild 1976 (Islanda)", "text": "La 1. deild 1976 fu la 65\u00aa edizione della massima serie del campionato di calcio islandese disputata tra il 13 maggio e il 31 agosto 1976 e conclusa con la vittoria del , al suo quindicesimo titolo.\nCapocannoniere del torneo fu Ingi Bj\u00f6rn Albertsson () con 15 reti.\nFormula.\nLe squadre partecipanti passarono da otto a nove e si incontrarono in un turno di andata e ritorno per un totale di sedici partite.\nIn previsione di un aumento del numero di club, l'ultima classificata spareggi\u00f2 contro la seconda della 2. deild karla.\nLe squadre qualificate alle coppe europee furono tre: i campioni alla Coppa dei Campioni 1977-1978, la seconda alla Coppa UEFA 1977-1978 e i vincitori della coppa nazionale alla Coppa delle Coppe 1977-1978.\nClassifica finale.\nPlay-out.\nIl \u00der\u00f3ttur, ultimo classificato, spareggi\u00f2 contro la seconda classificata della seconda serie. Fu sconfitto 2-0 e retrocedette. L'incontro si disput\u00f2 il 2 settembre 1976 a Reykjav\u00edk."}
{"id": "1213126", "revid": "767487", "url": "https://it.wikipedia.org/wiki?curid=1213126", "title": "D\u0103b\u00e2ca", "text": "D\u0103b\u00e2ca (in ungherese \"Doboka\", in tedesco \"Doboka\" o \"Dabuke\") \u00e8 un comune della Romania di 1.626 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 3 villaggi: D\u0103b\u00e2ca, Luna de Jos, P\u00e2gli\u0219a."}
{"id": "1213127", "revid": "110157", "url": "https://it.wikipedia.org/wiki?curid=1213127", "title": "1. deild 1977 (Islanda)", "text": "La 1. deild 1977 fu la 66\u00aa edizione della massima serie del campionato di calcio islandese disputata tra il 7 maggio e il 25 agosto 1977 e conclusa con la vittoria del \u00cdA, al suo decimo titolo.\nCapocannoniere del torneo fu P\u00e9tur P\u00e9tursson (\u00cdA) con 16 reti.\nFormula.\nLe squadre partecipanti passarono da nove a dieci e si incontrarono in un turno di andata e ritorno per un totale di diciotto partite.\nLe ultime due classificate retrocedettero in 2. deild karla.\nLe squadre qualificate alle coppe europee furono tre: i campioni alla Coppa dei Campioni 1978-1979, la seconda alla Coppa UEFA 1978-1979 e i vincitori della coppa nazionale alla Coppa delle Coppe 1978-1979."}
{"id": "1213128", "revid": "767487", "url": "https://it.wikipedia.org/wiki?curid=1213128", "title": "M\u0103guri-R\u0103c\u0103t\u0103u", "text": "M\u0103guri-R\u0103c\u0103t\u0103u (in ungherese \"Reket\u00f3\") \u00e8 un comune della Romania di 2.327 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 3 villaggi: M\u0103guri, Muntele Rece, R\u0103c\u0103t\u0103u.\nLa sede comunale \u00e8 ubicata nel villaggio di R\u0103c\u0103t\u0103u."}
{"id": "1213129", "revid": "110157", "url": "https://it.wikipedia.org/wiki?curid=1213129", "title": "1. deild 1978 (Islanda)", "text": "La 1. deild 1978 fu la 67\u00aa edizione della massima serie del campionato di calcio islandese disputata tra il 13 maggio e il 10 settembre 1978 e conclusa con la vittoria del Valur, al suo sedicesimo titolo.\nCapocannoniere del torneo fu Petur Petursson (\u00cdA) con 19 reti.\nFormula.\nCome nella stagione precedente le squadre partecipanti furono dieci e si incontrarono in un turno di andata e ritorno per un totale di diciotto partite.\nLe ultime due classificate retrocedettero in 2. deild karla.\nLe squadre qualificate alle coppe europee furono tre: i campioni alla Coppa dei Campioni 1979-1980, la seconda alla Coppa UEFA 1979-1980 e i vincitori della coppa nazionale alla Coppa delle Coppe 1979-1980."}
{"id": "1213130", "revid": "110157", "url": "https://it.wikipedia.org/wiki?curid=1213130", "title": "1. deild 1979 (Islanda)", "text": "La 1. deild 1979 fu la 68\u00aa edizione della massima serie del campionato di calcio islandese disputata tra il 12 maggio e il 16 settembre 1979 e conclusa con la vittoria del \u00cdBV, al suo primo titolo.\nCapocannoniere del torneo fu Sigurlas \u00feorleifsson (V\u00edkingur) con 10 reti.\nFormula.\nCome nella stagione precedente le squadre partecipanti furono dieci e si incontrarono in un turno di andata e ritorno per un totale di diciotto partite.\nLe ultime due classificate retrocedettero in 2. deild karla.\nLe squadre qualificate alle coppe europee furono tre: i campioni alla Coppa dei Campioni 1980-1981, la seconda alla Coppa UEFA 1980-1981 e il vincitore della coppa nazionale alla Coppa delle Coppe 1980-1981."}
{"id": "1213132", "revid": "1543377", "url": "https://it.wikipedia.org/wiki?curid=1213132", "title": "Ciclismo ai Giochi della XXVI Olimpiade", "text": "Le competizioni di ciclismo dei Giochi della XXVI Olimpiade si svolsero dal 21 al 28 luglio 1996. Le competizioni su pista si tennero al Velodromo di Stone Mountain mentre le competizioni su strada si svolsero nel distretto Downtown di Atlanta."}
{"id": "1213133", "revid": "1543377", "url": "https://it.wikipedia.org/wiki?curid=1213133", "title": "Ciclismo ai Giochi della XXV Olimpiade", "text": "Le competizioni di ciclismo dei Giochi della XXV Olimpiade si svolsero dal 26 al 31 luglio 1992. Le competizioni su pista si tennero al Vel\u00f2drom d'Horta a Barcellona mentre le competizioni su strada si svolsero tra il Circuito di Catalogna e l'Autostrada C-33 (cronometro) e a Sant Sadurn\u00ed d'Anoia (gare in linea). Vennero assegnati in tutto dieci titoli, sette maschili e tre femminili."}
{"id": "1213134", "revid": "1543377", "url": "https://it.wikipedia.org/wiki?curid=1213134", "title": "Ciclismo ai Giochi della XXIV Olimpiade", "text": "Le competizioni di ciclismo dei Giochi della XXIV Olimpiade si svolsero dall'8 al 24 settembre 1988. Le competizioni su pista si tennero al Velodromo Olimpico di Seul mentre le competizioni su strada si svolsero sul circuito di Tongillo, nella zona nord di Seul."}
{"id": "1213144", "revid": "1543377", "url": "https://it.wikipedia.org/wiki?curid=1213144", "title": "Mariglia", "text": "La Mariglia \u00e8 un gioco di carte diffuso in Sardegna dov'\u00e8 soprannominato il \"bridge sardo\", di cui si organizzano tornei locali. \u00c8 molto popolare nel nord e centro dell'isola ed in particolare nella citt\u00e0 di Sassari, dove fra i tanti giocatori occasionali vi fu anche un giovane Enrico Berlinguer.\nLe origini della Mariglia si rintracciano nel gioco spagnolo \"Hombre\" del XVII secolo, poi diffuso in Francia e successivamente in Italia, arrivando a La Maddalena e successivamente in tutta la Gallura, a Sassari e nel resto dell'isola.\nRegole.\nSi gioca con un mazzo di quaranta carte sarde o anche pi\u00f9 spesso genovesi: il mazzo genovese \u00e8 infatti assai diffuso nel nord dell'isola. I quattro giocatori sono divisi in due coppie contrapposte. Scopo del gioco \u00e8 realizzare pi\u00f9 punti possibili secondo le regole ed i punteggi determinati.\nIl mazziere invita l'avversario alla sua sinistra a smazzare, questo facendo attenzione a non sollevare o lasciare meno di cinque carte. Riunito il mazzo il segno che rimane nel fondo dello stesso sar\u00e0 il \"\"trionfo\". Si distribuisce partendo dal giocatore avversario alla sua destra cinque carte per giocatore per due giri, per arrivare alle dieci carte necessarie per ciascun giocatore. Sempre il mazziere nel primo giro di distribuzione delle cinque carte fa poi girare la prima carta dell'avversario scoprendola, nel caso la carta girata fosse dello stesso seme del \"trionfo\" la distribuzione prosegue a carte scoperte fino al cambio di seme, successivamente si applica lo stesso metodo anche a quelle del compagno. Mentre al mazziere e all'avversario alla sua sinistra si applica al secondo giro di distribuzione delle 5 carte. Questo metodo di distribuzione non \u00e8 obbligatorio e si possono semplicemente distribuire cinque carte coperte per giro, solo il mazziere deve obbligatoriamente mostrare a tutti la quinta carta del secondo giro distributivo, che sar\u00e0 il famoso \"trionfo\". Le carte del sette prendono il nome di \"mariglia\"\", la carta che ha pi\u00f9 valore in assoluto con cinque punti, successivamente gli assi con quattro punti, il re con tre punti, il fante con due punti, la donna con un punto, mentre le carte dal sei al due prendono il nome di \"frilli\", e prendono valore di un punto nelle fasi solo nel conteggio finale. Ogni fase \u00e8 di quattro carte, infatti il conteggio viene fatto fase per fase alla fine della partita, mentre \u00e8 vietato vedere le precedenti giocate durante la partita, ma solo tra una fase e l'altra, e si concede al massimo di vedere l'ultima fase, le ultime 4 carte. Vince la coppia che raggiunge per prima 45 o 71 punti in base a quanto stabilito all'inizio.\nAltre varianti regionali.\nA Genova e in Campania si gioca una variante molto simile, denominata maniglia."}
{"id": "1213145", "revid": "307923", "url": "https://it.wikipedia.org/wiki?curid=1213145", "title": "Shark (Serie TV)", "text": ""}
{"id": "1213148", "revid": "124529499", "url": "https://it.wikipedia.org/wiki?curid=1213148", "title": "Lindy Hop", "text": " \nIl Lindy hop \u00e8 un ballo swing afroamericano nato ad Harlem, New York, negli anni venti - trenta del secolo scorso, in un'epoca immediatamente precedente al periodo della Grande Depressione, la crisi economica e sociale di enormi dimensioni scoppiata con il crollo di Wall Street del 24 ottobre 1929.\nShorty George Snowden.\nSecondo la leggenda il nome fu dato da Shorty George Snowden che in occasione di una maratona di ballo durante le celebrazioni della trasvolata di Charles Lindbergh (detto \"\"Lindy\") sull'Atlantico (\"hop\"\"; balzo, salto), dopo aver eseguito uno dei suoi passi secondo uno stile gi\u00e0 in voga in alcune sale da ballo di Harlem, disse che stava facendo il Lindy hop, \"I'm doin' the hop... the Lindy hop\", probabilmente pensando al celebre volo da New York a Parigi del pioniere dell'aviazione degli Stati Uniti.\nIl ballo.\nIl Lindy hop si balla prevalentemente in coppia ma esistono routine che prevedono dei passi da eseguire da soli (solo steps). La struttura del ballo \u00e8 principalmente in 8 tempi, a cui si affiancano passi in 6 tempi.\nIn otto tempi pu\u00f2 essere cos\u00ec suddiviso:\nIl triple-step \u00e8 il passo caratteristico del Lindy hop, che sulle musiche pi\u00f9 veloci pu\u00f2 essere sostituito da un semplice \"slow\" step che copre due beat musicali. In entrambi i casi, la caratteristica principale \u00e8 il molleggiare verso il basso, piegandosi principalmente sulle caviglie. Tale molleggiamento o oscillazione prende il nome di \"bounce\"\nNella coppia ci sono due ruoli: leader e follower: il leader guida il ballo, decidendo le figure e la loro sequenza, il follower segue le figure e le interpreta. Se si esegue una sequenza predefinita di passi, si sta eseguendo una \"routine\" o coreografia. Nelle serate di ballo, definite di \"social dancing\", non vengono mai eseguite routine, ma si balla sull'improvvisazione guidata dal leader ed interpretata dal follower. L'improvvisazione \u00e8 alla base del Lindy hop e di uno dei tipi di gara pi\u00f9 seguiti ed apprezzati: il \"Jack'n'Jill\", nella quale le coppie si formano al momento e variano continuamente durante la competizione. In questa gara, non viene premiata la coppia, ma il miglior leader e il miglior follower.\nIl Lindy hop include numerose figure ed acrobazie ed elementi derivati dal charleston, dal tip tap, dallo shag e dal cakewalk. Le principali figure sono lo swing out, il sugar push, Il tandem charleston da cui derivano poi un'innumerevole serie di variazioni.\nFenomeno sociale.\nNell'epoca della musica swing il Lindy hop \u00e8 stato un vero fenomeno di massa. Centinaia di ballerini affollavano le ballroom americane dove si esibivano le grandi orchestre \"swing\". Il Lindy hop \u00e8 stato negli anni Trenta e Quaranta del secolo scorso un vero esempio ed insieme allo \"swing\" fu il primo fenomeno sociale trasversale nella storia degli Stati Uniti.\nUna notte al Savoy.\nEcco come un giornalista americano descrive una notte trascorsa al Savoy Ballroom, la pi\u00f9 importante sala da ballo di Harlem:\"Una notte al Savoy\", di Otis Ferguson (Pubblicato su \"The New Republic\" nel 1936):\n\u00ab Centinaia di persone (forse in una sera molto buona arrivano a 1600) sono sulla pista o sedute ai tavoli, o dinanzi al bar; lontano in un angolo, c'\u00e8 una fila di taxi girls, due monetine per tre balli; dal soffitto piovono delle luci rosate e dovunque succede qualcosa. Ma il centro vitale della sala \u00e8 qui sopra, sul podio, dove stanno, allineati su due file, i ragazzi dell'orchestra, che battono i piedi ritmicamente e sudano sui loro strumenti, facendo sussultare il pavimento; qui, dove la campana del sousaphone sembra una luna piena che manda i suoi bagliori sui ballerini e dove la pulsante sezione ritmica - chitarra, piano, basso e batteria - imbriglia tutta questa straripante energia costringendola a seguire il tempo. E quando gli uomini di Teddy Hill cominciano a suonare l'ultimo ritornello di un loro cavallo di battaglia intitolato Christopher Columbus, con quelle trascinanti figure disegnate dagli ottoni e coi sassofoni a dargli corpo, i ballerini si scordano di ballare e si affollano attorno al podio, e l\u00ec registrano il ritmo soltanto nei muscoli e nelle ossa, restando fermi e lasciandoselo rovesciare sulle facce rivolte all'ins\u00f9, come se fosse acqua (e che il valzer sia maledetto). Il pavimento sussulta, e il locale sembra una dinamo, e l'aria fumosa si innalza a onde... \u00c8 una musica che anche i sordi riuscirebbero a sentire \u00bb.\nFrankie Manning.\nIl pi\u00f9 grande ballerino di Lindy hop \u00e8 stato Frankie Manning, che ha inventato i cosiddetti \"aerials\" (o \"air steps\"), delle figure molto spettacolari con salti ed evoluzioni acrobatiche, e che nel corso della sua lunga vita ha insegnato il Lindy Hop a decine di migliaia di persone in tutto il mondo.\nFrankie Manning ha vinto il Tony Award nel 1989 per la sua coreografia di Black and Blue ed \u00e8 stato onorato dal National Endowment for the Arts con la National Heritage Fellowship.\nIl Lindy hop in Italia.\nLa scena italiana si sviluppa intorno alle scuole di ballo di numerosi professionisti ormai affermati e riconosciuti sulla scena internazionale. Vengono organizzati festival annuali o comunque periodici, nel quale si alternano lezioni e workshop con maestri locali ed ospiti internazionali e serate di social dancing con musica dal vivo."}
{"id": "1213149", "revid": "1573940", "url": "https://it.wikipedia.org/wiki?curid=1213149", "title": "Cerimonia di apertura della bocca", "text": "La cerimonia (o rituale) dell'apertura della bocca costituisce parte dei complessi riti religiosi praticati, nella civilt\u00e0 dell'antico Egitto, allo scopo di garantire al defunto la vita eterna. \nAttestata gi\u00e0 durante l\"'Antico Regno\" ebbe forma canonizzata solamente nel corso del \"Nuovo Regno\". Nella forma pi\u00f9 antica oggetto della cerimonia era la statua (simulacro) del defunto che attraverso il rituale si identificava del tutto con esso, in tempi pi\u00f9 recenti anche la salma stessa, dopo il processo di imbalsamazione, veniva sottoposta al rito.\nUna descrizione del rituale ci \u00e8 giunta dalle decorazioni della tomba di Seti I (KV17 nella Valle dei Re) nei cui corridoi sono presenti 75 riquadri che illustrano appunto la cerimonia.\nLa cerimonia, nella sua fase pi\u00f9 antica, avveniva nel laboratorio sacro annesso al tempio, detto il \"castello d'oro\" ove la statua veniva realizzata; attraverso l'uso di strumenti appositi la bocca e gli occhi del simulacro venivano \"aperti\" in modo che potesse svolgere le funzioni del defunto. Il rito era completato da fumigazioni e lustrazioni che precedevano il trasporto della statua nella tomba.\nNella sua evoluzione posteriore il rituale venne esteso alla mummia in modo da restituirle l'uso dei sensi in modo che il ka del defunto potesse vivere pienamente della Duat (l'oltretomba).\nUno degli oggetti rituali della cerimonia era il\nD50*Z1-n-S12-N33:N33:N33 \u1e0fb\u02c1 n nbw\nil \"dito d'oro\", un oggetto in oro, o in pietra dipinta, raffigurante due dita affiancate e l'altro era una piccola ascia simile a quella che compare nel glifo\nU19\nSia nella fase pi\u00f9 arcaica che in quella posteriore il simulacro, e poi la mummia, erano sottoposti alla cerimonia poggiati su una collinetta di sabbia simbolo del luogo della creazione primigenia.\nBibliografia.\nMario Tosi, 2004, \"Dizionario enciclopedico delle divinit\u00e0 dell'antico Egitto\", Ananke, Torino, ISBN 88-7325-064-5"}
{"id": "1213151", "revid": "80339", "url": "https://it.wikipedia.org/wiki?curid=1213151", "title": "Alluminosilicato", "text": ""}
{"id": "1213153", "revid": "80339", "url": "https://it.wikipedia.org/wiki?curid=1213153", "title": "Pegmatiti", "text": ""}
{"id": "1213159", "revid": "287204", "url": "https://it.wikipedia.org/wiki?curid=1213159", "title": "Benu", "text": "Benu, (anche, pi\u00f9 raramente, Bennu) \u00e8 una divinit\u00e0 egizia appartenente alla religione dell'antico Egitto. \u00c8 un uccello mitologico consacrato al dio Ra e simbolo della nascita e della risurrezione dopo la morte, quindi, dell'eternit\u00e0 della vita.\nCollegato alla dottrina eliopolitana, viveva sulla pietra Benben posta nel tempio di Eliopoli.\nNome.\nSi suppone che il nome Benu possa derivare da \"wbn\" verbo egizio che significa \u201cbrillare\u201d, \u201csorgere\u201d: infatti, nelle raffigurazioni trovate sul \"Libro dei morti\" o in molti affreschi esso sembra sorgere dalle acque. \nRappresentazione e culto.\nAll'inizio era rappresentato come una cutrettola, uccello della famiglia dei passeracei. \nDurante il Nuovo Regno prese le sembianze di airone cenerino, l'Ardea cinerea, un trampoliere, con le lunghe zampe, con il becco lungo e sottile e con due piume dietro al capo.\nLe raffigurazioni di questa divinit\u00e0 sono presenti molto spesso nel \"Libro dei morti\" e nelle pitture parietali. Era il signore della cerimonia Heb-Sed reale, poich\u00e9 simbolo della rinascita e del rinnovamento, come Khepri, il sole, che all'alba rinasce e si rinnova. C'\u00e8 un uccello, ora estinto, che potrebbe aver fornito l'ispirazione per creare Benu, il cui nome scientifico \u00e8 \"Ardea bennuides\". \nPer i greci divenne \"phoinix\", la longeva e miracolosa fenice."}
{"id": "1213165", "revid": "293377", "url": "https://it.wikipedia.org/wiki?curid=1213165", "title": "Ron Newman", "text": "Nel 1992 \u00e8 entrato nella National Soccer Hall of Fame per i suoi meriti sportivi, nel 1997 nel famedio calcistico della Georgia e nel 2006 \u00e8 stato inserito nella Walk of Fame nei pressi del Toyota Stadium di Frisco (Texas).\nCarriera.\nCalciatore.\nNewman, dopo l'esordio coi dilettanti del , si trasfer\u00ec fra i professionisti dove gioc\u00f2 cob il , l', il e il . Nel 1967 Newman si trasfer\u00ec negli Stati Uniti d'America per giocare nella neonata NPSL I con la maglia degli Atlanta Chiefs (dei quali fu MVP nel 1967), a parte una parentesi nel 1967 al , impegnato nell'ASL. Nel 1968 venne acquistato dai Dallas Tornado, con cui dal 1969 svolse il doppio compito di allenatore-giocatore sino al 1971, vincendo il titolo NASL nella stagione 1971.\nNelle vittoriose finali del 1971 Newman, pur non essendo mai sceso in campo nella stagione regolamentare, gioc\u00f2 per i \"Tornado\", subentrando dalla panchina, nella gara di andata del 12 settembre contro i georgiani dell', conclusasi con la sconfitta per 2-1.\nNel 1979 torn\u00f2 a calcare brevemente i campi, giocando un incontro contro il , che allenava.\nAllenatore.\nDopo sette anni sulla panchina dei Tornado, nel 1976, si trasfer\u00ec nella American Soccer League (ASL) per guidare i Los Angeles Skyhawks alla conquista del titolo. Newman \u00e8 l'unico allenatore ad aver vinto entrambi i campionati NASL e ASL. L'anno seguente torn\u00f2 nella NASL, per guidare i Fort Lauderdale Strikers sino al 1979.\nNella stagione 1980 diviene l'allenatore dei , franchigia dell'American Soccer League, venendo poi sostituito da Brian Tiler.\nNel luglio 1980 Newman divenne l'allenatore dei San Diego Sockers, squadra nella quale rimase per 13 anni, consacrandosi come uno dei pi\u00f9 vincenti allenatori del calcio indoor. Infatti, a partire dalla stagione 1981/82 San Diego vinse 10 campionati in 11 stagioni nelle due leghe indoor (NASL e MISL I), perdendo solo una semifinale nel 1986-1987 contro i Tacoma Stars. I meriti di Newman in quest'impresa furono notevoli, in particolare per quanto riguarda le sue innovazioni tattiche, fra cui la creazione di nuovi ruoli come il sesto attaccante.\nDopo l'addio ai Sockers Newman pass\u00f2 ai Kansas City Wizards nella Major League Soccer, coi quali rimase dal 1996 al 1999 vincendo il titolo della Western Division nel 1997. Al termine della stagione 1999 Newman si ritir\u00f2 dall'attivit\u00e0 con un record personale di 753 partite vinte, 296 pareggiate e solo 27 perse."}
{"id": "1213166", "revid": "196390", "url": "https://it.wikipedia.org/wiki?curid=1213166", "title": "Museo del Vaticano", "text": ""}
{"id": "1213168", "revid": "174925", "url": "https://it.wikipedia.org/wiki?curid=1213168", "title": "Canopi", "text": ""}
{"id": "1213169", "revid": "1226", "url": "https://it.wikipedia.org/wiki?curid=1213169", "title": "Lindy hop", "text": ""}
{"id": "1213171", "revid": "767487", "url": "https://it.wikipedia.org/wiki?curid=1213171", "title": "Arcosecante", "text": "L'arcosecante \u00e8 la funzione trigonometrica inversa della secante, \ne si denota usualmente con formula_3. In LaTeX viene ottenuta tramite il comando \"\\arcsec\".\nIl dominio \u00e8 compreso fra formula_4 e formula_5 oppure fra formula_6 e formula_7. La funzione presenta un asintoto orizzontale in formula_8, come si ricava dalla formula"}
{"id": "1213172", "revid": "1669094", "url": "https://it.wikipedia.org/wiki?curid=1213172", "title": "Corsica Marina Seconda", "text": "Il Corsica Marina Seconda \u00e8 un traghetto di propriet\u00e0 della compagnia di navigazione Corsica Ferries - Sardinia Ferries.\nCaratteristiche.\nIl traghetto \u00e8 mosso da due motori diesel Krupp-MaK 12M551AK eroganti ciascuno una potenza di 5178 kW a 400 giri/min, per un totale di 10356\u00a0kW. L'unit\u00e0 pu\u00f2 raggiungere una velocit\u00e0 massima di 18 nodi e pu\u00f2 trasportare fino a 1500 passeggeri e 480 veicoli. I servizi a bordo includono un ristorante, un bar, una caffetteria, una boutique e una sala giochi per bambini.\nServizio.\nIl traghetto fu costruito presso i cantieri navali Rickmers di Bremerhaven, nella ex Germania Ovest, per conto della compagnia di navigazione svedese \"Stena Line\". Prima di una serie di quattro navi gemelle, il traghetto fu varato il 3 febbraio 1974 ed entr\u00f2 in servizio nel dicembre seguente. Per l'epoca si trattava di un progetto piuttosto innovativo poich\u00e9 la conformazione squadrata della nave, soprattutto a poppa, garantiva pi\u00f9 spazio a bordo rispetto ad altre tipologie di traghetti e permetteva di trasportare un maggior quantitativo di passeggeri e veicoli. Battezzata con il nome di \"Stena Nautica\", subito dopo la consegna alla compagnia proprietaria la nave fu noleggiata alla canadese \"Marine Atlantic\" e cambi\u00f2 nome in \"Marine Nautica\", prestando servizio sui collegamenti tra North Sydney e Port-Aux-Basques. Il traghetto pass\u00f2 definitivamente alla \"Marine Atlantic\" nel 1979.\nNel giugno 1986 il traghetto venne acquistato dalla compagnia italo-francese \"Corsica Ferries - Sardinia Ferries\", che lo ribattezz\u00f2 \"Corsica Marina II\". Il 26 luglio 1994, durante una traversata verso la Corsica, si svilupp\u00f2 un incendio in una zona del traghetto riservata all'equipaggio; nonostante ci\u00f2 la nave riusc\u00ec ad arrivare regolarmente a destinazione, riportando danni limitati. Nel 1999 la nave cambi\u00f2 nome in \"Corsica Marina Seconda\". Nella primavera del 2018 la nave era stata messa sulla tratta Trapani-Pantelleria per sostituire il traghetto Paolo Veronese. \nDall'estate 2021 \u00e8 sulla rotta Livorno-Bastia"}
{"id": "1213180", "revid": "767487", "url": "https://it.wikipedia.org/wiki?curid=1213180", "title": "Theodore Davis", "text": "Howard Carter, il celebre scopritore della tomba di Tutankhamon aveva lavorato per qualche tempo per lui. \nIn Egitto, Davis scopr\u00ec le tombe saccheggiate di parecchi re e personaggi illustri. In particolare trov\u00f2, in una valle collaterale rispetto a quella principale, la tomba intatta di Yula e Tjuiu, rispettivamente padre e madre di Tiy, moglie di Amenofi III. Il corredo funerario di questa tomba, era quanto di pi\u00f9 prossimo si fosse scoperto fino ad allora, agli arredi funerari di un reggente del Nuovo Regno, e poteva lasciar intendere cosa si sarebbe potuto rinvenire in una tomba reale intatta, se mai ve ne fosse rimasta ancora qualcuna.\nLa scoperta della tomba di Tutankhamon, un re della tarda diciottesima dinastia, del quale si sapeva pochissimo: il corpo di questo re non era stato trovato e numerosi indizi suggerivano che fosse stato seppellito nella valle dei re. Tali indizi provenivano tutti dalle scoperte di Davis: questi, aveva trovato una tazza di ceramica con il nome di Tutankhamon ed aveva scoperto una piccola fossa, contenente frammenti di foglia d'oro col nome di Tutankhamon e con quello della regina, Ankhesenamon.\nDavis pensava che quella fossa dovesse essere addirittura la tomba di Tutankhamon, ma era una pretesa da non prendersi sul serio. Finanzi\u00f2 anche le ricerche della tomba di Thutmose I e di sua figlia Hatshepsut. Quest'ultima tomba, dopo enormi fatiche per liberare l'ingresso dai cumuli di materiale detritico, risult\u00f2 vuota e priva di iscrizioni."}
{"id": "1213182", "revid": "307923", "url": "https://it.wikipedia.org/wiki?curid=1213182", "title": "Giacomo Colonna", "text": "Diversi personaggi hanno portato il nome di Giacomo Colonna"}
{"id": "1213183", "revid": "56818", "url": "https://it.wikipedia.org/wiki?curid=1213183", "title": "Cromosomi sessuali", "text": ""}
{"id": "1213185", "revid": "7336", "url": "https://it.wikipedia.org/wiki?curid=1213185", "title": "Savignano di Romagna", "text": ""}
{"id": "1213189", "revid": "287204", "url": "https://it.wikipedia.org/wiki?curid=1213189", "title": "Stati intersessuali", "text": ""}
{"id": "1213192", "revid": "123204442", "url": "https://it.wikipedia.org/wiki?curid=1213192", "title": "Moby Niki", "text": "Moby Niki \u00e8 una nave ro-ro passeggeri appartenente da ottobre 2016 alla Moby Lines.\nServizio.\nLa nave fu varata il 25 maggio 1974 con il nome di \"Europaf\u00e4rjan III\" e venne consegnata il 6 settembre dello stesso anno alla proprietaria Lion Ferries. Entr\u00f2 in servizio, due giorni pi\u00f9 tardi, tra Varberg, in Svezia, e Grenaa, in Danimarca. Nell'agosto 1982 la propriet\u00e0 della nave pass\u00f2 alla Varberg - Gren\u00e5 Linjen Ab, controllata di Stena Line, ma la \"Europaf\u00e4rjan III\" mantenne momentaneamente inalterati nome e rotta. Nel marzo 1983 la nave fu venduta alla Tourship dell'armatore Pascal Lota, venendo in seguito ribattezzata \"Corsica Serena II\" ed entrando in servizio per Corsica Ferries nei collegamenti per la Corsica.\nNegli anni seguenti la nave continu\u00f2 a essere impiegata nei collegamenti da e per Corsica e Sardegna. Nel 1999 pass\u00f2 dalla bandiera panamense a quella italiana e il nome fu alterato lievemente in \"Corsica Serena Seconda\". Nel 2001 la nave fu dotata di controcarene; dieci anni pi\u00f9 tardi, dopo 28 anni di servizio per Corsica e Sardinia Ferries, la \"Corsica Serena Seconda\" fu venduta, prendendo il nome di \"European Voyager\" e bandiera panamense. La nave fu impiegata nei collegamenti tra Italia e Albania, facendo scalo nei porti di Brindisi e Valona. Nel 2014 la nave, noleggiata alla Siremar per coprire i collegamenti per Linosa e Lampedusa, prese bandiera cipriota.\nIn seguito, trascorsi alcuni mesi in disarmo nel porto di Brindisi, nel 2016 la \"European Voyager\" pass\u00f2 alla Moby Lines, prendendo il nome di \"Moby Niki\". Dopo una profonda ristrutturazione, la nave rientr\u00f2 in servizio con la nuova livrea tra Piombino e Portoferraio, nel mese di maggio 2017. A settembre 2017 la nave fu spostata sul collegamento tra Livorno e Bastia in sostituzione della \"Moby Vincent\", tornando poi a essere impiegata nei collegamenti con l'Isola d'Elba per il resto dell'anno.\nNel 2018 collega nuovamente Piombino a Portoferraio\nNel 2019 a causa del sequestro del Moby Kiss la nave effettua da marzo a giugno la linea che collega Livorno con Bastia in determinati giorni della settimana invece nei restanti giorni in cui il servizio \u00e8 coperto solo dal Moby Vincent la nave presta servizio tra Piombino verso Portoferraio.Dal giugno 2019 entra in servizio annuale tra Piombino e Portoferraio. Negli anni 2020-2021 presta servizio sulla stessa rotta."}
{"id": "1213193", "revid": "117739742", "url": "https://it.wikipedia.org/wiki?curid=1213193", "title": "Calendario egizio", "text": "Il calendario egizio \u00e8 un calendario composto da tre stagioni di quattro mesi di 30 giorni ciascuno, per un totale, quindi, di 360 giorni.\nAlla fine dell'anno vengono aggiunti 5 o 6 giorni, detti epagomeni.\nLo schema assomiglia a quelli che poi sarebbero diventati i calendari rivoluzionario sovietico, il rivoluzionario francese e quello copto.\nOrigini: il calendario nilotico.\nIl calendario era nato nell'Antico Egitto principalmente per regolare i lavori agricoli e calcolare le piene del Nilo . Gli egiziani definivano il loro anno (\"uep renpet\", wp rnpt = iniziatore dell'anno) come il tempo necessario per il raccolto. I contadini quindi utilizzavano come inizio dell'anno il giorno dell'arrivo a Menfi della piena del fiume Nilo, evento che si verificava attorno al 20 giugno, ma \u00e8 suscettibile di importanti ritardi o anticipi. L'esigenza di definire in modo accurato la durata dell'anno port\u00f2 all'introduzione di altri calendari, talora utilizzati simultaneamente bench\u00e9 potessero adottare come capodanno giorni estremamente diversi e perci\u00f2 gli storici hanno tuttora grandi difficolt\u00e0 nell'interpretare il reale significato di antiche date egizie.\nIl calendario civile \"vago\".\nIl principale calendario, quello \"civile,\" era costituito da 365 giorni esatti e perci\u00f2 differiva di circa un quarto di giorno dalla durata reale dell'anno solare. In pratica il capodanno anticipava di un giorno ogni 4 anni. Il fatto che la posizione del capodanno fosse variabile \u00e8 il motivo per cui questo calendario viene detto \"vago\", dal latino \"annus vagus\".\nUn giorno ogni quattro anni, un mese ogni 120 anni; servivano 1460 anni (4 \u00d7 365) del calendario giuliano, prima che l'inizio dell'anno civile ritornasse a coincidere con l'inizio dell'anno giuliano. In altre parole 1460 anni giuliani contengono 1461 anni del calendario egiziano civile. Il ciclo dei 1460 anni veniva chiamato \"ciclo sotiaco\", visto che per gli egizi l'anno iniziava con la prima levata eliaca della stella Sirio (o \"Satis,\" nome della Dea egizia dell'inondazione di Elefantina, o \"Sothis,\" come veniva chiamata dai greci). In concomitanza col solstizio d'estate e con questa elevata eliaca di Sirio (che avveniva il 21 giugno di circa 4700 anni fa, mentre oggi avviene ad agosto a causa dell'effetto della precessione), gli egizi ben presto si accorsero che avvenivano le piene del Nilo. Secondariamente l'evento delle piene \"scivolava\" in avanti esattamente ogni 4 anni rispetto al loro calendario civile. Ci\u00f2 nonostante gli egizi non si preoccuparono mai di inserire un giorno in pi\u00f9 nel loro calendario (anno bisestile). Il motivo per cui, per circa 3000 anni, non inserirono mai un anno bisestile \u00e8 perch\u00e9 per loro il tempo non era lineare ma ciclico.\nLa posizione del capodanno egizio entro il calendario giuliano si ricava facilmente da diversi antichi scrittori. Ad esempio Tolomeo nell'Almagesto dice che esso era caduto il 21 luglio nell'anno 135 e ne d\u00e0 conferma un secolo dopo Censorino, scrivendo che il capodanno era caduto il 20 luglio nel 138-139. Nel 22 a.C., invece, il nuovo anno era iniziato il 29 agosto giuliano, cio\u00e8 proprio 40 giorni dopo per una data antecedente di 160 anni (160/40 = 4).\nIl calendario alessandrino.\nPer rimediare a questo continuo slittamento del capodanno anche in Egitto si pens\u00f2 di aggiungere un giorno ogni quattro anni, realizzando cio\u00e8 lo stesso tipo di riforma che \u00e8 alla base dell'introduzione degli anni bisestili nel calendario giuliano. Il primo tentativo in questo senso ebbe luogo nel 238 a.C., quando Tolomeo III con il \"decreto di Canopo\" ordin\u00f2 di aggiungere un sesto giorno epagomeno ogni quattro anni in modo da conservare l'allineamento del calendario civile con quello solare.\nSecondo quasi tutti gli studiosi, per\u00f2, la riforma del calendario non ebbe attuazione pratica sino al regno di Augusto, quando venne reintrodotta nell'ultimo anno del quadriennio 25-22 a.C., quando la data del capodanno vago era il 29 agosto. L'anno 22 a.C. fu quindi il primo anno di attuazione della riforma e il 29 agosto divent\u00f2 il sesto giorno epagomeno, mentre il capodanno fu spostato al 30. Da allora in poi inizia la sequenza degli anni di 366 giorni:\nin cui il nuovo anno inizia il 30 agosto, mentre i tre capodanni intercalari restano fissi al 29.\nSino all'anno 1 a.C. restarono alcune difficolt\u00e0 nella corrispondenza fra calendario alessandrino e calendario giuliano, per il quale inizialmente il giorno bisestile veniva introdotto ogni tre anni anzich\u00e9 quattro. Da allora in poi l'anno in cui veniva aggiunto il sesto giorno epagomeno era seguito dall'anno bisestile giuliano. Quando, perci\u00f2, il capodanno cadeva il 30 agosto restava un disallineamento di un giorno rispetto alla normale corrispondenza dei due calendari sino al febbraio successivo, quando anche il calendario giuliano aggiungeva un giorno.\nNonostante la riforma augustea il calendario civile vago continu\u00f2 ad essere molto usato nei secoli successivi.\nSuddivisione dell'anno civile (dopo la riforma augustea).\nL'anno civile, come si \u00e8 detto, era diviso in tre stagioni:\nOgni stagione comprendeva quattro mesi da trenta giorni ciascuno.\nInoltre ogni mese era suddiviso in tre decadi.\nI cinque o sei giorni restanti furono detti giorni epagomeni.\nOriginariamente i mesi del calendario egizio non avevano nome e venivano identificati come il 1\u00ba, il 2\u00ba, il 3\u00ba e il 4\u00ba. Quindi per indicare ad esempio il 1\u00ba giorno del primo mese della stagione Akhet veniva indicato con \"I\" Akhet \"1\". Dove \"I\" sta al primo mese, Akhet la stagione ed 1 al giorno. E cos\u00ec via.\nSolo nel periodo ellenistico venne dato un nome ad ogni mese dell'anno e molti di questi nomi erano riferiti alle festivit\u00e0 del vecchio calendario egizio.\nL'anno, quindi, era suddiviso come segue (la corrispondenza con il calendario giuliano \u00e8 quella valida dopo la riforma augustea negli anni di 365 giorni):\nQuando c'\u00e8 un anno di 366 giorni (in cui il 29 agosto \u00e8 il sesto giorno epagomeno), l'anno successivo inizia il 30 agosto e tutte le date della tabella precedente comprese fra 29 agosto e 24 febbraio (estremi compresi) devono essere incrementate di un giorno.\nConversione di date egizie in giuliane.\nTabelle di conversione di date del calendario vago in date giuliane furono pubblicate per la prima volta da Teone di Alessandria al principio del IV secolo. Per il periodo ellenistico e sino al termine del regno di Augusto tabelle, comprendenti anche la correlazione con gli anni di regno dei diversi sovrani, sono pubblicate sul WEB da Chris Bennett.\nPer il periodo imperiale si pu\u00f2 procedere semplicemente come segue:\nAd esempio il capodanno del 139 (e di tutto il quadriennio 136-139) ha uno scorrimento di 34 + 6 = 40 giorni. Nel calendario alessandrino il capodanno cade il 29 agosto. Anticipando di 40 giorni si ottiene il 20 luglio.\nIl ciclo sotiaco.\nAccanto al calendario vago vi era anche un \"calendario sotiaco\", pi\u00f9 preciso, basato sul ciclo del sistema di Sirio, la stella della costellazione del Cane, dedicata ad Iside e detta \"Soped\" dagli egiziani e \"Sothis\" dai greci. Sirio aveva la caratteristica di non alzarsi sull'orizzonte per 70 giorni ogni anno, fino a quando ricompariva nell'aurora, prima che la luce del sole la cancellasse.\nLa levata eliaca di Sirio si verifica quasi esattamente dopo 365 giorni e 6 ore (365,25 gg.) dalla precedente, proprio la lunghezza dell'anno del calendario giuliano. In realt\u00e0, per\u00f2 l'anno solare \u00e8 leggermente pi\u00f9 corto (365,2422 giorni), appena una decina di minuti in meno. Questa piccola differenza, che \u00e8 all'origine anche del calendario gregoriano, fa s\u00ec che la levata eliaca ritardi di un giorno circa ogni 128 anni. La levata eliaca di Sirio dovrebbe oggi cadere al 2-3 agosto; dato, per\u00f2, che essa dipende dalla latitudine, al Cairo si verifica circa il 5 d'agosto.\nAi primordi della civilt\u00e0 egiziana la levata eliaca coincideva approssimativamente sia con l'inizio pi\u00f9 probabile della piena annuale del Nilo (e quindi anche con l'inizio dell'anno nilotico) sia col solstizio d'estate.\nAnni di concordanza tra il capodanno sotiaco e quello civile vago.\nDato che l'anno civile, come si \u00e8 detto, era pi\u00f9 corto dell'anno sotiaco di circa 1/4 di giorno, ogni 4 anni rimaneva indietro di un giorno. I due calendari si riallineavano solo dopo un \"ciclo sotiaco\", la cui durata \u00e8 di 1460 anni. Si osservi per\u00f2 che ci\u00f2 non avveniva nello stesso giorno solare, in quanto nel corso di un ciclo sotiaco la levata eliaca ritardava di circa 11,4 giorni.\nAgli inizi del XX secolo l'egittologo Eduard Meyer sugger\u00ec che il calendario egizio sia stato adottato, dando cos\u00ec inizio alla storia egizia, proprio in corrispondenza di uno di questi anni di riallineamento dei due calendari, altrimenti con che criterio sarebbe stato stabilito il primo capodanno civile?\nUna data sicura, nella quale i due cicli coincisero \u00e8 il 20 luglio del 139 e questo fatto \u00e8 ricordato da Censorino (vi \u00e8, per\u00f2, una minima incertezza nel giorno, da anticipare o posticipare di una unit\u00e0, in relazione a difficolt\u00e0 di interpretazione del significato del testo di Censorino).\nTenendo presente il punto fisso fornito da Censorino nel 139 e risalendo a ritroso nel tempo di qualche ciclo, possiamo individuare in quali date l'evento si \u00e8 ripetuto.\nAbbiamo cos\u00ec il 1321 a.C. poi 2781, 4241, 5701 e il 7161, sempre a.C., quando possiamo anche fermarci. Quale di queste date sarebbe stata l'avvio del calendario egizio? La questione ha appassionato gli studiosi dando luogo a soluzioni molteplici.\nMentre gli egittologi tendono a usare cronologie corte, questa impostazione ha ridato fiato a coloro che credono che, probabilmente, il calendario sia stato adottato prima dell'unificazione delle Due Terre.\nLe datazioni di Manetone, sembrano affermare che l'unificazione risalga a prima del 5701 a.C., quando si verific\u00f2 la coincidenza dei due cicli e fu adottato il calendario Egizio. Attorno a questa data, inoltre la levata eliaca di Sirio coincideva effettivamente con le piene del Nilo.\nMeyer e poi Petrie hanno suggerito una scelta mediana, proponendo di arretrare la fine della XII dinastia di un solo ciclo sotiaco, 1460 anni, facendo risalire l'inizio dei Regni dinastici al 4241 a.C., ma la proposta non \u00e8 stata accolta dalla maggioranza degli studiosi, che continuano a preferire cronologie molto pi\u00f9 brevi.\nIl calendario luni-stellare.\nDiversi studiosi sostengono che il calendario originale egizio fosse un calendario lunare, ancorato all'anno sotiaco proprio grazie all'utilizzo di giorni epagomeni. Il calendario lunare era utilizzato soprattutto dai sacerdoti.\nLe lunazioni, che durano circa 29,5 giorni, prendevano nome dal mese in cui si verificavano. Alcuni anni potevano esserci tredici lunazioni se ne capitava una durante un giorno epagomeno oppure si verificava la \"luna blu\", cio\u00e8 una doppia lunazione nei giorni 1 e 30 dello stesso mese.\nIl calendario lunare si riallineava periodicamente col calendario solare:"}
{"id": "1213211", "revid": "37401", "url": "https://it.wikipedia.org/wiki?curid=1213211", "title": "Nauplia", "text": "Nauplia (, \"Nafplio\"; in italiano anche \"Napoli di Rom\u00e0nia\", desueto) \u00e8 un comune della Grecia situato nella periferia del Peloponneso (unit\u00e0 periferica dell'Argolide) con abitanti secondo i dati del censimento del 2011.\nA seguito della riforma amministrativa detta piano Kallikratis in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di e la popolazione \u00e8 passata da a abitanti.\nDal 1829 al 1834 \u00e8 stata la prima capitale della Grecia indipendente.\nNome.\nIl nome della citt\u00e0 \u00e8 cambiato pi\u00f9 volte nel corso dei secoli. Il nome greco contemporaneo della citt\u00e0 \u00e8 \"Nafplio\" (\u039d\u03b1\u03cd\u03c0\u03bb\u03b9\u03bf).\nDurante l'antichit\u00e0 classica era conosciuta come \"Nauplia\" () in greco attico e \"Nauplie\" () in greco ionico. In latino si chiamava \"Nauplia\".\nDurante il Medioevo diverse varianti furono utilizzate in greco bizantino, tra cui \"N\u00e1fplion\" (), \"An\u00e1plion\" (), e \"An\u00e1plia\" ().\nDurante il tardo Medioevo e nella prima et\u00e0 moderna, sotto la dominazione veneziana, la citt\u00e0 era conosciuta in italiano come \"Napoli di Rom\u00e0nia\", secondo l'uso medievale di \"Rom\u00e0nia\" per indicare le terre dell'Impero bizantino, e per distinguerla da Napoli in Italia.\nDurante il periodo moderno sotto il dominio ottomano, il nome turco della citt\u00e0 era \"Mora Yeni\u015fehir\", derivato da Morea, un nome medievale per il Peloponneso, e \"\u015fehir yeni\", il termine turco per \"citt\u00e0 nuova\" (a quanto pare una traduzione dal \u039d\u03b5\u03ac\u03c0\u03bf\u03bb\u03b7 greco, italiano Napoli), diventata poi \"Anabol\u0131\".\nNel XIX secolo e fino all'inizio del XX secolo, la citt\u00e0 fu chiamata indiscriminatamente \"N\u00e1fplion\" (\u039d\u03b1\u03cd\u03c0\u03bb\u03b9\u03bf\u03bd) e \"Nafplio\" (\u039d\u03b1\u03cd\u03c0\u03bb\u03b9\u03bf) in greco moderno. Entrambe le forme sono state utilizzate in documenti ufficiali e guide turistiche. Questo spiega perch\u00e9 la vecchia forma N\u00e1fplion (a volte traslitterato in Navplion) ancora sopravvive di tanto in tanto.\nMito e tradizione.\nIl suo nome deriva da Nauplio, figlio di Poseidone e Amimone, padre di Palamede. Grazie alla sua posizione, sembra sia stato un avamposto di origine straniera e la tradizione dice che era una colonia egiziana.\nSecondo Strabone, l'origine del nome era legato al fatto che si trattava di un luogo dove erano ancorate le navi, da cui avrebbe preso nome il personaggio mitologico di Nauplio, mentre secondo un'altra tradizione fu Nauplio il fondatore di Nauplia.\nStoria.\nResti risalenti al Paleolitico sono stati trovati sulla collina Acronauplia, mentre una grotta vicino alla citt\u00e0 presenta resti risalenti al neolitico.\nIn epoca micenea Nauplia era membro della Lega marittima di Calauria, assieme ad Atene, i Mini, Orcomeno di Beozia, Trezene, Ermione, Egina e Brasiae.\nNel 628 a.C. al tempo della seconda guerra messenica fu conquistata da Argo che prese il suo posto nella confederazione, poich\u00e9 era semplicemente il porto di Argo. I cittadini espulsi si rifugiarono in territorio di Sparta, dove ricevettero la citt\u00e0 di Metone in Messenia. Nel 371 a.C., quando fu restaurato lo Stato messeno, gli abitanti di Nauplia poterono conservare Metone.\nAi tempi di Pausania la citt\u00e0 era in rovina. Pausania menziona il tempio di Poseidone, alcuni forti e una fontana chiamata Canathus in cui Era si bagnava una volta l'anno rinnovando grazie a questo bagno la sua verginit\u00e0.\nPass\u00f2 sotto il dominio dei Romani e quindi dei Bizantini fino al 1205. Nella seconda met\u00e0 del X secolo fu bersaglio delle incursioni dell'Emirato di Creta; nel 1032 la flotta bizantina sconfisse una flotta musulmana. \nNel 1205 i crociati fondarono la signoria di Argo e Nauplia nel Principato d'Acaia. Nel 1212 il principe Jofre la cedette a Ottone de La Roche, signore di Atene. Nel 1308 pass\u00f2 alla casa di Brienne, che perse Atene nel 1311 ma mantenne Argo e Nauplio. Nel 1356 pass\u00f2 agli Enghien e nel 1388 fu venduta a Venezia da Maria d'Enghien, figlia di Guglielmo e vedova di Pietro Cornaro. Firm\u00f2 trattati con i Menteshe nel 1403 e nel 1407 e con gli Ottomani nel 1419 e nel 1479. Fu attaccata quattro volte dagli Ottomani: nel 1396/1397 e nel 1426/1427 da Yakub Bey, enl 1463 da Mahmud Pasha che lo occup\u00f2 brevemente, e poi tra il 1500 e il 1592 quando fu difesa dalla popolazione greca, da italiani e da albanesi stradioti. Il trattato del 1503 la riconobbe a Venezia. Il porto della citt\u00e0 bassa fu fortificato.\nNauplia fu poi strappata ai veneziani dagli Ottomani nel 1540 dopo un assedio durato tre anni, ma la citt\u00e0 rimase nelle mire della Serenissima finch\u00e9 Francesco Morosini - nel frattempo eletto doge - non la riconquist\u00f2 nel 1686, nel corso della guerra di Morea. Nauplia, ribattezzata \"Napoli di Rom\u00e0nia\", fu eretta a capitale della Morea e della provincia di Rom\u00e0nia (comprendente Argo, Tripoli e Corinto); contemporaneamente, Morosini diede grande impulso alla ripopolazione della citt\u00e0 e al rafforzamento delle fortificazioni. Nauplia fu tuttavia fatale al Morosini, che vi mor\u00ec il 6 gennaio 1694 quando si trovava a bordo della sua galea in veste di comandante della flotta.\nGli anni successivi videro grandi opere di ricostruzione e fortificazione dei veneziani. Nel 1715 i turchi del sultano Ahmed III entrarono in Nauplia, massacrando la popolazione civile e la guarnigione veneziana. La sovranit\u00e0 ottomana, poi sancita dalla pace di Passarowitz (1718), sarebbe durata fino al 1829, quando in occasione dell'indipendenza della Grecia (essendo Atene ancora in mano agli ottomani) Nauplia ebbe l'onore di diventare la prima capitale del neonato stato ellenico.\nNel 1831 Nauplia fu invece il teatro dell'assassinio di Giovanni Antonio Capodistria, primo presidente greco.\nMonumenti.\nLa citt\u00e0 fu un feudo franco dal 1210 al 1377, epoca alla quale risalgono la chiesa dei Franchi (\"Frangoklissi\u00e1\") e il castello dei Franchi sulla collina di Acronauplia. \nIl periodo veneziano (1388-1540) diede l'impronta che caratterizza il centro storico. Il governatore Vettore Pasqualigo fece edificare sull'isola di Bourzi, di fronte alla citt\u00e0, il \"Castel da Mar\" chiamato Bourtzi, un fortino destinato alla difesa dell'ingresso del porto. \nA questo periodo risalgono la chiesa di San Spiridione (1702) e numerose opere militari, tra cui il possente bastione Grimani (1702-06), la Porta di Terra (1708), la poderosa fortezza di Palam\u00eddi (1711-14) e la caserma (1713, oggi sede del museo archeologico)."}
{"id": "1213212", "revid": "13833", "url": "https://it.wikipedia.org/wiki?curid=1213212", "title": "Nafplio", "text": ""}
{"id": "1213213", "revid": "13833", "url": "https://it.wikipedia.org/wiki?curid=1213213", "title": "Nafplion", "text": ""}
{"id": "1213214", "revid": "729019", "url": "https://it.wikipedia.org/wiki?curid=1213214", "title": "Campagna dell'Africa Orientale Italiana", "text": "La Campagna dell'Africa Orientale Italiana fu combattuta durante la seconda guerra mondiale, dopo l'entrata in guerra dell'Italia, il 10 giugno del 1940, tra le cospicue ma deboli forze italiane e coloniali stanziate al comando del Duca Amedeo d'Aosta in Africa Orientale Italiana e le truppe dell'Impero britannico del generale Archibald Wavell con l'efficace collaborazione della resistenza etiope degli \"arbegnuoc\" (\"patrioti\") che erano attivi in molte regioni fin dalla conquista italiana del 1936\nI britannici, dopo una iniziale fase difensiva, rinforzarono il loro schieramento con l'afflusso di reparti anglo-indiani e sudafricani modernamente armati e completamente motorizzati. Nella primavera del 1941 le forze britanniche, supportate dalla resistenza dei guerriglieri etiopi, sferrarono una doppia offensiva in Eritrea e Somalia, superarono rapidamente la difesa delle indebolite forze italiane e occuparono completamente l'Africa Orientale Italiana. Il Duca Amedeo si arrese all'Amba Alagi mentre le ultime resistenze furono vinte nel novembre 1941.\nLa situazione italiana.\nLa forza italiana presente in Africa Orientale nel giugno 1940 era molto consistente dal punto di vista numerico. I militari nazionali erano circa 91.000, raggruppati nelle divisioni \"Granatieri di Savoia\" e \"Cacciatori d'Africa\" (quest'ultima fortemente incompleta), nel \"Gruppo CC.NN. d'Africa\" su 31 battaglioni, in 3 compagnie carri armati, e nelle forze di Polizia dell'Africa italiana, della Regia Marina e della Regia Aeronautica. I quasi 200.000 indigeni (\u00e0scari, dubat, zapti\u00e9, irregolari) si raggruppavano in 13 divisioni coloniali su 29 brigate (solo alcune complete, altre incomplete o ancora in via di formazione), 17 battaglioni autonomi, 8 squadroni di cavalleria, 22 gruppi-bande regolari e irregolari (quest'ultime generalmente male armate e di scarso valore bellico).. Sulla carta gli italiani avevano una soverchiante superiorit\u00e0 numerica ma questa situazione era parzialmente modificata da diversi seri handicap. Le forze britanniche aumentarono sensibilmente nelle varie fasi della campagna, mentre gli italiani non ricevettero alcun rinforzo.\nInsieme alle forze italiane combatt\u00e9 anche un piccolo numero di volontari tedeschi organizzati nella Compagnia Autocarrata Tedesca.\nL'armamento delle forze italiane era, teoricamente, piuttosto nutrito dal momento che, oltre alle armi individuali (comprendenti 670.000 fucili, 5.300 fucili mitragliatori, 3.300 mitragliatrici, 57 mortai da 45\u00a0mm e 70 mortai da 81\u00a0mm), esse contavano anche su 811 cannoni (tutti risalenti al primo conflitto mondiale, alcuni dichiarati obsoleti nel 1910), 24 carri M-11/39, 126 autoblindo antiquate o autocarri blindati e 39 carri L.\nTuttavia, anche se dal punto di vista numerico e degli armamenti la situazione poteva apparire ottimale, la particolare situazione del terreno, le ben note carenze che affliggevano le armate italiane e la situazione politica e strategica locale rendevano la forza italiana in Africa orientale ben inferiore rispetto a quanto potesse apparire sulla carta.\nLe deficienze maggiori riguardavano la motorizzazione, infatti la disponibilit\u00e0 di mezzi di trasporto era fortemente limitata (all'atto dell'entrata in guerra vi erano in tutto 5.300 autocarri), e inoltre la scarsit\u00e0 di parti di ricambio (critica era la disponibilit\u00e0 di gomme, corrispondenti appena al fabbisogno di un paio di mesi) e di carburanti (le scorte di carburante erano valutate sufficienti a 6/7 mesi di esercizio salvo naturalmente eventuali distruzioni da parte del nemico), unita alla carenza di strade idonee, rendevano ancora pi\u00f9 limitata la possibilit\u00e0 di rapidi e veloci spostamenti di truppe motorizzate, come sarebbe stato invece necessario.\nMinori preoccupazioni destava il settore del vestiario e del vettovagliamento. Dal punto di vista del munizionamento l'artiglieria poteva contare su un anno di scorte, ma per le armi portatili (peraltro le uniche disponibili in quantit\u00e0 pi\u00f9 che adeguata) si poteva contare solamente su circa 6 o 7 mesi. Mancavano totalmente le armi contraeree e controcarro.\nNel periodo precedente allo scoppio della guerra, fu fatto pochissimo per rinforzare le armate presenti in colonia, ed il Duca d'Aosta fu costretto, in pratica, ad affrontare le truppe britanniche con quello che gi\u00e0 aveva sul posto, nell'impossibilit\u00e0 di ricevere rifornimenti.\nA questi aspetti si sommava poi la particolare situazione politica, militare e strategica dei territori dell'Impero; in primo luogo questi erano di fatto isolati dalla madrepatria, dal momento che gli unici passaggi attraverso i quali i rifornimenti potevano essere fatti uscire dal Mediterraneo erano in mano britannica (il canale di Suez e Gibilterra).\nIn secondo luogo la resistenza abissina, iniziata dai cosiddetti \"arbegnuoc\" (\"patrioti\") fin dalla caduta di Addis Abeba nel maggio 1936 e continuata con efficacia, nonostante la dura repressione attuata dall'occupante, per tutti gli anni del dominio italiano, era in grado di ostacolare in modo rilevante i movimenti di truppe e i trasporti di rifornimenti all'interno del paese e poteva essere impiegata dai britannici per indebolire dall'interno l'autorit\u00e0 italiana. L'alto comando britannico inizi\u00f2 subito a pianificare ed organizzare la collaborazione militare con gli \"arbegnuoc\" inviando sul posto due ufficiali esperti di guerra coloniale. il generale Daniel Arthur Sandford e il tenente colonnello Orde Wingate.\nIl rifornimento dei presidi italiani era inoltre reso ulteriormente difficoltoso dall'esistenza di alcuni grandi depositi solamente in prossimit\u00e0 dei principali porti, Massaua in Eritrea e Mogadiscio in Somalia, oltre che Addis Abeba, con conseguenze facilmente immaginabili sull'effettiva possibilit\u00e0 di portare i rifornimenti alle truppe dislocate in prossimit\u00e0 dei confini.\nOrganizzazione.\nDal punto di vista amministrativo, l'Africa Orientale Italiana era suddivisa in sei governatorati sotto il comando del Vicer\u00e9 (che rappresentava l'Imperatore Vittorio Emanuele III). Se il governatore era un civile, aveva alle sue dipendenze un comandante militare.\nSi trattava di un'impostazione inadatta a sostenere un conflitto esterno, poich\u00e9 dava prevalenza agli organi civili, a danno delle autorit\u00e0 militari.\nIl territorio era diviso in 6 \"Governi\". Fino al 1938 esistette il Governatorato di Addis Abeba il cui territorio venne integrato nel nuovo Governatorato dello Scioa, dotato di un'amministrazione municipale.\nI Governi erano retti da un \"Governatore\" coadiuvato da un \"Consiglio di Governo\" di cui facevano parte le maggiori autorit\u00e0 del Governo stesso. I Governi dell'Amara, dei Galla e Sidama, dell'Harar e dello Scioa costituivano l'Impero italiano d'Etiopia che era circa la met\u00e0 dell'Etiopia indipendente fino al 1936. Inoltre vi erano i governi della Somalia e dell'Eritrea.\nSecondo l'Ordinamento Militare dell'AOI del 15 novembre 1937 stabiliva una forza di 21.000 nazionali e 43.000 coloniali, organizzati in uno Stato Maggiore del Governo Generale (ad Addis Abeba) e sei Comandi Truppe, uno per ogni \"Governo\".\nLa mancanza di preparazione pre-bellica.\nLa posizione dell'Africa Orientale Italiana rendeva la colonia, di fatto, isolata in caso di guerra contro l'Impero britannico. Il problema venne seriamente affrontato da Mussolini a partire dal febbraio 1937. In una lettera al vicer\u00e9 Rodolfo Graziani, afferm\u00f2 che le forze terrestri avrebbero dovuto essere portate a 100.000 soldati complessivi (met\u00e0 dei quali italiani) a partire dal 1\u00ba luglio, e che da settembre bisognava iniziare ad arruolare i nativi. L'obiettivo era avere 300.000 uomini per il 1940-1941, ovvero il periodo per cui era previsto il completamento del riarmo. Nella stessa lettera, il Duce chiar\u00ec che bisognava perseguire l'autarchia dal punto di vista militare, sia in tempo di pace, che di guerra: \u201c\"Tenere sempre presente che in caso di guerra la madrepatria non chieder\u00e0 nulla all'Impero, ma non potr\u00e0 dare nulla\".\u201d. Gi\u00e0 allora, la situazione sul campo era ben diversa, in quanto la guerriglia etiope imponeva la presenza di oltre 250.000 soldati.\nIl problema fu che il Ministero della Guerra accolse solo le richieste relative alla difesa interna, e rimand\u00f2 tutte le analisi relative alla mobilitazione in caso di guerra.\nLa questione venne riproposta dal Duca d'Aosta nel maggio-settembre 1939, quando furono quantificate le necessit\u00e0 dal punto di vista economico. In particolare, per avere una completa autonomia militare dell'Impero erano necessari 4.830.000.000 di lire. Tuttavia, il progetto non era economicamente realizzabile, e fu ridimensionato ad un solo anno di guerra. La cifra prevista fu di 1.450.000.000 di lire, ma anche questa fu considerata troppo alta: il Ministero delle Finanze concesse solo 900.000.000. Il problema fu che i fondi non erano ancora utilizzabili. Solo dopo ripetute pressioni da parte dei generali (Pietro Gazzera e Guglielmo Nasi in particolare) ed un viaggio a Roma del vicer\u00e9 in persona, il 18 aprile 1940 i fondi vennero materialmente accordati. Tuttavia, a causa dello scoppio della guerra, pochissimo materiale giunse in Africa Orientale.\nLa situazione britannica.\nLe truppe italiane, forti di 291.176 uomini (91.203 nazionali e 199.973 ascari), erano in netta superiorit\u00e0 numerica. Infatti i britannici all'inizio delle ostilit\u00e0 potevano contare su 20.000 uomini (cifra che comprendeva anche le truppe dei \"dominions\", del Commonwealth e delle colonie): 3 battaglioni regolari britannici nei quasi tremila chilometri del confine sudanese, 2 brigate dell'Africa orientale in Kenya (8.500 uomini, in parte sudafricani in parte coloni), 2 battaglioni fucilieri e 5 compagnie di truppe cammellate in Somalia britannica e 2 battaglioni indiani ad Aden.\nLa guerra.\nIl 10 giugno 1940 l'Italia dichiar\u00f2 guerra a Francia e Regno Unito. Nello stesso giorno della dichiarazione di guerra gli inglesi bombardano la citt\u00e0 di Asmara. L'11 giugno l'Italia fa bombardare dalla sua aviazione Port Sudan e Aden.\nLa mattina del 13 giugno tre Caproni italiani bombardarono la base aerea al forte di Wajir in Kenya. I velivoli britannici erano ancora in fase di riscaldamento e si stavano preparando al decollo; i Caproni bombardarono il forte, il campo di atterraggio, e gli alloggi nelle vicinanze.\nLa difesa attiva in Sudan e Kenya.\nAll'inizio del conflitto, il duca Amedeo d'Aosta aveva concepito un piano molto ambizioso ma difficilmente realizzabile: aprire una \"direttissima\" attraverso il Sudan e l'Egitto (2.500\u00a0km senza strade), seguendo il corso del Nilo per poter poi raggiungere i porti di approvvigionamento sul Mediterraneo. Ma da Roma giunse l'ordine di Il duca, interpretando l'ordine in chiave di difesa attiva, attacc\u00f2 su tutti i fronti cogliendo ovunque gli inglesi di sorpresa.\nNella prima met\u00e0 di luglio si ebbero degli attacchi locali sia in Sudan, nelle zone di Cassala e lungo i corsi del Nilo Azzurro e del Nilo Bianco, sia nel Kenya, nel \"triangolo\" che si insinua tra la parte meridionale della Somalia e l'Etiopia.\nAl confine con il Sudan, il 3 luglio 1940 furono gli inglesi a prendere l'iniziativa attaccando la cittadina etiopica di Metemma, ma venendone respinti.. Ma gi\u00e0 il 4 luglio 1940 il contrattacco italiano port\u00f2 alla conquista di Cassala (a 20\u00a0km dalla frontiera con l'Eritrea) difesa dalla Sudan Defence Force. Gli Italiani inoltre presero il piccolo forte britannico di Gallabat, appena oltre il confine da Metemma, circa 320\u00a0km (200 miglia) a sud di Cassala. Vennero conquistati anche i villaggi di Ghezzan, Kurmuk e Dumbode sul Nilo Azzurro.\nDopo i successi nel Sudan, le truppe italiane passarono all'offensiva sulla frontiera del Kenya, per eliminare il pericoloso saliente di Dolo. Nella zona la difesa britannica fu particolarmente accanita.\nIn Kenya gli italiani presero \"Fort Harrington\" a Moyale e conquistarono Moyale e il saliente di Mendera, spingendosi verso l'interno per oltre 100 chilometri. Alla fine di luglio le forze italiane raggiunsero Debel e Buna. Quest'ultima localit\u00e0, a un centinaio di chilometri dal confine, segn\u00f2 la punta massima della penetrazione italiana nel Kenya.\nLa conquista della Somalia britannica.\nIl 3 agosto le truppe italiane comandate dal generale Guglielmo Nasi, penetrarono nella Somalia britannica, sconfiggendo gli inglesi e le trib\u00f9 locali e occupando Berbera gi\u00e0 il 19 agosto.\nL'offensiva britannica.\nIl tempo lavorava tuttavia a favore degli inglesi: finita l'illusione di una guerra-lampo, rapidissima e vittoriosa, e dopo una parvenza di successo iniziale, l'Italia sub\u00ec il contrattacco Alleato su pi\u00f9 fronti dell'allora Africa Orientale Italiana. I britannici poterono infatti contare sui rinforzi e rifornimenti che giunsero dal loro impero policentrico: non solo dalla madrepatria, ma anche dall'India, dall'Australia, dalla Nuova Zelanda, dal Sudafrica. Nel novembre 1940 i britannici saggiarono le difese italiane avanzate di Gallabat e Metemma con un attacco che si risolse in un nulla di fatto: gli italiani sgomberarono Gallabat lasciando sul terreno 175 morti, ma i britannici, bombardati da terra e dal cielo, furono a loro volta costretti a lasciare il forte. Nel gennaio 1941 le forze italiane erano ancora in superiorit\u00e0 numerica (nonostante l'AOI fosse isolata dalla madrepatria), anzi erano cresciute numericamente a ben 340.000 uomini grazie al reclutamento di cittadini italiani ed etiopici a seguito dello scoppio della guerra; le forze britanniche invece potevano contare su oltre 250.000 uomini, senza contare le forze della guerriglia etiopica.\nFronte settentrionale.\nSul fronte nord, le pressioni britanniche indussero gli italiani ad evacuare la citt\u00e0 di Cassala, conquistata pochi mesi prima e a ripiegare in Eritrea sulle posizioni fortificate prima di Agordat (Battaglia di Agordat), poi di Cheren. Lo scontro decisivo con i britannici si ebbe nella Battaglia di Cheren, dove le truppe italiane riuscirono a tenere le posizioni dal 3 febbraio al 27 marzo, ma furono alla fine costretti a cedere.\nFronte meridionale.\nIl generale Alan Gordon Cunningham aveva assunto il comando in Kenya nel novembre 1940 e nei mesi seguenti aveva raggruppato le sue forze dietro il fiume Tana; con l'afflusso di importanti rinforzi e di grandi quantit\u00e0 di mezzi e materiali il comandante britannico pot\u00e9 costituire una forza d'urto molto mobile con cui passare all'offensiva nello scacchiere meridionale. Il corpo di spedizione era formato inizialmente da due divisioni, la 11\u00aa e la 12\u00aa Divisione africana, con 20.000 soldati tra sudafricani, britannici, nigeriani, rhodesiani e neri della Costa d'Oro; queste truppe disponevano di 300 moderni pezzi d'artiglieria e soprattutto di oltre 10.000 automezzi che permettevano una completa motorizzazione; erano disponibili alcune squadriglie aeree modernamente equipaggiate dell'aviazione sudafricana. \nIl comando italiano del Duca d'Aosta, coadiuvato dal generale Trezzani, decise di affrontare la temuta offensiva nemica organizzando un debole schieramento a cordone lungo quasi 600 chilometri del corso del fiume Giuba che, essendo in molti tratti in secca, non avrebbe potuto costituire un reale ostacolo per moderne truppe motorizzate. Il generale De Simone era il responsabile superiore del settore e disponeva di circa 35.000 soldati, di cui 4.200 italiani, organizzati nella 101\u00aa Divisione somala schierata a nord e nella 102\u00aa Divisione somala posizionata a sud; in riserva erano disponibili altri due piccoli reparti indigeni. Si trattava di forze numerose ma poco addestrate, scarsamente equipaggiate, con artiglierie antiquate, pochi mezzi e solo una decina di vecchi aerei.\nL'offensiva del generale Cunningham ebbe inizio il 21 gennaio 1941 e raggiunse subito importanti successi; il confine somalo venne superato in sette punti ed entro il 10 febbraio tutti gli avamposti italiani furono conquistati; la situazione apparve subito cos\u00ec difficile che il Duca d'Aosta, arrivato personalmente a Mogadiscio, dovette accogliere la richiesta del generale De Simone di ripiegare dietro il Giuba. Chisimaio venne abbandonata frettolosamente ed il 14 febbraio i britannici entrarono senza combattere nel porto. Il giorno seguente il generale Cunningham sferr\u00f2 subito l'attacco alla linea del fiume tra Gelib e Giumbo; i reparti somali si sbandarono e le piccole riserve furono sprecate prematuramente dal generale De Simone. Tra il 17 e il 20 febbraio la 11\u00aa e la 12\u00aa Divisione africana superarono il Giuba; le difese italiane, attaccate a Gelib sui fianchi e alle spalle, si stavano disgregando e il 20 febbraio 1941 il generale De Simone ordin\u00f2 la ritirata generale che si trasform\u00f2 rapidamente in rotta; le perdite ammontarono a 30.000 soldati tra morti, dispersi e prigionieri.\nDopo la caduta di Gelib il 22 febbraio, i britannici iniziarono quindi un rapido inseguimento in due direzioni; i comandanti italiani non furono in grado di fronteggiare la situazione e le forze schierate sulla linea del Giuba furono facilmente disperse. Mentre la 12\u00aa Divisione africana raggiungeva Dolo il 5 marzo, i reparti della 11\u00aa Divisione africana occuparono fin dal 25 febbraio Mogadiscio dove non incontrarono alcuna resistenza; il podest\u00e0 Salvatore Giuliana si arrese e consegn\u00f2 la citt\u00e0, gi\u00e0 dichiarata citt\u00e0 aperta.\nIl generale Cunningham decise di continuare subito l'offensiva, sfruttando gli evidenti segni di cedimento del nemico; il generale britannico ritenne possibile una marcia direttamente su Addis Abeba attraverso l'Ogaden e fin dal 1\u00ba marzo 1941 una colonna motorizzata di soldati africani al comando del generale Smallwood part\u00ec da Mogadiscio e inizi\u00f2 ad avanzare in direzione di Harar. Le truppe imperiali non trovarono praticamente alcuna resistenza; l'avanzata prosegu\u00ec con tappe di quasi cento chilometri al giorno e in dieci giorni fu raggiunta Dagabur ad oltre 700 chilometri da Mogadiscio. Contemporaneamente gli italiani dal 14 marzo evacuarono la Somalia britannica, i reparti britannici del generale Reid sbarcarono e liberarono rapidamente il territorio, alcuni reparti coloniali italiani si disgregarono durante la ritirata. A protezione di Harar il generale De Simone aveva organizzato una posizione difensiva con truppe coloniali e nazionali ma i fenomeni di collasso e le defezioni tra i reparti indigeni resero ben presto impossibile una prolungata resistenza.\nIl 18 marzo 1941 il Duca d'Aosta prese la decisione, di fronte alla evidente disgregazione dei reparti coloniali, di ordinare al generale De Simone di abbandonare anche Harar e ripiegare ancora fino alla linea del fiume Auasc; il vicer\u00e9 riteneva la situazione ormai compromessa e aveva gi\u00e0 previsto di rinunciare a difendere Addis Abeba e, nonostante la netta contrariet\u00e0 di Mussolini, ripiegare con le forze superstiti sulle montagne dove organizzare un'ultima resistenza. La ritirata delle truppe del generale De Simone venne effettuata nel disordine e nella disorganizzazione sotto gli attacchi della popolazione ostile; dopo alcuni tentativi di rallentare i britannici, il 27 marzo fu abbandonata Harar e tra il 28 e il 29 marzo i reparti superstiti arrivarono nella totale confusione alla linea del fiume Auash che era gi\u00e0 presidiata da truppe inviate dal vicer\u00e9.\nCrollo dell'Africa orientale.\nIntanto, riconquistata la Somalia dai britannici nel marzo 1941, le truppe italiane furono respinte verso il centro dell'Etiopia sino a giungere alla resa (per totale mancanza di munizioni) con l'onore delle armi di Amedeo duca d'Aosta vicer\u00e9 d'Etiopia sulle alture dell'Amba Alagi (Seconda battaglia dell'Amba Alagi).\nIl 6 aprile Hail\u00e9 Selassi\u00e9 entr\u00f2 a Debra Marcos e venne informato che le avanguardie di Alan Gordon Cunningham erano giunte alle porte della capitale dell'impero. Lo stesso giorno, infatti, Renzo Mambrini Maggiore Generale della Polizia dell'Africa Italiana, cui erano stati conferiti tutti i poteri civili politici e militari dal Governatore dell'Africa Orientale Italiana, aveva comunicato la resa di Addis Abeba al Generale H. E. de R. Wetherall, comandante della undicesima divisione africana.\nA Combolci\u00e0, pochi chilometri a sud di Dessi\u00e8, si trovavano postazioni difensive italiane; il raggruppamento di brigata sudafricana del generale Dan Pienaar impegn\u00f2 l'artiglieria italiana con i suoi cannoni, mentre la fanteria raggiungeva le alture sui 1.800 metri. I sudafricani impiegarono 3 giorni per raggiungere gli obiettivi e, dopo che un gruppo di \"arbegnuoc\" etiopici del famoso capo Abebe Aregai si era unito a loro, presero d'assalto le postazioni italiane (22 aprile). I sudafricani ebbero 9 morti e 30 feriti e fecero 8.000 prigionieri.\nAd Addis Abeba, dove vivevano ben 40.000 civili italiani, i britannici affidarono l'amministrazione pubblica ai reparti della PAI (Polizia dell'Africa Italiana) che, spinti dal terrore e dalla rabbia, provocarono incidenti e agitazioni: spararono sui prigionieri etiopici non ancora liberati uccidendone 64, mentre un gruppo di ausiliari reclutati tra i civili uccise altri 7 etiopi durante una rissa. A questo punto gli inglesi furono costretti a disarmare i soldati italiani e ad affidare l'ordine pubblico all'appena ricostituita polizia etiope. La vittoria finale dell'Etiopia e la sua liberazione dipesero molto anche dall'opposizione continua degli etiopi alla dominazione italiana, con una guerra (e guerriglia) che effettivamente non si ferm\u00f2 per cinque anni fino alla totale liberazione.\nIl 5 maggio 1941 il Negus Hail\u00e9 Selassi\u00e9 entr\u00f2 ad Addis Abeba su un'Alfa Romeo scoperta, preceduto dal colonnello Wingate su un cavallo bianco. Il Negus Neghesti, appena rientrato ad Addis Abeba, esort\u00f2 tutti gli etiopi a non vendicarsi sugli italiani e a non ripagare loro le atrocit\u00e0 che avevano commesso per cinque anni:\nLa resistenza di Gondar.\nAnche dopo la conquista alleata di Addis Abeba e l'episodio dell'Amba Alagi, resistette ancora per mesi interi la guarnigione italiana di Gondar, forte di circa 40.000 uomini e comandata dal generale Guglielmo Nasi. Il generale amministr\u00f2 egregiamente il suo avamposto: ridusse le razioni, organizz\u00f2 un mercato indigeno, una sezione recuperi per sfruttare ogni materiale, una sezione pesca sul lago Tana. Cos\u00ec fino a ottobre la razione dei soldati italiani fu buona: 300 grammi di pane, 400 di carne, 200 di pesce al giorno e verdure in abbondanza. Ma ormai anche per Nasi si avvicinava la fine. Prima la caduta del presidio di Uolchefit e del presidio di passo Culqualber, durante una serie di scontri durati da agosto a novembre.\nPoi il 27 novembre si scaten\u00f2 la battaglia di Gondar e poco poterono i soldati italiani contro i carri armati britannici: le forze di Nasi, dopo essersi comportate egregiamente, si arresero e pagarono con 4.000 morti (3.700 ascari e 300 italiani) e 8.400 feriti la sconfitta finale. Il Generale Nasi e le sue ultime truppe ottennero gli onori militari dagli inglesi.\nAlcuni gruppi continuarono la resistenza sotto forma di guerriglia partigiana: \"\"Fronte di Resistenza\" e \"Figli d'Italia\"\".\nIl ruolo della Marina.\nLa Regia Marina si era limitata a lasciare a Massaua 8 sommergibili e poco naviglio leggero per poter concentrare l'attacco sul grosso traffico inglese verso il Canale di Suez. Massaua cadde il 7 aprile 1941 e l'11 aprile il presidente Roosevelt dichiar\u00f2 il Mar Rosso navigabile per le navi statunitensi.\nI 590 convogli britannici che attraversarono il Mar Rosso dal giugno 1940 al maggio 1941 lamentarono un solo affondamento.\nNel solo mese di giugno ben 4 sommergibili divennero inutilizzabili a causa delle esalazioni di cloruro di metile dell'impianto di condizionamento dell'aria nelle temperature del Mar Rosso; gli altri, il \"Guglielmotti\", il \"Galileo Ferraris\", il \"Perla\" e l\"'Archimede\", riuscirono a tornare in patria dopo una rocambolesca circumnavigazione dell'Africa: arrivati al Capo di Buona Speranza, si diressero a nord, lungo la costa occidentale dell'Africa, e raggiunsero il porto di Bordeaux, in Francia. Il 29 marzo, il \"Perla\" venne rifornito di carburante dall'incrociatore ausiliario tedesco \"Atlantis\" nell'Oceano Indiano; gli altri 3 sottomarini vennero invece riforniti di carburante dalla petroliera tedesca \"Nordmark\" nell'Atlantico meridionale tra il 16 e il 17 aprile. Tutti e quattro i sommergibili italiani raggiunsero Bordeaux tra il 7 e il 20 maggio.\nProgetto fascista di ampliamento dell'Impero.\nNel corso della seconda guerra mondiale Mussolini ed altri suoi gerarchi progettarono un ingrandimento dell'Impero italiano, qualora si fosse fatta una conferenza di pace dopo la vittoria dell'Asse.\nQuesto progetto era basato nel congiungimento delle due sezioni dell'Impero italiano nel 1939 (la Libia e l'Africa Orientale Italiana) tramite la conquista dell'Egitto e del Sudan. Ad esso si sarebbero aggiunte la Somalia inglese (effettivamente occupata dalle truppe italiane), Gibuti e la parte orientale del Kenya britannico.\nIl progetto prevedeva un notevole insediamento coloniale di italiani (oltre un milione da trasferire principalmente in Etiopia ed Eritrea e circa mezzo milione in Libia), e il controllo del Canale di Suez."}
{"id": "1213215", "revid": "1652635", "url": "https://it.wikipedia.org/wiki?curid=1213215", "title": "Dialetto reggino", "text": "Il dialetto reggino (nome nativo \"u riggitanu\") \u00e8 una variante diatopica appartenente al gruppo meridionale estremo delle lingue italo-romanze, parlato nella citt\u00e0 di Reggio Calabria e in gran parte della Calabria meridionale, corrispondente grossomodo al territorio della citt\u00e0 metropolitana di Reggio Calabria, e comprendente le varianti parlate sul versante jonico e nella Piana di Gioia Tauro.\nIl reggino - la cui variante pi\u00f9 caratterizzante \u00e8 parlata tra Scilla e Bova, dove presenta un'assenza delle consonanti \"dure\", tipiche nella cadenza del resto della Calabria - \u00e8 uno dei dialetti di tipo siciliano, solitamente classificato come appartenente al gruppo meridionale dei dialetti della Calabria. Tuttavia, il dialetto ad esso pi\u00f9 vicino \u00e8, per ovvie ragioni storiche e geografiche, quello messinese; per questo, infatti, il reggino risulta essere pi\u00f9 prossimo alle parlate della Sicilia che non a quelle della Calabria centro-settentrionale.\nFonetica.\nNel dialetto reggino sono presenti alcune caratteristiche tipiche delle varianti diatopiche della lingua siciliana, oltre ad alcune peculiarit\u00e0 specifiche condivise con il dialetto messinese:\nEsempio della lingua scritta.\nEstratti:\nStoria.\nIl dialetto reggino affonda le sue origini nell'antichit\u00e0, quando il territorio era dominato dalle popolazioni italiche parlati lingue dell'omonimo gruppo, le quali costituirono il substrato linguistico dell'attuale reggino, derivato, in particolar modo, dalle parlate italiche di ceppo osco-umbro. Le pi\u00f9 antiche testimonianze delle popolazioni autoctone ci vengono da antiche monete reggine, sulle quali l'uso di caratteri in lingua osca fa pensare che tale idioma fosse un elemento caratterizzante della lingua parlata nella zona.\nLa posteriore colonizzazione dei greci vide affiorare Rhegion non solo come una delle principali citt\u00e0 della Magna Grecia, ma anche come centro culturale, artistico, poetico e teatrale; da ci\u00f2 ne \u00e8 derivato un notevole influsso linguistico, sia dal punto di vista lessicale che morfo-sintattico. Questi influssi sono ancora oggi notabili in parole di origine greca, quali:\nL'introduzione di una ulteriore lingua italica, il latino, avvenne in maniera alternata ed in pi\u00f9 fasi, poich\u00e9 Reggio, in epoca romana, godette del diritto di mantenere lingua e cultura greca - sebbene nella pratica coesistente in diglossia con quella latina - rimandando la sua vera e propria latinizzazione effettiva al posteriore periodo normanno e svevo, anche se una significativa presenza della lingua ellenica si prolung\u00f2 fino al periodo angioino e aragonese, epoca nella quale inizi\u00f2 il decadimento definitivo della lingua greca in Calabria.\nDurante il Medioevo, con l'arrivo dei bizantini, la citt\u00e0 divenne uno dei principali centri politici e religiosi dell'Impero d'Oriente in Italia meridionale; in questo contesto l'idioma reggino ebbe un'ulteriore spinta rafforzando il legame con il greco. Alternativamente alla presenza bizantina, Reggio fu per un certo periordo dominio saraceno, con la conseguente introduzione di alcuni vocaboli arabi, come:\nQuando Roberto il Guiscardo, aiutato dal fratello Ruggero, riusc\u00ec ad impadronirsi della citt\u00e0 di Reggio, la Calabria centro-meridionale entr\u00f2 in una fase di seconda latinizzazione. Attraverso questo processo alcuni termini normanni vennero assorbiti dalla lingua reggina. I normanni portarono con s\u00e9 un esiguo numero di loro parenti francofoni, ma soprattutto molti soldati di ventura dall'Italia meridionale, specialmente dalla Campania, cos\u00ec come da altre zone della Penisola.\nQuesti ultimi si occuparono di diffondere ulteriormente nella Calabria meridionale il latino volgare da loro parlato, il quale, essendo costituito da variet\u00e0 linguistiche appartenenti al gruppo italo-romanzo, presentava di conseguenza tratti comuni col volgare toscano medievale, idioma alla base di quello che, a partire dal XVI secolo - con il nome di italiano - diverr\u00e0 lingua ufficiale e amministrativa di tutti i Regni e gli Stati italiani preunitari (con l'unica eccezione del Regno di Sardegna insulare, dove l'italiano standard assunse tale posizione a partire dal XVIII secolo).\nIl reggino, come qualsiasi altra variet\u00e0 linguistica, presenta influenze e prestiti di adstrato derivanti, oltre che dalle restanti continuit\u00e0 italo-romanze delle quali forma parte, ed ai prestiti mutuati dalle gi\u00e0 menzionate continuit\u00e0 linguistiche non romanze (come quella greco-bizantina ed araba-medievale), anche da altre continuit\u00e0 linguistiche neolatine distanti da essa, come quelle gallo-romanze ed ibero-romanze.\nAlcuni esempi di prestiti gallo-romanzi sono:\nMentre tra i prestiti ibero-romanzi possiamo trovare: \nClassificazione.\nNegli ultimi due secoli, il dialetto reggino \u00e8 stato oggetto di continui studi, non solo per capirne la complessit\u00e0 fonetica e morfologica, ma soprattutto per riuscire a dargli una collocazione definitiva in mezzo agli innumerevoli dialetti meridionali. Il reggino \u00e8 infatti uno dei dialetti italiani che pi\u00f9 di altri ha attirato l'attenzione degli studiosi per le sue peculiarit\u00e0 e le sue radici in tempi antichi. Il rapporto tra impronta greca (grecanica) e storia della Calabria, la pi\u00f9 o meno precoce latinizzazione e i \"relitti lessicali\" di altre lingue sono oggi argomento di studio e discussione di glottologi e linguisti, soprattutto per il forte contrasto esistente tra questo dialetto e quello parlato nell'altra estremit\u00e0 della regione.\nTra gli altri, vi fu lo studioso tedesco Gerhard Rohlfs, convinto assertore di una tarda latinizzazione dell'estremit\u00e0 meridionale della Calabria, che percorse per quasi cinquant'anni la regione, studiandone le varie sfaccettature linguistiche. Stabilendo dunque che \"\u00abil fondo principale del lessico calabrese \u00e8 il latino\u00bb\": non si pu\u00f2 negare infatti che nella Calabria meridionale \u00e8 quasi sconosciuto l'uso del passato prossimo, sostituito dal passato remoto, e che dopo i verbi modali viene escluso l'infinito:\nDunque secondo il Rohlfs questi due fenomeni si rivelano come manifesti riflessi di una lunga fase di bilinguismo greco-latino.\nGrammatica.\nLa grammatica reggina \u00e8 alquanto diversa da quella dell'italiano standard. Essa presenta molti costrutti di carattere tipicamente greco e latino.\nMorfologia.\nArticoli e sostantivi.\nIl dialetto reggino ha due generi, maschile e femminile.\nGli articoli determinativi in reggino sono \"'u\" per il maschile singolare, \"'a\" per il femminile singolare, \"lu\" o \"la\" per il maschile e femminile singolare davanti a nomi che iniziano per vocale, mentre per il plurale vi \u00e8 l'unica forma \"'i\". Gli articoli indeterminativi sono \"'nu\" per il maschile e \"'na\" per il femminile. Non esistono partitivi.\nSe il sostantivo che segue l'articolo comincia con una vocale, questo si apostrofa, a meno che esso non abbia una consonante iniziale precedentemente caduta: \nPronomi.\nI pronomi dimostrativi sono: \nPi\u00f9 usate nel parlato sono le forme abbreviate: \"'stu\", \"'sta\", \"'sti\", \"'\u1e0d\u1e0du\", \"'\u1e0d\u1e0da\",\"'\u1e0d\u1e0di\".\nI pronomi personali sono: \nIl pronome di seconda persona singolare \"tu\" si pu\u00f2 trovare nella lingua parlata col presentativo enclitico \"ni\", quindi come \"tuni\". Il presentativo \"-ni\" si pu\u00f2 trovare anche con \" '\u1e0d\u1e0da\" (l\u00ec) quindi \" '\u1e0d\u1e0dani\", con \" 'cca\" (qui) quindi \" 'ccani\".\nSe la forma dativa del pronome soggetto \u00e8 seguita da un pronome oggetto, a differenza dell'italiano, la forma dativa si omette lasciando posto solo per il pronome oggetto: \nVolendo si pu\u00f2 specificare il soggetto mediante l'aggiunta di un pronome personale: \nPer la \"forma di cortesia\" il reggino adopera il \"Voi\". \nQuando il pronome riflessivo della prima persona plurale \u00e8 seguito da pronome oggetto (in italiano reso con ce) e si trova alla forma negativa, esso diviene \"no'ndi\" in dialetto reggino: \nI pronomi relativi sono: \nPer esempio:\nAggettivi.\nGli aggettivi possessivi sono:\nIn dialetto reggino l'aggettivo possessivo va sempre posto dopo il nome al quale si riferisce (es. \" 'a m\u00e0china mea\", la mia automobile). Questo perch\u00e9 in realt\u00e0 gli aggettivi possessivi del dialetto reggino non derivano direttamente dai possessivi latini, come in italiano e nelle altre lingue romanze, ma dai genitivi dei pronomi personali. Es: \"tui\" latino (di te) diventa il reggino \"toi\" e \"sui\" latino (di lui o di loro) diventa il reggino \"soi\". Ecco perch\u00e9 \"toi\" e \"soi\" sono uguali sia per il maschile sia per il femminile, senza variare al plurale: in realt\u00e0 \u00e8 come se fossero dei genitivi, e, come in latino, vengono posposti al nome a cui si riferiscono. Nella 1\u00aa persona singolare si pu\u00f2 usare anche la forma \"mei\" (dal latino \"mei\", di me) per tutti i generi al plurale e singolare (es. \"be\u1e0d\u1e0du mei\", bello mio). Spesso per\u00f2, nella lingua parlata, si usa pi\u00f9 facilmente una forma contratta di questo aggettivo, \"m\u00e8\" (es. \" 'a m\u00e8 machina\", la mia macchina, o \"i m\u00e8 figghji\", i miei figli). Questo vale anche per \"toi\", che diventa \"to\" (es. \"to' figghja\", tua figlia, \"t\u00f2 patri\", tuo padre, \" 'i to cosi\", le tue cose) e per \"soi\" che diventa \"so\" (es. \" s\u00f2 mamma\", sua mamma, \"so frati\", suo fratello, \"i so amici\", i suoi amici).\nPreposizioni.\nLe preposizioni semplici sono:\nPossono fare anche da preposizioni: \nLe preposizioni articolate sono:\n\"Chi\" (lat. \"quia\") pu\u00f2 avere valore di:\nIl partitivo in reggino non esiste, e per tradurlo vengono adoperate due forme: \nPer esempio:\nConiugazione verbale.\nIl sistema verbale reggino \u00e8 molto complesso e differente da quello italiano. Esso si basa su costrutti di tipica origine latina e greca e conosce solo due coniugazioni, che sono: -\u00e1ri ed -\u00edri.\nI verbi principali e le loro coniugazioni all'indicativo presente sono:\nCaratteristica tipica \u00e8 l'uso frequente della prostesi della vocale \"-a-\", che porta ad una doppia forma verbale: \nModo infinito.\nSe l'infinito segue un verbo di desiderio o d'ordine, viene tradotto con la congiunzione \"mi\" (o \"mu\" o \"ma\") seguita dal presente indicativo del verbo:\nModo indicativo.\nLe desinenze per formare l'indicativo presente sono le seguenti:\nNei verbi monosillabici compare la desinenza \"-ju\" (o \"iu\") per le prime persone:\nNell'imperfetto troviamo le seguenti desinenze:\nPer il tempo perfetto le desinenze sono:\nIn dialetto reggino non esiste una forma univerbale di futuro, che perci\u00f2 viene spesso sostituito dal presente indicativo oppure viene espresso mediante la perifrasi futurale derivata dal latino \"habeo ab\" + infinito, caratteristica questa che \u00e8 comune ad altre lingue, tra cui la lingua sarda: \nQuesto costrutto \u00e8 usato anche per esprimere il senso di necessit\u00e0: \nModo congiuntivo.\nIl congiuntivo presente ha tutta una sua forma particolare, tipica poi dei dialetti meridionali estremi; si rende con la congiunzione \"mi\" seguita dal presente indicativo: \nAl contrario, il congiuntivo imperfetto ha delle desinenze proprie:\nModo condizionale.\nAltro tempo verbale inesistente \u00e8 il condizionale, sostituito dall'imperfetto indicativo o dall'imperfetto del congiuntivo: \nModo imperativo.\nL'imperativo \u00e8 formato semplicemente con l'aggiunta della desinenza \"-a\" per la seconda persona singolare, \"-\u00e0mu\" o \"-\u00edmu\" per la prima persona plurale, e \"-\u00e0ti\" o \"-\u00edti\" per la seconda persona plurale: \nModo gerundio.\nIl gerundio si ottiene aggiungendo la desinenza \"-\u00e0ndu\" per i verbi del primo gruppo, e \"-\u00e8ndu\" per i verbi del secondo: \nA volte per tradurre il gerundio si fa ricorso ad una preposizione relativa: \nModo participio.\nIl participio passato \u00e8 formato con l'aggiunta del suffisso \"-\u00e1tu\" per i verbi appartenenti al primo gruppo, e del suffisso \"-\u00fatu\" per i verbi appartenenti al secondo."}
{"id": "1213225", "revid": "6923", "url": "https://it.wikipedia.org/wiki?curid=1213225", "title": "\u00c9mile Boutroux", "text": "Biografia.\nComp\u00ec gli studi superiori a Parigi e in seguito segu\u00ec ad Heidelberg i corsi di Eduard Zeller, storico del pensiero antico. Nel 1874 consegu\u00ec il dottorato di ricerca con una tesi divenuta celebre dal titolo \"La contingenza delle leggi della natura\". Ricopr\u00ec nel 1877 un incarico di insegnamento nella \"Scuola Normale\" di Parigi e poi, nel 1885, ottenne la cattedra di storia della filosofia moderna alla Sorbona. Nel 1902 lasci\u00f2 l'insegnamento per dirigere la Fondazione Thiers.\nVita privata.\nEra il padre del matematico e storico della scienza Pierre Boutroux.\nIl contingentismo e la critica allo scientismo.\nL'autore compie una critica al positivismo concepito come scientismo, ovvero la fiducia dell'et\u00e0 positivistica nel rigido concatenarsi dei nessi \"causa - effetto\" all'interno della struttura della realt\u00e0. In base a questa concezione deterministica, libert\u00e0 e finalit\u00e0 sono totalmente escluse dalle leggi causali. \nMentre il positivismo sostiene che, nella classificazione delle scienze, l'ordine superiore derivi per evoluzione da quello inferiore, secondo Boutroux l'ordine superiore rappresenta un fatto del tutto nuovo.\nSecondo il filosofo, infatti, ha ragione Auguste Comte quando afferma che alcune forme superiori di realt\u00e0 non possono essere ricondotte a quelle inferiori, perci\u00f2 per comprenderle bisogna introdurre nuove leggi che non sono valide per i livelli precedenti. Tuttavia, nella classificazione operata da Comte, solo alcune scienze erano relativamente autonome: ad esempio matematica, fisica, astronomia. Boutroux estende il ragionamento a tutte le scienze e compie un tentativo di svuotare di ogni valore oggettivo le leggi scientifiche: ognuna delle scienze fondamentali \u00e8 come un mondo a s\u00e9, totalmente staccato da nessi causali o di evoluzione rispetto agli altri. Esistono infatti tre ordini: \"chimico - fisico\", \"biologico\", \"psichico\" ma questi ordini oltre ad avere qualcosa in comune, esistono anche separatamente, ovvero hanno valori specifici e separati. Quello che segue \u00e8 superiore a quello che precede. Nel salto tra ordine chimico - fisico e ordine biologico, Boutroux afferma che \u00e8 impossibile spiegare qualsiasi fenomeno biologico partendo dalle leggi della chimica e della fisica.\nParlando del salto tra ordine biologico e ordine psicologico, Boutroux afferma l'irriducibilit\u00e0 dell'anima umana alla vita animale. Ogni illusione di fondare le leggi scientifiche sui principi della metafisica e della filosofia fondata sul trascendentale \u00e8 svuotata di significato. Contro Cartesio, il filosofo afferma che le leggi scientifiche non hanno struttura matematica; contro Kant, egli afferma che non consistono neanche in una struttura a priori necessaria insita nel soggetto. Al contrario, l'uomo si sforza di adattare le cose della realt\u00e0 attraverso costruzioni \"simboliche\". In particolare, quando le qualit\u00e0 contenute nelle cose vengono ridotte a quantit\u00e0, a meri valori quantitativi, sorgono le scienze. Ci\u00f2 \u00e8 un processo infinito, un sistema aperto che non si conclude mai perch\u00e9 la realt\u00e0 \u00e8 \"molteplice\" e non pu\u00f2 rinchiudersi in un'unit\u00e0 assoluta.\nLa scienza quindi, perseguendo i fenomeni attraverso le leggi della causalit\u00e0, si avvolge in una contraddizione in quanto con la causalit\u00e0 tenta di definire un'unit\u00e0 assoluta ai fenomeni stessi, ma questa ricerca \u00e8 impossibile. Infatti, a livello logico, se la scienza riuscisse a ridurre tutta la realt\u00e0 ad una definizione esauriente ed assoluta (ad esempio un'equazione che definisse tutte le leggi fisiche dell'universo), la conoscenza stessa si fermerebbe, la realt\u00e0 diverrebbe qualcosa di immobile e di fisso, non sarebbe pi\u00f9 possibile alcun mutamento, alcuna novit\u00e0: non avrebbe pi\u00f9 senso parlare di \"effetti\" che conseguono a determinate \"cause\": ergo, il concetto filosofico stesso di causa perderebbe di significato.\nSe esiste una necessit\u00e0 delle leggi scientifiche, essa non pu\u00f2 quindi essere \"assoluta\" bens\u00ec solo \"negativa,\" ovvero pu\u00f2 soltanto indicare il fatto che \u00e8 impossibile che una cosa sia diversa da ci\u00f2 che \u00e8. Per queste ragioni, Boutroux decostruisce interamente il concetto di determinismo. Le scienze nella loro variet\u00e0 e diversit\u00e0 non attuano passaggi l'una all'altra, esse indicano livelli diversi di realt\u00e0 senza passaggi \"necessari\" ed in questo senso sono \"contingenti\".\nLibert\u00e0 e religione.\nBoutroux si rif\u00e0 alle \"ragioni del cuore\" di Blaise Pascal nella rivendicazione di un superiore sapere (quello che Pascal stesso chiamava \"spirito di finezza\") contrapposto allo \"spirito geometrico\" della filosofia e della scienza moderna. Il contrario del rigido determinismo \u00e8 quindi il concetto boutrouxiano della libert\u00e0 come libera spontaneit\u00e0 dell'individualit\u00e0. In questo senso, la religione rappresenta l'antitesi perfetta alla scienza, come ci\u00f2 che permette di appronfondire il significato spirituale dell'esistenza. Storicamente, \"scienza\" e \"religione\" sono sempre state in conflitto, ciononostante rappresentano ambedue esigenze profondamente connaturate all'individuo, in quanto se la scienza esige di sistematizzare la realt\u00e0 esterna tramite leggi e verifiche continue, la religione coglie invece il significato del reale attraverso la fede e l'amore al di l\u00e0 e al di fuori del sistema meccanicistico."}
{"id": "1213227", "revid": "80339", "url": "https://it.wikipedia.org/wiki?curid=1213227", "title": "Fersiallitizzazione", "text": ""}
{"id": "1213230", "revid": "327773", "url": "https://it.wikipedia.org/wiki?curid=1213230", "title": "Su\u00f0urnes", "text": "Il Su\u00f0urnes \u00e8 una delle otto regioni islandesi, situata nella penisola di Reykjanes, nel sud-ovest del paese.\nHa una popolazione di circa 20.000 abitanti, e rappresenta una delle regioni con la maggiore densit\u00e0 di popolazione del Paese.\nIl centro amministrativo \u00e8 rappresentato dalla citt\u00e0 di Keflav\u00edk, con una popolazione di 7.000 abitanti, che negli anni scorsi si \u00e8 unito legalmente alla citt\u00e0 limitrofa di Njar\u00f0v\u00edk, dando vita al raggruppamento urbano di Reykjanesb\u00e6r, che con i suoi 10.000 abitanti rappresenta il secondo maggiore tra i centri urbani del Paese, dopo la capitale Reykjav\u00edk.\nGeografia fisica.\nLa penisola che ospita la regione \u00e8 di origine vulcanica, chiamata anche il \" punto di fumo\" per via della presenza di numerosi soffioni boraciferi e geyser, affaccia per tre lati sull'Oceano Atlantico.\nL'orizzonte nell'entroterra \u00e8 composto da vulcani inattivi, e da una terra parca di vegetazione dal tipico colore grigio-nero per via delle varie esplosioni vulcaniche del passato.\nNella piccola regione \u00e8 possibile ammirare la \"Bl\u00e1a L\u00f3ni\u00f0\" (Laguna blu), una piccola piscina naturale in cui l'energia geotermica del sistema vulcanico Svartsengi riscalda l'acqua del bacino fino a 39\u00a0\u00b0C.\nLa regione \u00e8 anche la pi\u00f9 calda di tutto il Paese, \u00e8 addirittura difficile che si presentino frequenti nevicate.\nEconomia.\nNella regione si trova l'Aeroporto Internazionale di Keflav\u00edk il maggiore aeroporto dell'Islanda, \u00e8 collocato a circa 50 km dalla capitale, e rappresenta il principale punto di collegamento con l'Europa continentale.\n\u00c8 presente nella localit\u00e0 di \"Svartsengi\" una grande centrale elettrica che produce energia sfruttanto la geotermia ad alta entalpia.\nStoria.\nNel periodo tra la prima guerra mondiale e la seconda la penisola \u00e8 stata una base di appoggio per le truppe americane\nNel 1976 durante alcune ricerche per reperire fonti di energia alternativa, le perforazioni hanno portato alla luce un'enorme falda acquifera geotermica che successivamente \u00e8 stata sfruttata per la realizzazione della \"Laguna Blu\", principale attrazione turistica del luogo"}
{"id": "1213231", "revid": "287204", "url": "https://it.wikipedia.org/wiki?curid=1213231", "title": "Sudurnes", "text": ""}
{"id": "1213234", "revid": "48344", "url": "https://it.wikipedia.org/wiki?curid=1213234", "title": "Boutroux", "text": ""}
{"id": "1213240", "revid": "1825453", "url": "https://it.wikipedia.org/wiki?curid=1213240", "title": "Unione Sportiva Soresinese", "text": "L'Unione Sportiva Soresinese \u00e8 una societ\u00e0 calcistica di Soresina, in provincia di Cremona.\nStoria della societ\u00e0.\nIl club fu fondato il 31 dicembre 1914 con il nome di \"Fortes in Bello\"; ha alle sue spalle una lunga storia di partecipazione ai campionati dilettantistici e semiprofessionistici e vanta presenze in Prima Divisione (tra il 1931 e il 1934) e in Serie C (nel secondo dopoguerra).\nRaggiunse l'apice della sua popolarit\u00e0 nell'estate del 1976, quando vinse la Coppa Italia Dilettanti, battendo la Stezzanese (1-0), e si impose nell'ultima edizione della Coppa Ottorino Barassi, competizione anglo-italiana, sconfiggendo gli inglesi del Tilbury ai calci di rigore ( dopo l'1-1 sia all'andata sia al ritorno) 5-3 davanti a uno stadio civico gremito di persone e sotto un diluvio incessante.\nAttualmente milita nel campionato di Promozione Lombardia."}
{"id": "1213249", "revid": "466539", "url": "https://it.wikipedia.org/wiki?curid=1213249", "title": "Mesonychoteuthis hamiltoni", "text": "Il calamaro colossale (Mesonychoteuthis hamiltoni ) \u00e8 la pi\u00f9 grande specie di calamaro. \u00c8 il solo rappresentante del genere Mesonychoteuthis , dal greco \"mesos\" (\u00abmezzo\u00bb), \"onyx\" (\u00abartiglio\u00bb) e \"teuthis\" (\u00abcalamaro\u00bb).\nQuesta specie mesopelagica \u00e8 conosciuta dal 1925 grazie ad alcuni frammenti di grandi esemplari rinvenuti negli stomaci dei capodogli, ma il suo studio \u00e8 stato reso possibile solo dalle catture accidentali da parte di pescherecci con palangari di superficie. Il calamaro colossale non \u00e8 un parente stretto dei calamari giganti del genere \"Architeuthis\". Nonostante abbiano entrambi dimensioni gigantesche, la loro anatomia e la loro area di distribuzione sono molto differenti.\nQuesta specie \u00e8 la pi\u00f9 pesante, ma non necessariamente la pi\u00f9 lunga, tra tutte le specie di calamaro. Il pi\u00f9 grande esemplare conosciuto misura una decina di metri di lunghezza, per 495\u00a0kg. Secondo le stime attuali (2009) la sua taglia massima pu\u00f2 raggiungere i 15 metri; tali stime si basano sull'analisi di giovani e piccoli individui e sui resti rinvenuti negli stomaci dei capodogli. Il calamaro colossale \u00e8 senza dubbio pi\u00f9 grande dei calamari giganti, e quindi il pi\u00f9 grande tra gli invertebrati conosciuti. Il suo becco \u00e8 il pi\u00f9 voluminoso tra quelli di tutti i calamari conosciuti e i suoi occhi sono probabilmente i pi\u00f9 grandi del regno animale. Al 2016 non \u00e8 stato identificato ancora alcun calamaro colossale maschio adulto. Lo studio di questa specie si basa quindi unicamente su femmine, giovani o esemplari di sesso indeterminato.\nAnatomia.\nAnatomia esterna.\nIl calamaro colossale \u00e8 un caso di gigantismo abissale, poich\u00e9 presenta una taglia superiore ai suoi omologhi di superficie. Il suo corpo \u00e8 pi\u00f9 largo e pi\u00f9 grosso, e quindi pi\u00f9 pesante, di quello del calamaro gigante. Il calamaro colossale ha un mantello pi\u00f9 lungo e una testa pi\u00f9 grossa del calamaro gigante, sebbene i suoi tentacoli siano pi\u00f9 corti. In apparenza, il suo mantello somiglia a una sorta di gelatina pesante e rotonda, ma in realt\u00e0 si tratta di una grande lastra di muscoli che sorreggono tutto il corpo. La colorazione rosso-rosa della pelle \u00e8 dovuta a piccoli pigmenti contenuti dentro cellule chiamate cromatofori. Il calamaro pu\u00f2 quindi dar prova di mimetismo, rendendo pi\u00f9 scura la pelle contraendo queste cellule.\nLe otto braccia del calamaro colossale sono munite di ventose; le pi\u00f9 grandi sono ricoperte di piccoli denti e di uncini affilati che gli permettono di immobilizzare la preda. Una membrana di protezione attorno agli uncini impedisce al calamaro di auto-mutilarsi. Il calamaro colossale tende i suoi due grandi tentacoli per catturare la preda. Questi sono ricoperti, all'estremit\u00e0, da due file di uncini rotanti molto taglienti. Pi\u00f9 la preda si dibatte, pi\u00f9 gli uncini affondano nella sua carne.\nCome tutti i calamari, il calamaro colossale ha un becco: possiede in effetti il pi\u00f9 voluminoso e il pi\u00f9 robusto tra tutti i becchi di calamaro. \u00c8 analogo a quello del pappagallo, ma, diversamente che in quest'ultimo, la parte inferiore si sovrappone alla parte superiore. \u00c8 composto di chitina ed \u00e8 circondato da tessuto muscolare.\nIl calamaro colossale necessita di grandi occhi per individuare le prede nella penombra degli abissi. Questi possono misurare fino a 27\u00a0cm di diametro, e sono quindi i pi\u00f9 grandi occhi del regno animale. A differenza del calamaro gigante, che ha occhi situati sui fianchi ed \u00e8 quindi dotato di un ampio campo visivo, il calamaro colossale li ha rivolti in avanti, e gli conferiscono un campo di visione pi\u00f9 ristretto, ma anche una visione binoculare. L'interno dell'occhio presenta un cristallino di 8\u20139\u00a0cm di diametro e un fotoforo oculare, situato sul margine esterno della retina. Quando il calamaro colossale dirige i suoi occhi verso le estremit\u00e0 dei suoi tentacoli, i fotofori forniscono abbastanza luce per poter individuare una preda, e stimarne la taglia e la distanza grazie alla visione binoculare, permettendo soprattutto di percepire, al di sotto dei 600 metri di profondit\u00e0, fino a 120 metri di distanza la bioluminescenza del plancton stimolata da un elevato spostamento d'acqua dovuto al passaggio di un animale di dimensioni ragguardevoli.\nPer la maggior parte del tempo, il calamaro colossale si mantiene in posizione stazionaria utilizzando simultaneamente la coppia di pinne caudali e il sifone. Ma quando il calamaro deve nuotare, fa ondeggiare longitudinalmente i muscoli e le possenti pinne caudali, che nella maggior parte delle altre specie di calamaro vengono utilizzate pi\u00f9 per cambiare direzione che per la propulsione. Per fuggire rapidamente, il calamaro colossale si sposta all'indietro per reazione, pompando ed espellendo con il sifone potenti getti d'acqua intermittenti.\nAnatomia interna.\nPer respirare, il calamaro colossale allarga il mantello; l'acqua viene quindi aspirata nell'apertura del mantello, che si trova intorno alla testa, poi passa attraverso una coppia di branchie, che trasferiscono l'ossigeno nel sangue. Poi il mantello si contrae, e l'acqua viene quindi espulsa attraverso il sifone.\nIl sangue del calamaro colossale \u00e8 di colore blu perch\u00e9 contiene rame sotto forma di emocianina. I calamari hanno tre cuori: due cuori branchiali e un cuore sistemico. I due cuori branchiali pompano il sangue verso le branchie in modo che si carichi di ossigeno, mentre il cuore sistemico distribuisce il sangue ossigenato al resto del corpo.\nIl calamaro colossale possiede una sacca di inchiostro situata nel mantello. Mentre combatte contro un capodoglio, pu\u00f2, con il sifone, espellere un potente getto d'acqua o un getto di inchiostro negli occhi del predatore e fuggire rapidamente.\nNel mantello, il calamaro colossale ha una sorta di conchiglia interna chiamata \u00abpiuma\u00bb, vero e proprio resto vestigiale della conchiglia dei molluschi. Questa lunga struttura semi-trasparente e dura, che ha l'aspetto di un righello di plastica, passa attraverso il lato dorsale del corpo, proprio sotto il mantello, tra le pinne caudali. Il suo ruolo \u00e8 quello di creare un sostegno rigido. \u00c8 composta di chitina dura, che \u00e8 essenzialmente un polisaccaride.\nAll'interno del becco, proprio davanti all'inizio dell'esofago, i frammenti di cibo vengono raschiati con la radula, organo somigliante a una lingua munita di denti. Alcune linee di denti (denti palatini) sono presenti anche sulle guance (palpi palatini). Quindi la radula si muove come un nastro trasportatore che trasporta il cibo nell'esofago. Gli alimenti trasformati in poltiglia vanno a finire nello stomaco, dove ha inizio la digestione. Passano in seguito in una sacca di stoccaggio chiamata cieco, dove i nutrienti vengono assorbiti. Poi le sostanze fecali escono dall'ano, che si trova proprio tra le branchie del calamaro, e in seguito vanno a finire nel sifone, dove vengono espulse.\nIl cervello del calamaro colossale, a forma di ciambella, circonda l'esofago. \u00c8 molto piccolo rispetto alle dimensioni totali del corpo; un calamaro colossale di 300 chilogrammi ha un cervello che pesa meno di 100 grammi. Possiede enormi lobi ottici che controllano la visione, facilitando l'osservazione nell'oscurit\u00e0 delle profondit\u00e0 marine.\nDistribuzione e biotopo.\nIl calamaro colossale vive nel nord dell'Antartide, nel sud dell'America del Sud, nel sud del Sudafrica e nell'estremit\u00e0 sud della Nuova Zelanda, il che ne fa principalmente un abitante dell'intero oceano Australe.\nIn mancanza di un numero sufficiente di campioni prelevati in luoghi diversi (a eccezione delle \"paralarvae\" - giovani relativamente minuscoli -, note per avere una distribuzione circumpolare antartica), la distribuzione geografica del calamaro colossale deve essere dedotta da fonti indirette. Sebbene la distribuzione geografica delle prede e dei predatori del calamaro colossale possa essere utilizzata per dedurre la sua distribuzione e i suoi spostamenti, tali informazioni possono essere acquisite solo a partire da esemplari rinvenuti negli stomaci. Inoltre alcuni predatori del calamaro colossale effettuano grandi migrazioni; cos\u00ec il capodoglio migra per migliaia di chilometri e l'albatros si allontana in media di oltre 1200\u00a0km dal suo sito di nidificazione per cacciare.\nDai pochi esemplari catturati, nonch\u00e9 dai resti trovati negli stomaci dei capodogli, si \u00e8 scoperto che i calamari adulti vivono almeno fino a una profondit\u00e0 di 2200 metri (zona batipelagica), mentre i giovani non si spingono oltre i 1000 metri di profondit\u00e0 (zona mesopelagica).\nEcologia.\nAlimentazione.\nGli etologi e gli ecologi sanno molto poco sulla vita di questo animale. Si suppone che cacci principalmente prede come chetognati, grandi pesci, come il merluzzo australe (\"Dissostichus eleginoides\"), e altri calamari pi\u00f9 piccoli nelle profondit\u00e0 dell'oceano.\nPredazione.\nNessuno ha mai visto un calamaro colossale catturare una preda, ma possono essere fatte alcune supposizioni sulla base del metodo di predazione di altri grandi calamari. Gli scienziati pensano che trascorra una gran parte del tempo con le braccia e i tentacoli raggruppati sopra la testa, in quella che viene chiamata posizione \u00abdel cacatua\u00bb. Il calamaro colossale pu\u00f2 quindi vedere le prede davanti a s\u00e9 con l'aiuto della luce prodotta dai fotofori dei suoi grandi occhi. Per catturare la preda, si scaglia in avanti e abbassa le braccia e i tentacoli. Estende molto rapidamente i due lunghi tentacoli per afferrare la preda. La rotazione degli uncini girevoli alla fine dei tentacoli impedisce alla preda di scappare e permette loro di affondare gradualmente nella sua carne. Poi il calamaro allarga gli otto bracci per esporre una serie di uncini e di ventose. Retrae quindi i due tentacoli, gettando la preda tra le braccia, che la avvolgono immediatamente. Una volta immobilizzata la preda, il calamaro inizia a mangiarla strappandone la carne, un piccolo pezzo per volta, con l'aiuto del becco. Infatti l'esofago, che attraversa il cervello, \u00e8 cos\u00ec stretto (10\u00a0mm di diametro) che un boccone troppo grosso potrebbe provocare delle lesioni cerebrali.\nIl Dr. Rui Rosa dell'Universit\u00e0 di Lisbona afferma, dopo aver studiato la fisiologia e le abitudini alimentari di altre specie abissali, che il calamaro colossale non \u00e8 un predatore cos\u00ec vorace e rapido come si potrebbe pensare. L'\u00e9quipe ha studiato il tasso metabolico di altre specie di calamari, estrapolando poi i dati per farli corrispondere alla taglia del calamaro colossale, tenendo conto della bassa temperatura del suo ambiente naturale. Cos\u00ec si \u00e8 scoperto che il calamaro colossale ha un consumo quotidiano di energia da 300 a 600 volte inferiore a quello di altri grandi predatori dell'oceano australe, come misticeti e odontoceti. Questi ultimi sono a sangue caldo ed effettuano grandi spostamenti, a differenza del calamaro colossale. Un merluzzo antartico di 5\u00a0kg consente a un calamaro colossale di 500\u00a0kg di sopravvivere per 200 giorni. La temperatura fredda nella quale vive influenza il suo tasso metabolico, e deve quindi economizzare le energie e limitare gli spostamenti. Caccia tendendo imboscate alle prede nella penombra degli abissi, senza lasciare loro nessuna possibilit\u00e0 di fuga grazie ai suoi uncini rotanti\nPredatori.\nMolti capodogli portano cicatrici sul dorso che potrebbero essere state causate dagli uncini di un calamaro colossale. In effetti, il calamaro colossale figura tra le prede del regime alimentare del capodoglio: il 14% dei becchi di calamaro rinvenuti negli stomaci di questi capodogli appartiene a calamari colossali, il che indica che il calamaro colossale rappresenta il 77% della biomassa consumata da questi cetacei.\nMolti altri animali cacciano questo calamaro, in particolare gli zifiidi, il globicefalo, l'elefante di mare del Sud, il merluzzo australe, lo squalo sonnolento del Pacifico, e l'albatros (ad esempio, l'albatros urlatore e l'albatros mantochiaro). Tuttavia, becchi appartenenti a esemplari adulti sono stati recuperati solamente all'interno di capodogli e di squali sonnolenti del Pacifico, grandi abbastanza per catturare una tale preda, mentre gli altri predatori si limitano al consumo di giovani esemplari.\nRiproduzione.\nLa riproduzione del calamaro colossale non \u00e8 conosciuta. Allo stato attuale, nessuno ha ancora trovato un maschio adulto, quindi non sappiamo nulla sulla sua anatomia.\nCronologia delle principali catture.\nEsemplari di calamaro colossale vengono catturati raramente; sono state riportate solo poche catture di grandi esemplari interi. Sebbene i capodogli si cibino prevalentemente di questa specie, i tessuti dei calamari vengono dissolti molto rapidamente dai succhi gastrici del cetaceo, e rimane solo il duro becco. Cos\u00ec un gran numero di becchi sono stati trovati nei contenuti stomacali dei capodogli arenati. Il becco pi\u00f9 grande rinvenuto nello stomaco di un capodoglio aveva una lunghezza rostrale inferiore (LRL) di 49\u00a0mm.\nIl pi\u00f9 grande esemplare conosciuto.\nCattura.\nIl 22 febbraio 2007 le autorit\u00e0 della Nuova Zelanda annunciarono la cattura del pi\u00f9 grande calamaro colossale conosciuto. L'esemplare pesava 495\u00a0kg e la sua lunghezza totale venne inizialmente stimata a 10 m. I pescatori a bordo della nave \"San Aspiring\" appartenente alla societ\u00e0 di pesca Sanford Limited avevano catturato l'animale nelle acque ghiacciate del mare di Ross. Era stato riportato in superficie attaccato a un merluzzo australe che era stato catturato con una lunga lenza. Dal momento che non lasciava andare la preda e non poteva essere rimosso dalla lenza, i pescatori decisero di ucciderlo. Dopo averlo avvolto in una rete, lo recuperarono e lo congelarono a bordo. Questo calamaro colossale ecliss\u00f2 il precedente record di un esemplare pescato nel 2003 del peso di circa 195\u00a0kg. L'esemplare venne congelato in un metro cubo di acqua e trasportato al museo nazionale della Nuova Zelanda Te Papa Tongarewa.\nScongelamento e dissezione, aprile-maggio 2008.\nIncuriositi da questa inaspettata scoperta, i giornalisti ipotizzarono che per scongelare un calamaro cos\u00ec grosso sarebbe stato necessario un micro-onde gigante. Scongelare il calamaro a temperatura ambiente, d'altro canto, avrebbe richiesto giorni, durante i quali l'animale sarebbe andato incontro a putrefazione mentre il nucleo sarebbe rimasto congelato. I ricercatori del Museo optarono finalmente per l'approccio pi\u00f9 classico dello scongelamento, vale a dire l'immersione del blocco di ghiaccio in un bagno d'acqua salata.\nLo scongelamento e la dissezione dell'esemplare ebbero luogo nel museo Te Papa Tongarewa di Wellington, sotto la direzione del biologo principale Chris Paulin, con il tecnico Mark Fenwick, il biologo marino e tossicologo olandese Olaf Blaauw e i biologi Steve O'Shea, Tsunemi Kubodera e Kat Bolstad.\nAlcune parti dell'esemplare furono esaminate in dettaglio:\nStudi effettuati su alcuni calamari freccia (\"Nototodarus sloanii\") dai ricercatori del Te Papa Tongarewa hanno dimostrato che il volume degli esemplari freschi pu\u00f2 diminuire del 22% durante una disidratazione con soluzioni alcooliche. Cos\u00ec il grande esemplare di calamaro colossale disidratato, durante i 14 mesi passati in un congelatore, si era considerevolmente ridotto.\nEsposizione.\nIl museo Te Papa Tongarewa di Wellington in Nuova Zelanda espone al pubblico il pi\u00f9 grande esemplare finora conosciuto, conservato in formaldeide. L'esposizione a esso dedicata \u00e8 stata inaugurata il 13 dicembre 2008. \u00c8 stato inoltre aperto un apposito sito web su questo calamaro.\nCultura.\nNella cultura occidentale, i grandi calamari hanno notevolmente alimentato la fantasia dei marinai e ispirato gli scrittori della letteratura fantastica come testimoniano gli scritti intorno alla leggenda scandinava del Kraken, mostro marino dall'aspetto di una piovra gigante. Tuttavia, quando Jules Verne descrisse in \"Ventimila leghe sotto i mari\" nel 1869 \u00ab\"un calamaro di dimensioni colossali di otto metri di lunghezza\"\u00bb, parlava di un calamaro gigante, il cui genere venne istituito nel 1857, e non di un calamaro colossale, del quale nessuno allora conosceva l'esistenza. A causa del suo areale estremo e isolato, il calamaro colossale venne descritto per la prima volta soltanto nel 1925. Questo \u00e8 senza dubbio il motivo per il quale questa creatura non ha mai trovato spazio nella cultura occidentale."}
{"id": "1213251", "revid": "1573940", "url": "https://it.wikipedia.org/wiki?curid=1213251", "title": "Giacomo Colonna (vescovo XIV secolo)", "text": "Biografia.\nDal 1322 al 1327 studi\u00f2 a Bologna dove assistette con il Petrarca alle lezioni di Giovanni d'Andrea, portando a compimentogli studi giuridici. Nel 1328 venne eletto vescovo di Lombez, in Guascogna. Il Petrarca, suo intimo amico fin dagli anni bolognesi, alla sua morte lo ricord\u00f2 con il sonetto 322 e la canzone 323 del \"Canzoniere\"."}
{"id": "1213252", "revid": "135224", "url": "https://it.wikipedia.org/wiki?curid=1213252", "title": "Vesturland", "text": "Il Vesturland \u00e8 una delle otto regioni islandesi. \u00c8 collocata nella zona occidentale dell'isola, e si estende per poco meno di 10.000 km\u00b2\nGeografia fisica.\nGran parte del territorio dell'intera regione \u00e8 rappresentato dalla penisola di Sn\u00e6fellsnes, lembo di terra conosciuto come \"Islanda in miniatura\", per via delle caratteristiche geofisiche del suo territorio: gran parte dei simboli del Paese sono collocati qui, come il vulcano Sn\u00e6fellsj\u00f6kull, che domina la penisola con i suoi 1446 metri di altezza.\nEconomia.\nLa regione \u00e8 collegata alla Hringvegur, la \"Strada ad anello\", tramite la strada statale 54.\nIl capoluogo di regione \u00e8 la citt\u00e0 di Akranes, che con i suoi 6.300 abitanti \u00e8 considerata la citt\u00e0 dormitorio di Reykjav\u00edk: tramite un tunnel infatti le due citt\u00e0 distano solo 30 minuti di viaggio, e molti dei suoi abitanti fanno la spola come pendolari."}
{"id": "1213257", "revid": "2192338", "url": "https://it.wikipedia.org/wiki?curid=1213257", "title": "Venezia (traghetto)", "text": "Venezia \u00e8 una nave traghetto della societ\u00e0 marittima italiana Grimaldi Group. Attualmente presta servizio per la Grimaldi Minoan Lines\nServizio.\nL'unit\u00e0 fu costruita nel 2004 dai cantieri Visentini per la societ\u00e0 marittima Lloyd Sardegna con il nome di \"Golfo degli Angeli\". Nel 2006 fu acquistata dalla Moby Lines insieme alle altre navi della flotta Lloyd Sardegna e fu rinominata \"Maria Grazia On.\". Noleggiata dalla Caronte &amp; Tourist nell'autunno 2007 per svolgere i collegamenti tra Salerno e Messina, fu poi noleggiata nel 2009 alla Trasmediterr\u00e1nea con il nome \"Albayzin\"; a sua volta la compagnia spagnola la noleggi\u00f2 alla marocchina \"Ferrimaroc\", che la utilizz\u00f2 per collegare i porti di Barcellona e Tangeri. Rientrata stabilmente nel 2010 nella flotta della compagnia spagnola, nel maggio 2019 le fu cambiato il nome in \"Ciudad de Cadiz\". Il 25 novembre dello stesso anno ne fu annunciata la vendita alla Grimaldi Lines, che la prese in consegna ufficialmente i 4 dicembre 2019. Con la compagnia italiana la nave cambi\u00f2 nome in \"Venezia\" e fu messa in servizio sulla rotta Brindisi - Igoumenitsa - Patrasso. Nell'ottobre 2020 la \"Venezia\" fu utilizzata per aprire il nuovo collegamento passeggeri Salerno - Cagliari.\nDal 2 Giugno 2021 prende servizio sulla rotta Ancona-Igoumenitsa affiancata dal traghetto Florencia.\nCaratteristiche.\nIl traghetto appartiene alla categoria \"Ro-Pax\" di ultima generazione, ha una capacit\u00e0 merci di oltre 2.000 metri lineari, pu\u00f2 ospitare 1.000 passeggeri e pu\u00f2 viaggiare ad una velocit\u00e0 di crociera di oltre 23 nodi, il che la rende ideale per il servizio \"autostrade del mare\".\nNavi gemelle.\nSegue l'elenco delle navi con il loro nome attuale. Le navi, anche se gemelle, si differenziano per alcuni particolari. Per questo, \u00e8 evidenziato accanto al nome la classe di progetto."}
{"id": "1213263", "revid": "1833487", "url": "https://it.wikipedia.org/wiki?curid=1213263", "title": "Associazione Calcio Crema 1908", "text": "LAssociazione Calcio Crema 1908 S.S.D. a r.l., meglio nota come Crema, \u00e8 una societ\u00e0 calcistica italiana con sede nella citt\u00e0 di Crema, in provincia di Cremona. Milita in Serie D, la quarta divisione del campionato italiano.\nFondata nel 1908, annovera quale miglior risultato della propria storia tre partecipazioni al campionato di Serie B.\nScioltasi nel 1994 su iniziativa dei proprietari dell'epoca (i fratelli Bianchi), \u00e8 stata poi rifondata nel 1995.\nStoria.\nDalle origini alla Prima Guerra Mondiale.\nIl 9 maggio 1908 viene fondata la \"Societ\u00e0 Ginnastica Edmondo De Amicis\", che inizia la sua attivit\u00e0 agonistica con alcune amichevoli e piccoli tornei locali contro formazioni lodigiane, milanesi e trevigliesi dopo aver chiesto subito l'affiliazione alla F.I.F.. Prima dello scoppio della prima guerra mondiale prendeva parte solo a tornei amichevoli locali, come la \"Coppa Associazione Sportiva Codognese\" e la \"Coppa Citt\u00e0 di Treviglio\". Dal 1914 al 1919 fu inattiva per motivi bellici, mentre nella stagione 1919-1920 prese parte al \"Torneo Targa Folli\" e alla \"Coppa Bazzano\".\nFu solo nella stagione sportiva 1920-1921 che si iscrisse al primo campionato di Promozione. Il Compromesso Colombo la obblig\u00f2 a disputare il campionato di Terza Divisione fino alla stagione 1924-1925. Solo dopo aver vinto il campionato di Terza Divisione Lombardia e il proprio girone di finale, fu promosso in Seconda Divisione.\nNelle successive ristrutturazioni dei tornei, nel 1928-1929 riusc\u00ec ad essere ammessa alla Prima Divisione, che, con la scissione del campionato di Divisione Nazionale in Serie A e Serie B, era stato declassato al terzo livello del calcio italiano (l'equivalente dell'odierna Serie C/Lega Pro). Nei campionati successivi, riusc\u00ec ad ottenere delle salvezze, eccezion fatta per la stagione 1934-1935, allorch\u00e9 la FIGC stabil\u00ec che solo le migliori sei classificate sarebbero state ammesse al nuovo campionato di Serie C, mentre le rimanenti sarebbero state retrocesse in Prima Divisione Regionale. Nonostante tutto, il Crema riusc\u00ec ad ottenere una sofferta salvezza, classificandosi al quinto posto nel girone B della Prima Divisione. Nei campionati successivi, disputati in Serie C, non riusc\u00ec mai ad essere in corsa per la promozione in Serie B, chiudendo sempre a met\u00e0 classifica. Solo nella stagione 1942-1943 sfior\u00f2 l'ammissione ai gironi finali per la promozione avendo ottenuto un 3\u00ba posto nel girone C.\nDal Dopoguerra agli anni '70.\nDopo una forzata inattivit\u00e0 per motivi bellici dal 1943 al 1945, nel secondo dopoguerra, capitanata dal campione del mondo Renato Olmi, gioc\u00f2 tre stagioni in serie B. Alla ripresa dei campionati nel 1945-1946 la FIGC decise di organizzare un campionato misto di Serie B-C di Alta Italia al quale furono ammesse numerose squadre di Serie C, tra cui proprio il Crema. Il Crema chiuse il campionato al sesto posto nel girone B, e a fine stagione, in seguito alla decisione da parte della FIGC di non ritornare al girone unico per quanto riguarda la Serie B, fu ammessa alla Serie B a tre gironi. Nella stagione 1946-1947 riusc\u00ec a salvarsi piazzandosi all'11\u00ba posto nel girone A di Serie B, ma nella stagione successiva ritorn\u00f2 in C, complice la decisione della FIGC di far tornare la Serie B a girone unico a partire dalla stagione 1948-1949: il Crema sfior\u00f2 la salvezza, ma chiuse il torneo 1947-1948 all'8\u00ba posto nel girone A di Serie B (per salvarsi sarebbe dovuta arrivare tra le prime sette, ma perse lo spareggio contro la Pro Sesto) e venne dunque retrocesso in Serie C.\nRitornata in C, nei tre campionati successivi si salv\u00f2 senza difficolt\u00e0, raggiungendo il suo picco nella stagione 1949-1950 (3\u00ba posto nel girone A di Serie C). Nel 1951, tuttavia, la FIGC stabil\u00ec che la Serie C sarebbe diventata a girone unico a partire dalla stagione 1952-1953, e ci\u00f2 significava la retrocessione nelle serie inferiori per la maggioranza delle squadre partecipanti al torneo 1951-1952. Il Crema non fu mai in corsa per la salvezza (si sarebbero salvate solo le prime tre classificate di ognuno dei quattro gironi e le migliori due quarte), concludendo il torneo al 14\u00ba posto nel girone A di Serie C e retrocedendo in IV Serie.\nI campionati successivi furono assai sofferti: fu retrocessa in Promozione Regionale gi\u00e0 al debutto in IV Serie (14\u00ba nel girone B), ma fu ripescato al posto dei Ferrovieri Bologna. La retrocessione fu rinviata di solo un anno: con un 16\u00ba posto nel girone C della IV Serie, arriv\u00f2 ancora la retrocessione in Promozione, questa volta senza ripescaggi. La permanenza in Promozione dur\u00f2 solo una stagione, in quanto il Crema riusc\u00ec immediatamente a ritornare in IV Serie. Nei campionati successivi nella IV Serie nazionale (dal 1959-1960 Serie D), riusc\u00ec sempre a salvarsi, fino alla stagione 1960-1961, allorquando, classificandosi diciottesima nel girone B della Serie D, venne retrocessa in Prima Categoria Lombarda.\nNelle stagioni successive il Crema rimase nella massima categoria regionale, senza mai riuscire a ritornare in D. Nel 1967-1968 la Prima Categoria si tramut\u00f2 nel campionato di Promozione, e il Crema, grazie al 2\u00ba posto nel girone B della Promozione Lombarda, riusc\u00ec finalmente a ritornare in Serie D.\nNei campionati di Serie D successivi altern\u00f2 stagioni da alta classifica (2\u00ba posto nel 1969-1970, 3\u00ba posto nel 1970-1971 e 4\u00ba posto nel 1971-1972), senza per\u00f2 mai riuscire a vincere il girone e a ritornare in C, a stagioni meno esaltanti e concluse a met\u00e0 classifica. Fino alla retrocessione in Promozione avvenuta nel 1975 \u00e8 stata la prima squadra di Crema e disput\u00f2 derby con e Pergolettese.\nDopo la retrocessione in Promozione del 1975, non riusc\u00ec per molto tempo a ritornare in D. Dopo una serie di stagioni mediocri, nel 1978-1979, vinse il girone C della Promozione Lombarda, ma concluse al 3\u00ba posto il girone di spareggio per la promozione in Serie D, alle spalle di Seregno e Biassono, mancando dunque il ritorno in D. Dopo un'altra serie di campionati al di sotto delle aspettative, finalmente nel 1985-1986, arriv\u00f2 la promozione in Interregionale con la vittoria del girone C della Promozione Lombarda.\nDagli anni '80 ai giorni nostri.\nIl Crema disput\u00f2 quindi altri sei campionati di Interregionale dalla stagione 1986-1987 al 1991-92 chiudendo sempre a met\u00e0 classifica (piazzamento pi\u00f9 frequente il 12\u00ba posto, raggiunto 3 volte su 6), eccezion fatta per la stagione 1986-87 (5\u00ba posto) e la nefasta stagione 1991-1992 (15\u00ba posto), che segn\u00f2 la retrocessione e il ritorno nelle categorie regionali. Retrocesso in Eccellenza, non si iscrisse tuttavia al campionato successivo. Nacque quindi il \"Nuovo Crema F.B.C.\", nato con l'intenzione di raccogliere l'eredit\u00e0 dell\"A.C. Crema 1908\" e che si iscrisse al campionato provinciale cremonese di Terza Categoria.\nCostretta a ripartire dalla Terza Categoria Provinciale, ultimo livello del calcio italiano, per molti anni rimase in questa categoria, cogliendo come migliori risultati due secondi posti nel 1996-97 e 1997-98, non riuscendo a risalire nelle serie superiori. Finalmente, dopo undici campionati di Terza Categoria consecutivi, al termine della stagione 2005-2006 riusc\u00ec a rilevare i diritti dell'Aurora Ombriano, iscrivendosi dunque al campionato regionale di Prima Categoria. Nel 2007-2008, vincendo il proprio girone di Prima Categoria, ritorna in Promozione Lombarda e nel 2009-2010, vincendo il girone F della Promozione Lombardia, ritorna in Eccellenza Lombardia.\nNei campionati successivi ottiene salvezze sofferte, classificandosi tredicesima nella stagione 2010-2011 e quindicesima nella stagione 2011-2012: in quest'ultimo caso, riusc\u00ec ad evitare la retrocessione in Promozione solo vincendo i playout contro la Nuova Verolese.\nNella stagione 2013-14 raggiunge la salvezza vincendo i play-out contro il Ba.Se. 96 Seveso. Nella stagione 2014-2015 perde i play-off contro il Darfo Boario, stesso esito nella stagione 2015-2016 contro il Cavenago Fanfulla.\nNella stagione 2016-2017 conclude al primo posto il girone B di Eccellenza e ottiene la promozione in Serie D."}
{"id": "1213265", "revid": "2229014", "url": "https://it.wikipedia.org/wiki?curid=1213265", "title": "Nazione", "text": "Il termine nazione (dal latino \"natio\", in italiano \u00abnascita\u00bb) si riferisce ad una comunit\u00e0 di individui che condividono alcune caratteristiche come il luogo geografico, la cultura (cio\u00e8 la lingua, la religione, la storia e le tradizioni), l'etnia ed, eventualmente, un governo.\nUn'altra definizione considera la nazione come uno \"stato sovrano\" che pu\u00f2 far riferimento a un popolo, a un'etnia, a una trib\u00f9 con una discendenza, una lingua e magari una storia in comune.\nUna differente corrente di pensiero, che fa riferimento all'idea di nazione in quanto realt\u00e0 oggettiva e legata a pensatori riconducibili a diverse espressioni politico-culturali, include tra le caratteristiche necessarie di una nazione il concetto di sangue (Herder) o di \u00abconsanguineit\u00e0\u00bb (Meinecke).\nUn'altra definizione vede la nazione come una \u00abcomunit\u00e0 di individui di una o pi\u00f9 nazionalit\u00e0 con un suo proprio territorio e governo\u00bb o anche \u00abuna trib\u00f9 o una federazione di trib\u00f9 (come quella degli indiani nord-americani)\u00bb. \u00c8 appoggiandosi a tali nozioni che si \u00e8 sviluppato negli anni '70 il concetto di micronazione.\nAlcuni autori, come J\u00fcrgen Habermas, considerando obsoleta la nozione tradizionale di nazione, si riferiscono a essa come a un libero contratto sociale tra popoli che si riconoscono in una Costituzione comune. Tale concetto, in questo caso, si estenderebbe anche a quello di patria e il patriottismo nazionale verrebbe cos\u00ec rimpiazzato dal \u00abpatriottismo costituzionale\u00bb. o grazie al concetto di \"\"gruppo di appartenenza\": la nazione \u00e8 tale dal punto di vista politico. Ci\u00f2 prevede un profondo senso del \"noi\", pace e ordine al suo interno, una serie di simboli e miti comuni, la garanzia di protezione e la consapevolezza della durevolezza nel tempo della nazione rispetto ai singoli individui.\nCaratteristiche.\nIl senso del \"noi\" si sviluppa nella popolazione spesso grazie al confronto con il \"gruppo esterno\"\", che alle volte assume la forma di un odiato nemico. Un esempio pu\u00f2 trovarsi nella storica rivalit\u00e0 tra nazione francese e nazione tedesca: entrambe hanno caratterizzato la loro identit\u00e0 nell'ostilit\u00e0 rispetto al vicino. Una nazione pu\u00f2 essere rappresentata da uno Stato, che garantisce un ordinamento giuridico e ne afferma la sovranit\u00e0. In tal caso si parla di Stato-nazione. Oltre gli stati esistenti, alcuni partiti politici e associazioni rivendicano di appartenere a nazioni senza Stato e, per quanto riguarda l'Europa occidentale, si riuniscono nella Conferenza delle nazioni senza stato d'Europa occidentale (CONSEU). L'organizzazione che raccoglie nazioni e popoli non rappresentati di tutto il mondo \u00e8 l'Organizzazione delle nazioni e dei popoli non rappresentati (UNPO).\nErnest Renan definisce nazione come l'anima e il principio spirituale di un popolo, che gode di una ricca eredit\u00e0 di ricordi e del consenso attuale. Ne consegue che la nazione esiste finch\u00e9 trova posto nella mente e nel cuore delle persone che la compongono.\nL'idea di nazione matura nel tempo.\nGiustificazione storica della nazione \u00e8 fornita da opere letterarie, da poesie e da canti, composti anche in un passato molto lontano ma che vengono rapportati al presente; classica giustificazione della nazione tedesca \u00e8 riscontrabile nella \"Germania\" di Tacito, in cui i popoli abitanti nel cuore dell'Europa vengono esaltati come valorosi, leali e incorrotti: \u00e8 probabile che Tacito abbia voluto in questo modo fare una critica della societ\u00e0 romana, dando comunque materiale ai tedeschi per legittimare la propria superiorit\u00e0.\nNell'uso quotidiano erroneamente i termini come \"nazione\", \"stato\" e \"paese\" vengono usati spesso come sinonimi per indicare un territorio controllato da un singolo governo, o gli abitanti di quel territorio o il governo stesso; in altre parole lo Stato.\nIn senso stretto tuttavia, \"nazione\" indica le persone, mentre \"paese\" indica il territorio e \"stato\" la legittima istituzione amministrativa. Per aumentare la confusione, i termini \"nazionale \" e \"internazionale\" si applicano agli \"Stati\".\nNonostante al giorno d'oggi molte nazioni coincidano con uno Stato, le cose non sono sempre andate cos\u00ec in passato e ancora oggi esistono nazioni senza Stato e viceversa ci sono degli stati formati da pi\u00f9 nazioni. Vi sono anche stati senza nazione.\nOccorre infine ricordare che con il termine \"nazioni\" in passato si intendevano anche associazioni di mercanti aventi la stessa nazionalit\u00e0 e residenti in uno Stato estero per motivi di commercio verso il cui governo erano rappresentati da propri consoli (diversi dalle rappresentanze statali presso altri stati).\nIl concetto di nazione nella storia.\nAntichit\u00e0 e testi sacri.\nL'archetipo della nazione d'Israele.\nLa \"Bibbia\" descrive il concetto di nazione (\"nationes\" o \"gentes\") come \"una delle grandi divisioni naturali della specie umana uscita dalle mani di Dio creatore, espressione della diversit\u00e0 visibile della societ\u00e0 umana sulla terra\".\nLe nazioni sono il risultato della divisione dell'umanit\u00e0 in schiatte, stirpi e popoli, come il frutto del superamento dell'unit\u00e0 originaria del genere umano.\nLa \"Genesi\" racconta del passaggio da un primitivo universalismo a una dispersione dei popoli, causata forse nel tempo attraverso la discendenza dei figli di No\u00e8, sopravvissuti con lui al Diluvio universale, o repentinamente dall'edificazione della torre di Babele. L\u2019\"Apocalisse\" di San Giovanni pronostica un ripristino dell'antico universalismo, secondo un piano di salvezza che riguarder\u00e0 tutte le nazioni e non soltanto il popolo d'Israele.\nDi preferenza, nelle Sacre scritture il termine \"nazione\" ricorre per indicare i nemici pagani del popolo eletto, quelle nazioni, cio\u00e8, che non riconoscono Dio e la sua potenza. Il popolo di Dio deve lottare e combattere le nazioni per difendersi dalla sottomissione e dall'errore. Tutto ci\u00f2 riconduce a un sentimento di nazionalismo.\nLa nazione di Israele nasce come \"\"lega sacra\" tra le varie trib\u00f9 ebraiche, su una base al tempo stesso etnica e religiosa. Sar\u00e0 questa unione culturale (variabile culturale) a tenere unito il popolo di Dio, anche in assenza di una forma politica stabile.\nGrecia.\nPossiamo tradurre in greco il termine nazione con \"ethnos\", sebbene questa voce abbia assunto un elevato numero di connotazioni: popolo (greco o barbaro), forme politiche associative non riconducibili alle \"polis\", ma anche un popolo o una comunit\u00e0 etnica con un proprio statuto politico-giuridico e un'autonoma struttura costituzionale.\nIl termine \"ethnos\" indica non tanto \"una popolazione dispersa su un territorio esteso, che vive in villaggi e unita da legami politici deboli e intermittenti\", quanto un insieme, etnicamente omogeneo, di comunit\u00e0 politiche locali, con un'identit\u00e0 politica fondata essenzialmente sull'elemento territoriale.\nIl termine \"genos\" indica la comune discendenza, la provenienza da uno stesso ceppo, i vincoli di sangue, ma generalmente non esprime vincoli di appartenenza politica.\nI differenti popoli che formano la nazione (\"ethnos\") ellenica sono accomunati su vincoli di sangue (variabile naturale) pi\u00f9 che da legami di tipo culturale o politico territoriale.\nL'evento che pi\u00f9 di ogni altro ha unito i greci in un sentimento unitario, sono state le Guerre persiane.\nSocrate distingue la rivalit\u00e0 interna e la definisce \"discordia\", dalla minaccia di altri popoli, che chiama \"guerra\"\".\nLa superiorit\u00e0 culturale e politica dei greci rispetto ai barbari favorisce un sentimento di unione non solo di sangue, ma anche politica e culturale, che si perpetuer\u00e0 oltre la contingenza persiana, anche se non si raggiunger\u00e0 mai la realizzazione di una nazione in senso proprio, libera da conflitti interni e rivolta a un espansionismo esterno.\nRoma.\n\u00c8 nel mondo romano che il termine nazione fa la sua comparsa per la prima volta e viene utilizzato con sfumature diverse.\nNel suo significato immediato la \"natio\" richiama la nascita e l'origine, la comunit\u00e0 di diritto alla quale si appartiene per vincolo di sangue, secondo uno degli usi restrittivi che gi\u00e0 si trova nella tradizione biblica.\nNell'uso romano la \"natio\" \u00e8 anche la terra nella quale si \u00e8 nati, il luogo d'origine, di appartenenza o di provenienza.\nGeneralmente \"natio\" viene utilizzato per indicare le popolazioni straniere, alleate o sottomesse a Roma. Altre volte indica popolazioni ostili alla \"Res pubblica\", o popolazioni barbare e arretrate.\nA differenza di \"gens\", che indica una stirpe intera (ad esempio la \"gens Germanica\"), \"natio\" indica le singole trib\u00f9.\nIl termine \"natio\" ha assunto dunque valenze e connotazioni diverse, che indicavano l'esistenza di vincoli di appartenenza politica basati sul sangue, sull'affiliazione tribale e sui legami territoriali, ma non la presenza di un ordine politico complesso e articolato, di un livello di civilt\u00e0 lontanamente paragonabile a quello romano.\nQuesto spiega perch\u00e9, per indicare Roma, il sostantivo \"natio\" venga sostituito da \"civitas\", patria, \"res pubblica\", \"Urbs\".\nMedioevo.\nIl Medioevo \u00e8 un periodo di mezzo fra il mito dell'universalismo (realizzato antecedentemente sotto forma di impero) e il particolarismo nazionale che si realizzer\u00e0 nei secoli a venire. \u00c8 un periodo importante, che pone le basi per i successivi mutamenti storici e sociali. Tra l'et\u00e0 tardoromana e l'inizio dell'Alto medioevo vanno ricercati i fattori e gli elementi dalla cui combinazione scaturir\u00e0 in seguito la maggior parte delle nazioni storiche che ancora oggi compongono la carta politica dell'Europa.\nIl Medioevo \u00e8 il periodo d'elezione per studiare la formazione di buona parte degli stati europei.\nLe \"nationes\" universitarie.\nLe \"nationes\" universitarie, sorte nelle Universit\u00e0 medievali d'Europa dal XIII secolo in avanti, sono una delle espressioni storicamente pi\u00f9 significative del compromesso tra universalismo e particolarismo.\nGli \"scholares vagantes\" si muovono da tutta Europa per apprendere nelle diverse citt\u00e0 europee gli insegnamenti impartiti da magistri a loro volta provenienti da ogni paese.\nParticolarismo dettato dalla loro provenienza territoriale.\nUniversalismo caratterizzato dal sapere (universale appunto).\nAl tempo stesso, le corporazioni e associazioni cui davano vita nelle citt\u00e0 che li ospitavano per difendersi reciprocamente dalle pressioni dei poteri locali, tendono a strutturarsi in funzione della loro differente provenienza geografica, sulla base dunque della terra d'origine, della lingua materna e della diversit\u00e0 di costumi.\n\"L'universit\u00e0 divenne il centro e il punto di partenza dell'organizzazione nazionale\".\nLe nationes mercantili e conciliari.\nPi\u00f9 rilevante \u00e8 stata la funzione svolta dalle nationes mercantili.\nSi tratta di comunit\u00e0 forestiere composte da commercianti e operatori economici stabilmente insediate all'estero.\nSimilitudini con le nationes universitarie:\nIn generale, le nationes mercantili hanno avuto un ruolo pi\u00f9 spiccatamente politico-rappresentativo: non si sono limitate alla salvaguardia dei privilegi e delle concessioni ottenuti dal potere locale o al perseguimento di comuni obiettivi materiali, ma hanno anche perseguito lo sviluppo delle relazioni economiche e politico-diplomatiche tra paesi e la definizione di modelli socioculturali e d'identit\u00e0 politico-territoriali.\nSi pu\u00f2 dunque dire che hanno storicamente contribuito alla costruzione della futura Europa delle nazioni.\nAgli interessi dei commercianti si affianca la solidariet\u00e0 patriottica, l'affinit\u00e0 culturale e religiosa, una lingua comune e un comune sentimento riferiti a una citt\u00e0/regione/nazione.\nIl principio qui stabilito, se da un lato dimostra come in questa fase storica l'appartenenza (o identit\u00e0) nazionale sia ancora priva di rilevanti connotazioni politiche, dall'altro conferma come i valori etnolinguistici che sono alla base di quella che potremmo definire l'idea di nazione culturale fossero gi\u00e0 pienamente attivi nella mente delle classi dirigenti e dei ceti intellettuali dell'epoca.\nDalla Riforma alla Rivoluzione.\nA partire dal '500 fenomeni come l'accentramento del potere politico nelle mani dei sovrani, l'affinamento letterario delle lingue vernacolari, il radicamento su base territoriale delle chiese riformate producono, su gran parte del territorio europeo, il progressivo consolidarsi del sentimento collettivo e della coscienza unitaria di sempre pi\u00f9 vaste comunit\u00e0 umane, che cominciano ad assumere una fisionomia e un'identit\u00e0 nazionale.\nMachiavelli: Il termine nazione assume un significato generale ed estensivo poich\u00e9 si riferisce a collettivit\u00e0 straniere, a popolazioni e a paesi oppure pu\u00f2 richiamare una o pi\u00f9 comunit\u00e0 con la loro particolare fisionomia storica e culturale.\nNazione indica dunque differenze linguistiche e territoriali, diversit\u00e0 culturali, ma anche la continuit\u00e0 storica che caratterizza la vita di un popolo rendendolo specifico e differente dagli altri.\nGuicciardini: Oltre agli usi scontati (luogo di nascita, paese di appartenenza, popolazioni barbare straniere), nazione indica anche una comunit\u00e0 etnico-territoriale distinta dal punto di vista della cultura. (Gli Svizzeri si alleano col Ducato di Milano per respingere i Francesi).\nNascita delle \"chiese nazionali\" (cuius regio, eius religio). Distacco teologico ma anche politico e linguistico rafforza il senso di appartenenza.\nIn questa fase \u00e8 possibile individuare una profondit\u00e0 storica: il termine nazione non indica soltanto coloro che su un dato territorio condividono la stessa lingua, gli stessi costumi e la stessa religione, ma un insieme di caratteri e di legami che rimanda ad un passato percepito come unico e peculiare, con una sua forza vincolante.\nPer il periodo storico compreso tra Rinascimento e Rivoluzione francese possiamo distinguere tre modelli o varianti del concetto di nazione:\nLa nazione culturale.\nSi sviluppa nel '700. Fonda la sua coesione sulla lingua, sulla cultura e sulla tradizione (Herder), non sull'astratta rigidit\u00e0 di un'obbligazione politica (Kulturnation).\nSecondo Herder nella vita di una nazione, l'unit\u00e0 di cultura e di lingua viene prima dell'unit\u00e0 politica, dello Stato e della costituzione.\nI vincoli culturali sono pi\u00f9 stabili e duraturi di quelli istituzionali.\nEsempi di nazione culturale (Germania, Italia).\nHerder teorizza la nazione come un fattore di progresso civile e morale, nonch\u00e9 come un tramite fra l'individuo e l'umanit\u00e0.\nRealizzando s\u00e9 stesso all'interno di una realt\u00e0 sociale culturalmente omogenea e spiritualmente coesa, l'uomo pu\u00f2 pi\u00f9 facilmente attingere alla dimensione dell'universalit\u00e0 e realizzare la sua natura sociale (visione universalistica).\nLa nazione politica - Visione romantica di Rousseau.\nPone al centro la volont\u00e0 degli individui che vi fanno parte (volont\u00e0 di costituire una nazione), piuttosto che la natura e la storia, come fattore fondante della nazione politicamente intesa.\nRichiamo al sentimento piuttosto che alla ragione (Rousseau). R. sottolinea l'importanza che le istituzioni, la volont\u00e0 politica e un agire sociale collettivo sorretto dalla passione comune e dalla consapevolezza di s\u00e9 e della propria identit\u00e0 rivestono nel salvaguardare e rafforzare il sentimento di appartenenza nazionale di qualunque identit\u00e0 politica.\nA proposito delle diversit\u00e0 dei popoli Rousseau afferma che sono le forme di governo, i sistemi di legislazione e le leggi che devono adattarsi allo spirito dei popoli e al loro carattere.\nPer Siey\u00e8s il terzo Stato rappresenta la nazione intesa proprio come un organo assoluto senza il quale lo Stato non esisterebbe. Gli ordini privilegiati sono qualcosa di esterno alla nazione. Minoranza infima e inutile.\nCi\u00f2 che lega una nazione non \u00e8 dunque la comune origine storica, la lingua, i costumi o il territorio, ma la volont\u00e0 degli individui, tutti ugualmente liberi. Volont\u00e0 non alimentata da retaggi storici ma da s\u00e9 stessa.\nOttocento.\nIn seguito al periodo rivoluzionario, il campo semantico del termine nazione si allarga notevolmente: da semplice realt\u00e0 collettiva caratterizzata da usi e costumi a soggetto originario dell'organizzazione della societ\u00e0, la comunit\u00e0 fondamentale che legittima le istituzioni che organizzano la vita collettiva.\nAssociazione con altri termini: popolo, patria, libert\u00e0, cittadinanza, Stato, volont\u00e0, sovranit\u00e0.\nAspetto terminologico.\nNel XIX secolo il concetto di nazione diventa globale e inclusivo in corrispondenza della nascita degli stati-nazione. Indica quindi la totalit\u00e0 degli abitanti di un paese, si avvicina al concetto di cittadinanza e spesso si rivela indipendentemente da componenti culturali o etniche. Dunque nazione coincide sempre pi\u00f9 con \"insieme dei cittadini\" o \"popolo\", il quale assume la valenza di un soggetto politico unitario composto da uguali.\nAl contempo la nazione si compenetra alla patria. Nasce il nazionalismo.\nAspetto relativo al contesto in cui si impone la nazione.\nMutamenti legati alla rivoluzione industriale (sviluppi trasporti, comunicazioni di massa, urbanizzazione). La nazione rimane un punto di riferimento per i cittadini innanzi ai mutamenti sociali.\nAttivismo politico di nuovi ceti e gruppi sociali di matrice borghese.\nDunque nazione come fattore di integrazione socioculturale innanzi alla disgregazione delle rivoluzione industriale.\nLa nazione ha bisogno di basi storiche e culturali su cui radicarsi: costruzioni pi\u00f9 o meno spontanee da parte di poeti, storici, scrittori, filosofi, linguisti e filologi (intellettuali).\nNazionalizzazione (attribuire un significato nazionale) dei miti del passato.\nDunque dare radici storiche a qualcosa di gi\u00e0 esistente.\nAlcuni approcci alla nazione elaborati nel sec. XIX.\nLa nazione romantica.\nVisione illuministica: nazione come realt\u00e0 nella quale si riconoscono gli esseri illuminati e i popoli i cui costumi siano stati segnati dalla logica del progresso storico.\nVisione romantica: nazione come sfera di appartenenza particolaristica ma non esclusiva. La nazione non pu\u00f2 fare a meno di entrare in rapporto con la cultura e lo spirito delle altre nazioni e degli altri popoli, insieme con i quali essa costituisce un pi\u00f9 vasto organismo vivente.\nI popoli possono vivere in armonia mantenendo la propria individualit\u00e0.\nPassaggio dallo spirito cosmopolitico settecentesco al nazionalismo ottocentesco.\nFichte: solo la nazione tedesca (grazie alla sua superiorit\u00e0 linguistica e culturale, ecc.) pu\u00f2 fare da guida politico-spirituale a beneficio dell'intero genere umano. Realizzare il cosmopolitismo partendo dal nazionalismo. La Germania \u00e8 superiore: dunque \u00e8 l'unica in grado di generare quell'universalit\u00e0.\nLa superiorit\u00e0 linguistica della nazione tedesca, secondo Fichte, \u00e8 legata alla capacit\u00e0 dell'Urvolk (\"popolo originario\") di mantenere e salvaguardare la propria lingua originaria (\"Ursprache\") da influssi stranieri, restando stanziati sul territorio d'appartenenza, a differenza di altri ceppi germanici che, migrando, hanno favorito il modificarsi non solo delle proprie abitudini comportamentali, ma anche della propria lingua. Dunque, il popolo tedesco \u00e8 l'unico popolo, il popolo non corrotto dal progresso e dalle regole.\nNazione, libert\u00e0, umanit\u00e0.\nLe differenze fra nazione culturale e politica non sono cos\u00ec individuabili da un punto di vista dell'analisi pratica (sangue e volont\u00e0 si mescolano).\nLa nazione italiana: non \u00e8 qualcosa da costruire ex novo, ma \u00e8 una comunit\u00e0 naturale che deve essere risvegliata dandole uno Stato e un assetto politico unitario.\nPer gli autori italiani, il termine nazione \u00e8 unito alla libert\u00e0, alla politica e allo Stato.\nAl contrario degli intellettuali tedeschi come Herder, quelli italiani pensano che le variabili culturali siano solo un punto di partenza per giungere a una nazione in senso politico, libera e sovrana, dotata di istituzioni e di un governo che ne rispecchi la specificit\u00e0.\nMancini: le nazioni costituiscono una dimensione naturale e necessaria della storia umana, la cui vitalit\u00e0 storica dipende tuttavia dalla loro libert\u00e0 e indipendenza, dal fatto cio\u00e8 di essere non un mero aggregato di fattori naturali e storici (territorio, lingua, ecc.), bens\u00ec un corpo politico e di possedere un governo, una volont\u00e0 giuridica e leggi proprie. Senza lo Stato la nazione rischia di restare un corpo inanimato.\nMazzini vede nella nazione la base politica della sovranit\u00e0 popolare e dello stato democratico: \"Per nazione noi intendiamo l'universalit\u00e0 de' cittadini parlanti la stessa favella, associati, con eguaglianza di diritti politici, all'intento comune di sviluppare e perfezionare progressivamente le forze sociali e l'attivit\u00e0 di quelle forze.\"\nDifferenza fra Mazzini e Siey\u00e8s.\nPer Siey\u00e8s il soggetto storico che fa nascere la nazione attraverso la volont\u00e0 sono i cittadini (liberi e uguali), per Mazzini \u00e8 invece il popolo, inteso unitariamente come titolare di diritti e doveri che trascendono quelli dei singoli individui, popolo come espressione di una nuova epoca storica.\nFunzione pedagogica della nazione: essa educa l'uomo al sacrificio, al dovere e all'etica in funzione della comunit\u00e0.\nMarxismo e questione nazionale.\nMarx vede la nazione come un progetto della classe borghese, la quale, proponendosi come classe dominante, conquista il controllo dello Stato, dei suoi apparati legali e produttivi, a scapito dei vecchi ceti feudali e aristocratici. La nazione non costituisce dunque una totalit\u00e0 omogenea. I proletari vi sono esclusi. In quanto prodotto borghese, la nazione \u00e8 strettamente connessa alle dinamiche del sistema capitalistico e come tale questa verr\u00e0 meno con il superamento del capitalismo. La nazione \u00e8 dunque una realt\u00e0 storico-politica contingente."}
{"id": "1213266", "revid": "147489", "url": "https://it.wikipedia.org/wiki?curid=1213266", "title": "Inque", "text": ""}
{"id": "1213267", "revid": "363629", "url": "https://it.wikipedia.org/wiki?curid=1213267", "title": "Universit\u00e0 nazionale accademia Mogila di Kiev", "text": "L'Universit\u00e0 nazionale - Accademia Mogila di Kiev () \u00e8 un istituto universitario di Kiev, in Ucraina.\nFondata nel 1632 da Petro Mohyla, metropolita di Kiev e della Galizia, \u00e8 la pi\u00f9 antica universit\u00e0 ucraina e una delle pi\u00f9 antiche dell'Europa orientale."}
{"id": "1213268", "revid": "1543377", "url": "https://it.wikipedia.org/wiki?curid=1213268", "title": "Vestfir\u00f0ir", "text": "Il Vestfir\u00f0ir (o Vestfjord, \"islandese:\" \"fiordi dell'ovest\") \u00e8 la principale penisola dell'Islanda, nonch\u00e9 una delle otto regioni islandesi. \u00c8 collocata nella zona nord ovest dell'isola.\nGeografia fisica.\nIl territorio della regione \u00e8 costituito da una penisola che si affaccia sull'Oceano Atlantico, pi\u00f9 precisamente nello Stretto di Danimarca verso la costa meridionale della Groenlandia.\nTerritorio.\nInteramente montuosa, con coste frastagliate che si stagliano alte e rocciose per tutta la loro lunghezza, ricche di insenature, baie e fiordi, la penisola \u00e8 collegata con il resto dell'isola tramite un istmo di terra lungo 7 km che divide due fiordi (il Gilsfj\u00f6r\u00f0ur e il Bitrufj\u00f6r\u00f0ur).\nIl Drangaj\u00f6kull \u00e8 il quinto ghiacciaio per estensione dell'Islanda, sebbene l'unico della regione.\nLe falesia di L\u00e1trabjarg, la terza pi\u00f9 lunga sull'Oceano Atlantico settentrionale, ospita diverse colonie di uccelli marini, le pi\u00f9 a nord del continente europeo.\nClima.\nLa penisola \u00e8 generalmente interessata dalle temperature pi\u00f9 basse dell'Islanda, a causa della corrente della Groenlandia orientale, la quale trasporta frequentemente iceberg lungo la costa.\nLa tabella qui sotto riportata si riferisce a Goltur, una penisola a 20\u00a0km nordovest da \u00cdsafj\u00f6r\u00f0ur.\nEconomia.\nL'economia locale si basa essenzialmente sulla pesca facilitata dalla conformazione delle coste.\nCausa la mancanza di pianure nell'area, il terreno difficilmente lavorabile e il clima impervio, l'agricoltura non viene praticata, tuttavia crescono vegetali in molti dei fiordi, storicamente fondamentali per l'economia locale.\nLa caratteristica montuosa del paesaggio rende tortuose tutte le strade, difficili le vie di comunicazione interne e con il resto del Paese, che molto spesso a causa del ghiaccio vengono chiuse per lunghi mesi ogni anno. La realizzazione del Vestfjar\u00f0ag\u00f6ng tunnel nel 1996 ha migliorato la situazione.\nTurismo.\nPartendo dal capoluogo \u00e8 possibile praticare numerosi sentieri escursionistici e percorsi guidati.\nSociet\u00e0.\nEvoluzione demografica.\nIl Vestfir\u00f0ir \u00e8 scarsamente popolato; la popolazione totale al 31 dicembre 2014 era di abitanti.\nLa citt\u00e0 pi\u00f9 grande \u00e8 \u00cdsafj\u00f6r\u00f0ur (con una popolazione di circa 4.000 persone, pi\u00f9 della met\u00e0 della popolazione dell'intera regione) la quale funge da centro economico, amministrativo e dei trasporti.\nComuni.\nIl numero dei comuni presenti sulla penisola \u00e8 stato ridotto a 9 da inizio 2006:\nAd essi si aggiungeva B\u00e6r (100) ora parte del comune H\u00fana\u00feing vestra, che pur non essendo stato geograficamente parte dello Vestfir\u00f0ir ma in prossimit\u00e0 dell'istmo che lo collega, nel 2012 ha spostato le attivit\u00e0 di collaborazione amministrativa con gli altri comuni della penisola.\nNel 2006 H\u00f3lmav\u00edkurhreppur e Broddaneshreppur si fusero dando origine a Strandabygg\u00f0; nel 2002 Kirkjub\u00f3lshreppur e H\u00f3lmav\u00edkurhreppur si fusero dando origine a H\u00f3lmav\u00edkur, nel 1996 \u00cdsafj\u00f6r\u00f0ur, Thingeyrar Shire, M\u00fdrahreppur, Mosvallahreppur, Flateyrar e Su\u00f0ureyri si fusero dando origine a Isafjordur (\u00cdsafjar\u00f0arb\u00e6r).\nDal 1999 il Vestfir\u00f0ir non \u00e8 pi\u00f9 un distretto elettorale autonomo, ma fa parte del distretto del nord ovest."}
{"id": "1213269", "revid": "339392", "url": "https://it.wikipedia.org/wiki?curid=1213269", "title": "Vestfirdir (Regione)", "text": ""}
{"id": "1213270", "revid": "6923", "url": "https://it.wikipedia.org/wiki?curid=1213270", "title": "Cambridge, Massachusetts", "text": ""}
{"id": "1213272", "revid": "287204", "url": "https://it.wikipedia.org/wiki?curid=1213272", "title": "Vestfirdir", "text": ""}
{"id": "1213275", "revid": "1924342", "url": "https://it.wikipedia.org/wiki?curid=1213275", "title": "Famous Last Words (My Chemical Romance)", "text": "Famous Last Words \u00e8 un singolo del gruppo musicale statunitense My Chemical Romance, il secondo estratto dal terzo album in studio \"The Black Parade\" e pubblicato il 22 gennaio 2007."}
{"id": "1213279", "revid": "110236", "url": "https://it.wikipedia.org/wiki?curid=1213279", "title": "Iena", "text": ""}
{"id": "1213282", "revid": "767487", "url": "https://it.wikipedia.org/wiki?curid=1213282", "title": "Tunnel Folgefonn", "text": "Il tunnel Folgefonn (\"Folgefonntunnelen\" in norvegese) \u00e8 una galleria stradale della lunghezza di \u00a0m. \u00c8 la terza galleria stradale per lunghezza in Norvegia. Attraversa le montagne sotto il ghiacciaio Folgefonna e collega il villaggio di Eitrheim (alla testa del fiordo di S\u00f8rfjorden, comune di Odda), con Mauranger (alla testa del fiordo di Maurangsfjord, comune di Kvinnherad). La strada statale norvegese (\"riksvei\") 551 transita attraverso questo traforo.\nLa galleria \u00e8 stata aperta al traffico il 15 giugno 2001. Per percorrere un tragitto che prima richiedeva 4 ore, sono ora sufficienti 10 minuti."}
{"id": "1213286", "revid": "161374", "url": "https://it.wikipedia.org/wiki?curid=1213286", "title": "Equazione del razzo", "text": ""}
{"id": "1213296", "revid": "1568601", "url": "https://it.wikipedia.org/wiki?curid=1213296", "title": "Monte Caterina", "text": "Il monte Caterina (in arabo: \u062c\u0628\u0644 \u0643\u0627\u062b\u0631\u064a\u0646), con i suoi 2.629 metri sul livello del mare, \u00e8 la montagna pi\u00f9 alta d'Egitto, situata nella parte meridionale della penisola del Sinai. \u00c8 distante 4,1 km dal monte Sinai, che \u00e8 la seconda montagna pi\u00f9 alta d'Egitto. Sulla cima del monte d'inverno \u00e8 presente la neve. "}
{"id": "1213298", "revid": "767487", "url": "https://it.wikipedia.org/wiki?curid=1213298", "title": "The Roxx Regime Demos", "text": "The Roxx Regime Demos \u00e8 una raccolta degli Stryper pubblicata nel 2007 per l'Etichetta discografica Fifty-Three Five Records."}
{"id": "1213301", "revid": "1776051", "url": "https://it.wikipedia.org/wiki?curid=1213301", "title": "Tonga Major League 2003", "text": "Classifica finale.\nNote: Secondo altre fonti il Kumifonia avrebbe segnato 12 reti e subito 28 reti, l'Ahi 'o Ulakai (Ahau) avrebbe segnato 2 reti e subito 24 reti e Veitongo avrebbe segnato 7 reti e subito 36 reti.\nRisultati.\nPrima giornata.\n3, 4 maggio\nSeconda giornata.\n10 maggio\nTerza giornata.\n17 maggio\nQuarta giornata.\ndata sconosciuta\n \nQuinta giornata.\n1\u00ba giugno\nSettima giornata.\n14, 15 giugno\n \nNB: competizione sospesa fino al 19 luglio per via dei Giochi del Sud Pacifico.\nOttava giornata.\n19 luglio\n \nNona giornata.\ndata sconosciuta "}
{"id": "1213309", "revid": "767487", "url": "https://it.wikipedia.org/wiki?curid=1213309", "title": "Carl Legien", "text": "Legien nacque a Marienburg, in Prussia Occidentale (oggi Malbork, in Polonia).\nEntr\u00f2 nella SPD nel 1885 ed un anno pi\u00f9 tardi nel movimento sindacale.\nNel 1919 fu il primo segretario del sindacato ADGB, ed in questo ruolo organizz\u00f2 - nel 1920 - lo sciopero generale contro il Putsch di Kapp.\nNel marzo del 1920 il \"Reichspr\u00e4sident\" Friedrich Ebert gli offr\u00ec di formare il nuovo governo, ma Legien rifiut\u00f2 (cancelliere diverr\u00e0 Hermann M\u00fcller).\nLegien era stato deputato al Reichstag dal 1893 al 1898 e poi dal 1903 al 1920.\n\u00c8 sepolto al Zentralfriedhof Friedrichsfelde (il \"Memoriale dei Socialisti\") di Berlino, ed un busto lo ricorda nel quartiere di Kreuzberg. Gli \u00e8 stato dedicato un complesso residenziale nel quartiere di Prenzlauer Berg, la \"Wohnstadt Carl Legien\"."}
{"id": "1213311", "revid": "399", "url": "https://it.wikipedia.org/wiki?curid=1213311", "title": "Caparra", "text": "La caparra, nel diritto civile, \u00e8 una somma di denaro o una quantit\u00e0 d'altre cose fungibili versata a titolo di reciproca e mutuale garanzia contro l'inadempimento nel contratto oppure come corrispettivo per il caso di recesso dal contratto.\nLa sua funzione \u00e8 infatti quella di prevedere una sorta di risarcimento immediato nel caso di inadempienza contrattuale e in caso di adempimento deve essere restituita o imputata alla prestazione dovuta.\nGeneralmente si applica in quei contratti a prestazioni corrispettive e a effetti obbligatori dei quali si abbia un'esecuzione differita e che prevedano un pagamento in soluzione non unica. Si costituisce con la mera consegna della somma di denaro. La dazione deve essere perfezionata prima del momento di esecuzione della prestazione e della controprestazione, poich\u00e9 sono le azioni delle quali la caparra va a garantire la futura esecuzione.\nDescrizione.\nCon il versamento della caparra, la parte che l'ha versata (\"tradens\") si impegna a non recedere dal contratto pena la perdita della caparra stessa. La parte che l'ha ricevuta (\"accipiens\") invece si impegna a non recedere pena la restituzione di quanto ricevuto pi\u00f9 il pagamento di un ulteriore eguale importo al versante.\nIn genere gli ordinamenti consentono patti per i quali alla parte non inadempiente \u00e8 consentito richiedere alla parte inadempiente (ove non impedito da circostanze di fatto), in luogo della restituzione o ritenzione delle caparre, l'esecuzione in forma specifica del contratto o la sua risoluzione.\nA seconda dell'accordo fra le parti, la caparra pu\u00f2 costituire una generica garanzia contro l'inadempimento, oppure pu\u00f2 valere di corrispettivo per il recesso (una sorta di indennizzo).\nSe la caparra vale come indennizzo per i danni eventualmente patiti a causa della mancata sottoscrizione del contratto, con la ritenzione o restituzione della caparra si considera risarcito il danno e con la ritenzione (se la parte inadempiente \u00e8 chi l'aveva versata) o la restituzione con aggiunta di un pari importo (se la parte inadempiente \u00e8 chi l'aveva ricevuta), il negozio non adempiuto si chiude senza altre conseguenze. \nViceversa, se la caparra ha funzione di garanzia, la parte non inadempiente, fermo restando il diritto alla ritenzione o restituzione della caparra, pu\u00f2 anche agire per il risarcimento dei danni.\nCaparra e penale.\nSi \u00e8 molto dibattuto in dottrina sulla relazione eventuale fra la caparra e la clausola penale.\nLa funzione di risarcimento dei danni arrecati alla parte non inadempiente dalla stipulazione del contratto , nella caparra confirmatoria, non \u00e8 per\u00f2 esaurita nella sola ritenzione o restituzione della caparra, ci\u00f2 che accade con la clausola penale. La funzione di \"sanzione\" della caparra \u00e8 stata da taluni autori ravvisata e ritenuta prevalente, in considerazione della proporzione fra la caparra e la possibile entit\u00e0 del danno, che nel richiedere specifico ristoro seguirebbe un iter concettualmente e materialmente differente, restando quindi il fine sanzionatorio a s\u00e9.\nLa caparra penitenziale \u00e8 quella che in dottrina si \u00e8 ravvisata pi\u00f9 vicina alla disciplina della clausola penale e taluni autori parlano infatti per questa come di \"multa penitenziale\".\nNel mondo.\nItalia.\nNel diritto italiano la caparra \u00e8 prevista in due tipi: la caparra confirmatoria e la caparra penitenziale.\nLa caparra confirmatoria.\nLa caparra confirmatoria, regolata dall'art. 1385 del codice civile, dice infatti il codice che \u00ab\"Se la parte che ha dato la caparra \u00e8 inadempiente, l'altra pu\u00f2 recedere dal contratto, ritenendo la caparra; se inadempiente \u00e8 invece la parte che l'ha ricevuta, l'altra pu\u00f2 recedere dal contratto ed esigere il doppio della caparra. Se per\u00f2 la parte che non \u00e8 inadempiente preferisce domandare la esecuzione o la risoluzione del contratto, il risarcimento del danno \u00e8 regolato dalle norme generali\"\u00bb (art. 1385 c. 2).\nSi noti che la dazione di caparra deve essere esplicitamente dichiarata: la norma nel suo primo comma sottolinea infatti che quanto versato deve essere dato \"a titolo di caparra\", escludendosi pertanto che possa desumersi o dedursi la natura di caparra da altre circostanze non espresse.\nQuesta caparra si chiama confirmatoria poich\u00e9 in passato costituiva mezzo di prova della formazione del contratto e dunque \"confermava\" la sua esistenza. Il nome resta, malgrado oggi i mezzi di prova dell'esistenza del contratto siano tali e tanti da renderla non pi\u00f9 cos\u00ec centrale, anzi marginale, nella verifica probatoria.\nLa caparra penitenziale.\nLa caparra penitenziale, regolata dall'art. 1386 del codice civile, contiene in s\u00e9 la funzione di corrispettivo del recesso. Dice infatti il codice che \u00ab\"Se nel contratto \u00e8 stipulato il diritto di recesso per una o per entrambe le parti, la caparra ha la sola funzione di corrispettivo del recesso. In questo caso il recedente perde la caparra o deve restituire il doppio di quella che ha ricevuta.\"\u00bb\nIl nome non deriva, come potrebbe sembrare, da una \"pena\" da scontare, bens\u00ec dallo \"ius poenitendi\", diritto di \"pentirsi\" di aver sottoscritto il contratto, e configura il prezzo per l'esercizio di questo diritto.\nCaparra e diritto di recesso.\nIn materia di contratti a distanza o negoziati fuori dai locali commerciali e in cui una delle parti sia un consumatore, l'art. 67 del D.Lgs n. 206/2005 (\"Codice del consumo\") prevede che in caso di esercizio del diritto di recesso da parte del consumatore, il professionista sia tenuto al rimborso delle somme versate dal consumatore, ivi comprese le somme versate a titolo di caparra.\nAspetti fiscali.\nL'imputazione di una somma a titolo di caparra, anzich\u00e9 di acconto o anticipo, la sottrae all'imposizione IVA in quanto, per la prevalente funzione di garanzia contro l'inadempimento, non pu\u00f2 considerarsi principio di pagamento. Il suo importo \u00e8 quindi soggetto a fatturazione solo quando diverr\u00e0 a tutti gli effetti parte del pagamento, quindi al buon fine del negozio.\nPer questa ragione, l'utilizzo di termini come \"anticipo\" o simili pu\u00f2 comportare differenze nell'interpretazione anche fiscale del contratto."}
{"id": "1213314", "revid": "293377", "url": "https://it.wikipedia.org/wiki?curid=1213314", "title": "Nor\u00f0urland vestra", "text": "Il Nor\u00f0urland vestra (\"Terra del nord-ovest\") \u00e8 una delle otto regioni islandesi, \u00e8 collocate nella zona nordoccidentale dell'isola.\nIl centro abitato principale \u00e8 quello di Sau\u00f0\u00e1rkr\u00f3kur, con una popolazione di 3000 abitanti.\nGeografia fisica.\nLa densit\u00e0 di popolazione in questa regione \u00e8 tra le pi\u00f9 basse dell'isola, comprende piccoli insediamenti rurali la cui economia \u00e8 basata esclusivamente sulla pesca.\nLa regione si divide in tre principali penisole separate da tre grandi fiordi, una di queste la \"Vatsnes\" si affaccia sulla baia di \"Hunafloi\", \u00e8 famosa per le sue terre segnate dal continuo vento che non permette alla vegetazione di crescere\nEconomia.\nLa regione \u00e8 attraversata sulla costa dalla Ring Road, una rete di trasporti pubblici collega la capitale della regione Sau\u00f0\u00e1rkr\u00f3kur con Reykjav\u00edk in poco meno di tre ore.\nIl capoluogo della regione, il cui nome si pu\u00f2 tradurre con \"l'angolo della pecora\", \u00e8 attraversato da un'unica strada principale; nasce sulle coste del fiume \"Sa\u00f9d\u00e0\", e rappresenta il punto di partenza per i turisti che intendono visitare il nord dell'Islanda, vista la presenza nelle vicinanze di un piccolo aeroporto locale.\nStoria.\nAlcune tra le pi\u00f9 conosciute leggende islandesi hanno origine proprio in queste terre: \"Grettir il forte\", \"Vatnsdalur\", e la guerra civile di Sturlunga."}
{"id": "1213315", "revid": "729019", "url": "https://it.wikipedia.org/wiki?curid=1213315", "title": "Soci\u00e9t\u00e9 nautique de Gen\u00e8ve", "text": "La Soci\u00e9t\u00e9 nautique de Gen\u00e8ve (SNG, in italiano: Societ\u00e0 nautica di Ginevra), \u00e8 stata fondata nel 1872, ha come scopo lo sviluppo degli sport nautici e il sostegno attivo degli sportivi.\nLa SNG conta oltre 3 000 membri.\nEventi sportivi.\nLa Soci\u00e9t\u00e9 nautique de Gen\u00e8ve sviluppa diverse attivit\u00e0, tra le quali il sostegno agli sportivi d'\u00e9lite, facendosi notare a pi\u00f9 riprese per la qualit\u00e0 dei suoi sportivi che hanno vinto numerosi titoli nazionali e internazionali delle diverse discipline nautiche.\nPer sostenere i giovani sportivi d'\u00e9lite e per formare dei nuovi che possano un giorno assicurare la continuit\u00e0 e portare in alto i colori del club, la SNG dispone di un fondo sportivo destinato a aiutare i giovani che mancano di mezzi finanziari necessari e sostiene le scuole di vela, sci nautico e canottaggio gestiti da Christian Wahl.\nAmerica's Cup.\nLa Soci\u00e9t\u00e9 nautique de Gen\u00e8ve \u00e8 detentrice della America's Cup vinta dal sindacato Alinghi per la prima volta nel 2003 e difesa nel 2007.\nLa 33esima edizione della America's Cup si \"apre\" con una disputa legale tra il \"defender\" Alinghi in rappresentanza della Soci\u00e9t\u00e9 nautique de Gen\u00e8ve, detentrice della coppa, ed il BMW Oracle Racing Team in rappresentanza del Golden Gate Yacht Club.\nOriginariamente infatti Alinghi aveva accettato quale Challenger of Record il team Desaf\u00edo Espa\u00f1ol per il Club N\u00e1utico Espa\u00f1ol de Vela. Il Golden Gate Yacht Club ha per\u00f2 impugnato l'\"investitura\" degli spagnoli per la violazione del \"sacro\" regolamento dell'America's Cup.\nCon la sentenza del 2 aprile 2009, la Corte suprema di New York, ribaltando una precedente pronuncia resa in favore di Alinghi il 29 luglio 2008, riconosceva, definitivamente, nel Golden Gate Yacht Club il nome del Challenger of records della 33esima America's Cup."}
{"id": "1213319", "revid": "287204", "url": "https://it.wikipedia.org/wiki?curid=1213319", "title": "Nordurland vestra", "text": ""}
{"id": "1213321", "revid": "339392", "url": "https://it.wikipedia.org/wiki?curid=1213321", "title": "Inadempienza", "text": ""}
{"id": "1213322", "revid": "729019", "url": "https://it.wikipedia.org/wiki?curid=1213322", "title": "Articolazione acromioclavicolare", "text": "Larticolazione acromioclavicolare, o \"acromion-clavicolare\", \u00e8 un'articolazione fra l'estremit\u00e0 laterale della clavicola e l\"acromion scapolare\". \u00c8 frequentemente soggetta a traumi e lussazioni. Consente movimenti di scivolamento della clavicola e rotazione della scapola.\nStruttura.\nL'articolazione acromioclavicolare \u00e8 formata da due faccette ossee rivestite di cartilagine (e da una capsula articolare rinforzata dai \"legamenti acromio-clavicolari\").Si tratta di un'artrodia talvolta doppia, la cui capsula articolare risulta essere divisa in due da un disco fibrocartilagineo.\nLegamenti.\nI principali legamenti a distanza sono il legamento coraco-clavicolare che dal processo coracoideo della scapola si diparte in due fasci, il legamento conoide e il legamento trapezoide, che trovano attacco sulla clavicola, rispettivamente sul tubercolo conoide e sulla linea trapezoidea. Spesso \u00e8 presente il legamento coraco-clavicolare interno o legamento bicorne di Caldani, che si porta dalla porzione postero-superiore del processo coracoideo della scapola alla faccia inferiore della clavicola e sulla prima costa.\nI legamenti acromioclavicolari, i quali rafforzano la capsula articolare, si distinguono in:\nVariabilit\u00e0.\nDai dati estrapolati da uno studio a raggi X su 100 spalle di soldati americani si \u00e8 potuta osservare una certa variabilit\u00e0 nelle dimensioni e nella forma delle superfici articolari. In alcuni soggetti le superfici sono separate da un menisco attaccato al legamento acromioclavicolare superiore. Questo menisco pu\u00f2 essere una lamina di fibrocartilagine o un disco completo che divide l'articolazione in due parti. In altri soggetti non \u00e8 presente un'articolazione sinoviale ma un cuscinetto di tessuto fibroso attaccato all'estremit\u00e0 esterna della clavicola senza cavit\u00e0 articolare.\nFunzione.\nL'articolazione acromioclavicolare \u00e8 responsabile del movimento di sollevamento del braccio sopra la testa. Aiuta il movimento della scapola con conseguente rotazione del braccio.\nPatologia.\nUna lesione comune all'articolazione acromioclavicolare \u00e8 la dislocazione. Questa \u00e8 diversa dalla dislocazione della spalla, che si riferisce alla dislocazione dell'articolazione gleno-omerale. La dislocazione della articolazione acromioclavicolare \u00e8 particolarmente comune nei giocatori di sport come l'hockey su ghiaccio, il calcio, lo judo e il rugby, ed \u00e8 anche un problema per chi pratica nuoto, equitazione, mountain bike, ciclismo, sci e skateboard.\nLe dislocazioni articolari acromioclavicolari sono classificate da I a VI. La valutazione si basa sul grado di separazione dell'acromion dalla clavicola. Il grado I \u00e8 un leggero spostamento dell'articolazione con il legamento parzialmente lacerato. Ha una separazione minore di 4 mm. Il grado II \u00e8 una dislocazione parziale dell'articolazione con una parziale rottura del legamento coracoclavicolare. La distanza \u00e8 maggiore di 5 mm. I gradi I e II non richiedono mai l'intervento chirurgico e guariscono da soli, sebbene possa essere necessaria terapia fisica. Il grado III \u00e8 dato da una completa rottura dei legamenti. Queste lesioni spesso non richiedono un intervento chirurgico e in genere la funzionalit\u00e0 della spalla torna alla normalit\u00e0 dopo 16-20 settimane. Tuttavia, si possono verificare deformit\u00e0 fisiche a livello della spalla, come un rigonfiamento dovuto alla dislocazione della clavicola. I gradi IV-VI sono complicazioni delle dislocazioni \"standard\" che coinvolgono uno spostamento della clavicola e quasi sempre richiedono un intervento chirurgico.\nOsteoartrite.\nL'osteoartrosi dell'articolazione acromioclavicolare non \u00e8 rara. Pu\u00f2 essere causata da un trauma precedente (artrosi secondaria) o si presenta come un disturbo degenerativo cronico spesso coesistente con un conflitto subacromiale."}
{"id": "1213325", "revid": "3732", "url": "https://it.wikipedia.org/wiki?curid=1213325", "title": "Risk management", "text": ""}
{"id": "1213326", "revid": "228587", "url": "https://it.wikipedia.org/wiki?curid=1213326", "title": "Sheep", "text": ""}
{"id": "1213327", "revid": "174925", "url": "https://it.wikipedia.org/wiki?curid=1213327", "title": "Infezioni", "text": ""}
{"id": "1213331", "revid": "468393", "url": "https://it.wikipedia.org/wiki?curid=1213331", "title": "Navarino (Grecia)", "text": "Navarino (, \"Pylos\") \u00e8 un ex comune della Grecia nella regione del Peloponneso di abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Pylos-Nestoras.\n\u00c8 storicamente noto per essere stata teatro di due battaglie navali: la battaglia di Pylos (425 a.C.), durante la guerra del Peloponneso, e la battaglia di Navarino (1827), episodio della guerra d'indipendenza greca.\nGeografia fisica.\nNavarino \u00e8 situata nella penisola della Messenia e d\u00e0 il nome alla baia di Navarino, chiusa dall'isola di Sfagia (Sfakteria).\nStoria.\nMedioevo ed et\u00e0 moderna.\nNel medioevo la citt\u00e0 era chiamata \"Avarino\" (\u0391\u03b2\u03b1\u03c1\u03af\u03bd\u03bf\u03c2). Tale toponimo potrebbe derivare da una presenza di Avari oppure potrebbe avere una radice slava. Divenuta possedimento della Repubblica di Venezia, fu chiamata \"Navarino\" (con l'incorporazione per rianalisi della \u03bd dell'articolo \u03c4\u03bf\u03bd) oppure \"Zonklon\". Nel 1500 la citt\u00e0 fu strappata ai veneziani dagli ottomani, che la tennero fino al 1821, salvo un periodo (1686-1715) in cui Venezia se ne reimpossess\u00f2. In epoca ottomana Navarino fu chiamata \"Anavarin\" oppure, localmente, \"Neokastron\" (\"nuovo castello\" in greco).\nAltri nomi storicamente riportati per la citt\u00e0 e il suo castello sono \"Avarmus, Abarinus, Albarinos, Albaxinus, Avarinos, Coryphasium, Iverin, Nelea, Port de Jonc, Porto Giunco\" e \"Zunchio\"."}
{"id": "1213333", "revid": "1013865", "url": "https://it.wikipedia.org/wiki?curid=1213333", "title": "Nor\u00f0urland eystra", "text": "Il Nor\u00f0urland eystra (\"Regione del nord-est\") \u00e8 una delle otto regioni islandesi, \u00e8 collocata nella zona nord-est del Paese.\nLa citt\u00e0 pi\u00f9 grande \u00e8 Akureyri, con i suoi 17.300 abitanti.\nGeografia fisica.\nIl territorio della regione \u00e8 caratterizzato dai sedimenti lavici prodotti dal vulcano Krafla, nell'interno si pu\u00f2 ammirare il lago Myvatn, e le cascate Dettifoss all'interno del Parco Nazionale J\u00f6kuls\u00e1rglj\u00fafur; le coste sono ricche di fiordi, famosi per la loro bellezza.\nNell'entroterra si trova la regione di \"Thingeyjarsyla\", una delle pi\u00f9 tipiche islandesi, ma anche una delle meno popolate vallate del Paese.\nL'Eyjafj\u00f6r\u00f0ur, il fiordo pi\u00f9 lungo d'Islanda, si trova nel versante occidentale della regione; la capitale Akureyri si affaccia proprio sull'apice centrale delle sue coste.\nEconomia.\nLa capitale Akureyri \u00e8 la zona pi\u00f9 industrializzata e popolosa dell'intera regione, a differenza delle altre citt\u00e0 islandesi Akureyri \u00e8 quella che pi\u00f9 si avvicina allo stile ed al gusto europeo: la citt\u00e0 \u00e8 ricca di giardini e parchi pubblici.\nRappresenta la prima citt\u00e0 per tasso di occupazione e industrializzazione dell'intera Islanda. Qui ha sede la maggiore holding finanziaria: la \"KEA\" che rappresenta il pi\u00f9 grande gruppo in termini di fatturato dello Stato.\nTurismo.\nLa regione \u00e8 servita da una discreta rete di trasporti pubblici su ruota, e alcuni voli locali, \u00e8 frequentata da escursionisti ed appassionati di pesca.\nMolti turisti ricorrono all'autostop per i loro spostamenti.\nStoria.\nUna saga vuole che la fondazione della capitale sia avvenuta per opera dei vichinghi.\nDurante la Seconda guerra mondiale \u00e8 diventata una base aerea importante per la RAF."}
{"id": "1213336", "revid": "1543377", "url": "https://it.wikipedia.org/wiki?curid=1213336", "title": "Passo (tessitura)", "text": "Passo, varco o bocca d'ordito, in tessitura \u00e8 il varco che si apre tra i fili d'ordito in un telaio per permettere l'inserimento del filo di trama.\nFunzionamento.\nNella costruzione di un tessuto i fili dell'ordito, intrecciandosi, bloccano tra di loro il filo di trama.\nNel caso del tessuto ad armatura pi\u00f9 semplice, la tela, i fili di ordito (verticali) sono divisi in due serie, quelli pari e quelli dispari. Aprendo le due serie, una in alto e l'altra in basso, si ottiene un varco, detto passo, in cui si inserisce il filo di trama (orizzontale). Con lo scambio di posto delle serie, quella che era in alto va in basso e viceversa, si ottiene un incrocio che blocca il filo di trama, questo deve essere battuto, cio\u00e8 schiacciato, contro la trama precedente andando a costituire il tessuto.\nL'apertura del passo \u00e8 ottenuta movimentando i licci, riquadri contenenti maglie nel cui fori passano i fili dell'ordito."}
{"id": "1213342", "revid": "111319", "url": "https://it.wikipedia.org/wiki?curid=1213342", "title": "Pier Maria Siciliano", "text": ""}
{"id": "1213343", "revid": "300067", "url": "https://it.wikipedia.org/wiki?curid=1213343", "title": "Giuseppe Poeta", "text": "Carriera.\nClub.\nNel 1998 si trasferisce dalle giovanili della Polisportiva Battipagliese a quelle della Pallacanestro Salerno, dove due anni pi\u00f9 tardi fa il suo esordio in C1 a 14 anni e diventa poi play titolare in B2 a 17 anni.\nPassa quindi alla Prima Veroli in Serie B d'Eccellenza. Nella stagione 2005-06 mette a segno il record assoluto di punti realizzati in una sola partita di serie B, con 51 punti contro Forl\u00ec. Nell'estate 2006 viene messo sotto contratto con un quadriennale dal Teramo Basket in serie A; il suo minutaggio \u00e8 inizialmente basso, ma comunque Giuseppe lo sfrutta per far vedere ottimi numeri. Con il taglio del titolare Duane Woodward e la squadra abruzzese piombata al terzultimo posto, Poeta viene maggiormente responsabilizzato, ripagando la fiducia con grandi prestazioni nel finale di stagione come i 26 punti nella penultima giornata contro la Virtus Bologna e i 13 a Montegranaro nella partita che regala la salvezza ai teramani. Le sue medie a fine stagione saranno di 6,4 punti e 1,2 assist a partita e un utilizzo medio di 16 minuti.\nNella stagione successiva sempre a Teramo Poeta diventa play titolare dall'inizio e migliora le sue statistiche, passando a 11,8 punti e 4,6 assist a partita, per un utilizzo medio di 28 minuti. La squadra abruzzese non riuscir\u00e0 tuttavia a raggiungere i play-off.\nViene premiato come Miglior Giocatore Italiano 2008 \"Premio Reverberi\" Oscar del Basket.\nNella stagione 2008-09 ritrova sia Andrea Capobianco come proprio head coach (suo allenatore gi\u00e0 a Salerno), sia il suo vecchio amico e compagno di nazionale Valerio Amoroso. Qui Poeta ha la sua completa consacrazione contribuendo in modo determinante al raggiungimento per la sua squadra del terzo posto assoluto nel campionato di A e la conquista, per la prima volta per Teramo, dei play-off. In quella stessa stagione viene nominato MVP del girone di andata della serie A..\nIl campionato 2010-11 vede Poeta passare alla Virtus Bologna, dove firma un contratto triennale che vede allungato all'inizio della stagione 2012-2013 con un nuovo triennale. Proprio in questa stagione viene nominato capitano delle V Nere. Nel novembre del 2013 rescinde il contratto con Bologna, diventando free agent.\nIl 1\u00ba gennaio 2014 viene annunciato ufficialmente il suo passaggio al Saski Baskonia di Vitoria.. Con il Baskonia disputa le Top16 di Eurolega, la Copa del Rey e la Liga Endesa, rendendosi protagonista di ottime prestazioni, tra le quali la gara con il Gipuzkoa che valeva l'ingresso in Copa del Rey, nella quale Poeta mise a segno 13 punti nel solo ultimo e decisivo quarto.\nNel mese di luglio del 2015 viene ufficializzato il suo ingaggio da parte dell'Aquila Basket Trento. Per la stagione successiva firma un contratto biennale con l'Auxilium CUS Torino. Nella seconda stagione sotto la Mole, il 18 febbraio 2018 alza a Firenze da capitano il suo primo trofeo in carriera, la Coppa Italia di pallacanestro maschile 2018. Il suo contributo \u00e8 preziosissimo per la conquista del primo trofeo, portando a referto nelle tre partite della competizione 23 punti e 10 assist. A seguito della vittoria della Coppa Italia, firma il prolungamento del contratto per altre tre stagioni, sempre con il sodalizio torinese.\nDopo il fallimento dell'Auxilium Torino, nel giugno del 2019, firma un contratto biennale con la Pallacanestro Reggiana, diventandone anche il capitano. Il 5 agosto del 2020 firma per una stagione con opzione per quella successiva, con la Vanoli Cremona, di cui \u00e8 anche il capitano. Proprio con la maglia della Vanoli Cremona, nella stagione 2020-2021, diventa il miglior assistman del campionato con 6,8 assist di media a partita, giocando 23 minuti di media a gara e ponendosi davanti a campioni come Teodosic e Rodriguez. Questo risultato lo pone al quinto posto assoluto per quanto riguarda gli assist nella storia del massimo campionato di basket italiano e con la media pi\u00f9 alta di sempre in relazione ai minuti giocati.\nNazionale.\nNella primavera del 2007 esordisce con la nazionale italiana, disputando alcune partite amichevoli. Partecipa inoltre alle qualificazioni per i Campionati Europei nel 2008; in questa occasione diventa ben presto uno dei punti fermi della squadra, superando la concorrenza di Luca Vitali e Daniele Cavaliero, fino a segnare 21 punti nella partita conclusiva contro la Bulgaria, terminata con una beffarda vittoria degli azzurri per 82-81, che non consent\u00ec la qualificazione diretta.\nHa fatto parte, nell'estate del 2012, della spedizione azzurra che si \u00e8 qualificata, con uno straordinario enplein di 8 vittorie su 8 gare disputate, agli Europei 2013 che si sono tenuti in Slovenia a settembre dello stesso anno.\nNell'estate del 2014 ha partecipato alle qualificazioni per gli Europei e superato il tetto delle 100 presenze in maglia Azzurra.\nNel giugno 2016 viene convocato per il torneo di Qualificazione Olimpica FIBA 2016 di Torino ma il 9 luglio viene battuto in finale dalla Croazia."}
{"id": "1213347", "revid": "174925", "url": "https://it.wikipedia.org/wiki?curid=1213347", "title": "Levodopa", "text": ""}
{"id": "1213350", "revid": "123732985", "url": "https://it.wikipedia.org/wiki?curid=1213350", "title": "Terra di nessuno (Assalti Frontali)", "text": "Terra di nessuno \u00e8 il primo album del gruppo hip hop italiano Assalti Frontali, uscito nel 1992.\nIl disco.\n\u00c8 il primo disco uscito a nome degli Assalti Frontali, gruppo nato dalle ceneri del collettivo dell'Onda Rossa Posse. Fu registrato a Roma, presso lo studio di registrazione \"Musica Forte\" del centro sociale Forte Prenestino e venne autoprodotto e distribuito attraverso canali indipendenti, soprattutto nelle realt\u00e0 di movimento (centri sociali, case occupate).\nFormazione e musicisti.\nIl gruppo, all'epoca dell'uscita del disco, era composto da:\nE inoltre: Sante Notarnicola, Menestrello, Uniti contro la Guerra, Sioux, Valentina, Lou X, Lion Horse Posse, DJ Disastro, Val."}
{"id": "1213353", "revid": "729019", "url": "https://it.wikipedia.org/wiki?curid=1213353", "title": "Mura di Montepescali", "text": "Le mura di Montepescali costituiscono il principale sistema difensivo del borgo di Montepescali, frazione del comune di Grosseto, in Toscana.\nStoria.\nLa cerchia muraria fu costruita, in pi\u00f9 riprese, in epoca medievale attorno al centro storico di Montepescali.\nNelle epoche successive furono effettuati lavori di ristrutturazione che, pur mantenendo intatto il perimetro della cinta, hanno inglobato alcuni suoi tratti nelle pareti esterne di alcuni edifici residenziali, tra i quali rimangono tuttavia ampi tratti di cortine murarie.\nLe mura furono costruite a forma ellittica, con il diametro maggiore disposto lungo l'asse nord-sud, con due porte di accesso (Porta Vecchia e Porta Nuova) e varie torri di guardia addossate (sette a sezione quadrangolare e quattro a sezione semicircolare); nel XVI secolo, fu aggiunto all'estremit\u00e0 meridionale il caratteristico baluardo a tre punte per rafforzare ulteriormente il sistema difensivo.\nDescrizione.\nLe mura di Montepescali mantengono ancora la pianta ellittica, le due originarie porte di accesso (una delle quali parzialmente crollata nel XIX secolo) alle quali si \u00e8 aggiunto durante il XX secolo il varco stradale presso il baluardo a tre punte.\nAttualmente, la cerchia presenta tratti di cortina muraria allo scoperto, con tratti inglobati nelle pareti esterne di alcuni edifici; nel complesso, risulta comunque ben distinguibile e decifrabile. I rivestimenti, quasi interamente in pietra, hanno mantenuto pressoch\u00e9 inalterati gli originari elementi stilistici medievali.\nDelle antiche torri addossate all'esterno del perimetro, soltanto alcune si sono mantenute pressoch\u00e9 intatte; tutte le altre sono state trasformate in epoche pi\u00f9 moderne in case-torri, pur conservando discretamente l'originario aspetto. Tra esse spiccano la torre del Guascone sul lato nord-orientale e la torre del Belvedere su quello occidentale delle mura.\nIl baluardo a tre punte, situato all'estremit\u00e0 meridionale della cinta muraria, ha subito alcune modifiche nel XX secolo, sia per permettere l'accesso degli autobus al capolinea, che per creare una suggestiva terrazza panoramica che ha conferito a Montepescali l'appellativo di \"Terrazzo\" o \"Balcone della Maremma\"."}
{"id": "1213358", "revid": "327773", "url": "https://it.wikipedia.org/wiki?curid=1213358", "title": "Austurland", "text": "L'Austurland (in lingua islandese: \"terra dell'est\"), conosciuta anche con il nome di Austfir\u00f0ir (fiordi dell'est), \u00e8 una delle otto regioni islandesi.\nIl maggiore centro abitato \u00e8 la citt\u00e0 di Egilssta\u00f0ir, che ha una popolazione di 2.300 abitanti e che \u00e8 una tra le aggregazioni urbane pi\u00f9 recenti, essendo stata fondata nel 1947; la citt\u00e0 di Sey\u00f0isfj\u00f6r\u00f0ur vanta il pi\u00f9 antico anno di fondazione: il 1895. Il porto di questa citt\u00e0 rappresenta l'unica via di comunicazione via mare per macchine e mezzi pesanti tramite un traghetto che una sola volta la settimana (durante la bella stagione) collega l'isola all'Europa.\nGeografia fisica.\nLa regione si estende per 22.721 km\u00b2 lungo le coste orientali dell'isola, e fino a comprendere parte dell'area centrale degli Altopiani d'Islanda (chiamati anche ghiaccio d'Islanda), in cui si staglia il ghiacciaio Vatnaj\u00f6kull, il maggiore del Paese.\nIl paesaggio \u00e8 quindi diviso in due: da un lato abbiamo un ambiente tipicamente polare e montano, con clima decisamente rigido, e dall'altro una vasta pianura che si estende fino ai tipici fiordi della costa; tra le due zone climatiche esiste una vasta regione ricca di foreste.\nAll'interno della regione si estende inoltre il Parco nazionale Skaftafell, un'area vastissima di origine vulcanica.\nStoria.\nSembra che le regioni dell'est siano state scoperte e colonizzate inizialmente dai vichinghi partiti dalla Norvegia e proprio qui, nella localit\u00e0 costiera di Mj\u00f3ifj\u00f6r\u00f0ur, i norvegesi stabilirono il loro punto di approdo per le baleniere.\nUna saga racconta che il primo vichingo a mettere piede sull'isola fu Naddoddr, che sbarc\u00f2 nella costa sud dell'Austurland, e che battezz\u00f2 l'isola con il nome di Sn\u00e6land (terra della neve).\nPolitica.\nL'Austurland ospita una popolazione pari a 13.173 abitanti (dati del 2020).&lt;br&gt; \nNel sistema elettorale islandese la regione di Austurland ha diritto di eleggere, visti i suoi 7000 votanti (stime del 2009), 6 dei 48 deputati, che potranno governare nel parlamento Althingi.\nQuesta regione, come le altre islandesi \u00e8 organizzata secondo un'ulteriore suddivisione amministrativa in contee.\nEconomia.\nIl lato costiero della regione \u00e8 percorso dalla grande strada statale Hringvegur: la strada ad anello che corre lungo tutto il perimetro dell'isola, da cui numerose strade secondarie riescono a collegare l'entroterra.\nIl sottosuolo della regione \u00e8 ricco di giacimenti minerari, in particolare di alluminio: questo, insieme con la realizzazione di un grande impianto per la produzione di energia idroelettrica, ha evitato che la regione venisse abbandonata dai suoi abitanti. Ne \u00e8 risultato un incremento della popolazione nei principali centri urbani, ma anche il conseguente abbandono delle aree rurali.\nAgricoltura.\nVerso la fine degli anni '70 fu realizzata nella localit\u00e0 di Vallanes, nei pressi di Egilssta\u00f0ir, la prima fattoria interamente biologica chiamata M\u00f2\u00f0ur J\u014dr\u00f0 (madre Terra): gli agricoltori qui coltivano utilizzando le tecniche della permacoltura, che permettono di offrire un'ampia variet\u00e0 di ortaggi e verdure, lasciando la produzione maggiore per l'orzo\nSociet\u00e0.\nReligione.\nCome la maggior parte dell'Islanda in questa regione il culto pi\u00f9 diffuso \u00e8 il cristianesimo, che ha le sue radici nel Paese dagli inizi dell'anno 1000."}
{"id": "1213360", "revid": "324090", "url": "https://it.wikipedia.org/wiki?curid=1213360", "title": "Sey\u00f0isfj\u00f6r\u00f0ur (comune)", "text": "Sey\u00f0isfj\u00f6r\u00f0ur (in lingua islandese: ) \u00e8 un piccolo villaggio situato alla fine del fiordo omonimo, nella regione dell'Austurland, la parte orientale dell'Islanda.\nStoria.\nI primi insediamenti sono databili al periodo della colonizzazione dell'Islanda.\nI primi abitanti di Sey\u00f0isfj\u00f6r\u00f0ur arrivarono nell'area nel 1848; si trattava di pescatori norvegesi. Le tipiche case in legno, per le quali il paese \u00e8 conosciuto, furono per la maggior parte costruite da loro. \nDurante la seconda guerra mondiale Sey\u00f0isfj\u00f6r\u00f0ur venne usata come base militare angloamericana.\nPosizione e collegamenti.\nL'insediamento \u00e8 distante 27 km in strada panoramica da Egilssta\u00f0ir. L'abitato di Sey\u00f0isfj\u00f6r\u00f0ur \u00e8 circondato su tre lati dalle montagne, ed attorno al paese si possono trovare molte cascate.\nSey\u00f0isfj\u00f6r\u00f0ur \u00e8 anche collegato via mare: ogni settimana \u00e8 prevista una traversata del traghetto della Smyril Line da/per Hirsthals in Danimarca, e T\u00f3rshavn nelle Isole F\u00e6r \u00d8er.\nEconomia.\nL'economia locale, con la recente chiusura dello stabilimento per la lavorazione del pesce, si \u00e8 spostata sul turismo. Il posto rimane comunque un significativo porto di pesca sulla costa orientale dell'Islanda. Malgrado le sue ridotte dimensioni, Sey\u00f0isfj\u00f6r\u00f0ur ha una vivace scena culturale con un centro artistico e svariati musei."}
{"id": "1213363", "revid": "339392", "url": "https://it.wikipedia.org/wiki?curid=1213363", "title": "Popcorn", "text": ""}
{"id": "1213364", "revid": "2074952", "url": "https://it.wikipedia.org/wiki?curid=1213364", "title": "Raymond Felton", "text": "Carriera.\nHigh school.\nFelton ha cominciato la sua carriera cestistica alla Latta High School a Latta, Carolina del Sud. Qui ha condotto la sua high school alla vittoria di due titoli statali e a un record della scuola di 104-9. In quel periodo ha stabilito due record dello Stato, per punti (2992) e triple (117).\nFelton ha vinto il premio di \"cestista del South Carolina\" sia da junior sia da senior, ed \u00e8 stato nominato Naismith Prep Player of the Year nel 2002. Sempre nel 2002 \u00e8 stato MVP del \"Roundball Classic\" nello United Center di Chicago ed \u00e8 stato chiamato per la squadra McDonald's All-American. Felton ha giocato nella partita del \"McDonald's All-American\" con due futuri compagni di squadra nei Tar Heel, Sean May e Rashad McCants.\nCollege (2002-2005).\nAlto 1,85\u00a0m e col peso di 90\u00a0kg, \u00e8 stato una delle guardie pi\u00f9 atletiche del basket collegiale durante i suoi tre anni alla University of North Carolina a Chapel Hill. Nel suo anno da \"freshman\", \u00e8 stato votato come \"giocatore dell'anno in Carolina\" e per tre volte \"freshman della settimana della ACC\" (Atlantic Coast Conference). Ha dispensato 236 assist in totale, e ha realizzato in media 12,0 punti a partita. Durante il suo anno da \"sophomore\", \u00e8 stato un serio candidato per il premio \"Bob Cousy\" e per il premio \"Naismith per il giocatore al college dell'anno\", ha messo 213 assist, ed \u00e8 stato il primo dei Tar Heels per palle rubate (63) e percentuale ai tiri liberi (81%) mettendo a segno in media 11,5 punti a partita.\nNel suo terzo e ultimo anno alla North Carolina, Felton ha guidato i Tar Heels insieme a Rashad McCants, Sean May (al loro anno da junior) e Marvin Williams (da freshman) al titolo NCAA del 2005 battendo in finale la Universit\u00e0 dell'Illinois a Urbana-Champaign il 4 aprile 2005 a St. Louis, Missouri. Quello era il quinto titolo di basket maschile NCAA nella storia della UNC (1924, 1957, 1982, 1993, 2005). Felton ha mandato a canestro dei tiri liberi nei secondi finali della partita, che allontanavano la Illini dal pareggiare per la seconda volta.\nFelton ha avuto in media 12,9 punti e 6,9 assist a partita durante la sua stagione da \"junior\" e ha mostrato un tiro molto migliorato. \u00c8 stato votato per la prima squadra della ACC in quell'anno.\nNBA (2005-oggi).\nCharlotte Bobcats (2005-2010).\nFelton \u00e8 stato chiamato con la quinta scelta assoluta nel draft NBA 2005 dagli Charlotte Bobcats. Nella sua stagione da \"rookie\" nell'NBA ha realizzato in media 11,9 punti, 3,3 rimbalzi e 5,6 assist in 30,1 minuti a partita, mettendo anche a referto ben 13 doppie-doppie in 80 partite di cui 54 disputate da titolare. Nella stagione successiva il 30 dicembre 2006 mette a segno il suo record di assist, distribuendone 19 contro gli Indiana Pacers. Il 27 gennaio 2009 mise a segno il suo career-high di rimbalzi raccogliendone 11 nella partita contro i Los Angeles Lakers.\nNew York Knicks (2010-2011).\nIl 10 luglio 2010 passa ai New York Knicks. Il 19 novembre 2010 contro i Golden State Warriors mette a segno il suo \"career-high\" di punti, segnandone 35. Nove giorni dopo, contro i Detroit Pistons, mette a segno 6 triple su 11 tentate. Conclude la sua stagione, avendo giocato 54 partite (tutte da titolare), mettendo a referto una media 17,1 punti (career-high), 9,0 assist (career-high) e 1,8 palle rubate (career-high) in 38,4 minuti a partita (career-high). Tenne anche delle ottime medie sui tiri 3 punti (32,8%), dal campo (42,3%) e liberi (86,7%, career-high).\nDenver Nuggets (2011).\nIl 21 febbraio 2011 viene ceduto ai Denver Nuggets nell'ambito di un maxi scambio di giocatori che vede finire in Colorado anche Danilo Gallinari, Wilson Chandler e Timofej Mozgov in cambio di cinque giocatori tra cui l'ala Carmelo Anthony e il playmaker Chauncey Billups. A causa delle scelte del coach George Karl gioca 21 partite ma nessuna da titolare, abbassando notevolmente le medie tenute nella \"Grande mela\", scendendo a 11,5 punti e 6,5 assist in 31,6 minuti a partita.\nPortland Trail Blazers (2011-2012).\nIl 24 giugno 2011 i Denver Nuggets e i Portland Trail Blazers ufficializzano uno scambio di playmaker: Raymond Felton pass\u00f2 ai Portland Trail Blazers, mentre Andre Miller and\u00f2 ai Denver Nuggets.\nRitorno ai New York Knicks (2012-2014).\nIl 15 luglio 2012, rimasto free agent, firma un contratto \"sign and trade\" con i Portland Trail Blazers venendo quindi ceduto insieme a Kurt Thomas ai New York Knicks in cambio di Dan Gadzuric e di Jared Jeffries. Felton firma quindi un triennale con i Knicks con opzione per il quarto anno (l'opzione in questo caso \u00e8 per il giocatore). A New York trova ad affiancarlo una leggenda come Jason Kidd, ciononostante riesce a giocare 68 partite tutte partendo da titolare (come playmaker, con lo stesso Kidd nel ruolo di guardia) mettendo a referto 13,9 punti, 5,5 assist e 2,9 rimbalzi in 34,0 minuti a partita. Nei play-off Felton gioca da titolare tutte le 12 partite disputate dai Knicks: al primo turno i Knicks vincono per 4-2 la serie contro i Boston Celtics, mentre in semifinale di Conference vengono eliminati col medesimo risultato dagli Indiana Pacers.\nLa stagione 2013-14 \u00e8 condizionata dai problemi giudiziari che lo videro coinvolto in febbraio.\nDallas Mavericks (2014-2016).\nIl 26 giugno 2014 venne ceduto insieme a Tyson Chandler dai Knicks ai Dallas Mavericks in cambio di Shane Larkin, Wayne Ellington, Jos\u00e9 Calder\u00f3n e Samuel Dalembert pi\u00f9 due seconde scelte al Draft NBA 2014. Durante la \"pre-season\" sub\u00ec una brutta distorsione alla caviglia destra che lo costrinse a stare fuori per le prime 31 partite della stagione (comprese le 4 che avrebbe comunque saltato per squalifica). Debutt\u00f2 in stagione il 29 dicembre nella gara interna vinta 112-107 contro gli Oklahoma City Thunder giocando 1 minuto 13 secondi. Durante la stagione gioc\u00f2 solo 29 partite, di cui 3 da titolare, svolgendo cos\u00ec il ruolo di quarto playmaker della squadra dietro a Rajon Rondo, Devin Harris e Jos\u00e9 Barea. Alla fine della stagione i Mavericks si qualificano ai play-off arrivando settimi nella Western Conference. Al primo turno affrontano gli Houston Rockets in un derby del Texas. I Rockets prevalgono nettamente per 4-1 e Felton disputa 3 partite, di cui una da titolare.\nAlla fine della stagione Felton esercita la \"player option\" per rimanere a Dallas per un altro anno.\nNella seconda stagione con la franchigia texana Felton gioc\u00f2 molto di pi\u00f9: Rajon Rondo firm\u00f2 da free agent con i Sacramento Kings, e da free agent arriv\u00f2 dai Brooklyn Nets ai Dallas Mavericks un playmaker esperto come Deron Williams. A questo punto Barea ed Harris finiscono dietro Felton nelle gerarchie del coach Rick Carlisle, facendo s\u00ec che Felton diventasse cos\u00ec il playmaker di riserva dietro al neo-acquisto Deron Williams. Felton in stagione disput\u00f2 80 partite, di cui 31 da titolare a causa di vari infortuni occorsi durante la stagione a Deron Williams. In una delle partite in cui part\u00ec titolare, ovvero quella del 13 dicembre 2015 giocata in casa contro gli Washington Wizards, mise a referto 10 punti, 11 assist e 11 rimbalzi (con quest'ultima pareggi\u00f2 il proprio \"career-high\" realizzato il 27 gennaio 2009 contro i Los Angeles Lakers), senza comunque evitare la sconfitta ai texani che persero 114-111; era dal marzo 2011 che un giocatore dei Mavericks non realizzava una tripla doppia, e anche in quel caso venne realizzata da un playmaker, ovvero Jason Kidd. L'11 aprile 2014 segn\u00f2 21 punti (conditi anche da 5 assist e 4 rimbalzi di cui 3 difensivi) nella gara esterna persa 98-91 con i Los Angeles Clippers. Alla fine della stagione i Mavs si qualificano ai play-off, questa volta da sesti, dove incontreranno gli Oklahoma City Thunder, arrivati terzi. I Mavs persero gara-1 in modo schiacciante per 108-70, Felton segn\u00f2 21 punti in gara-2 portando i texani alla vittoria per 85-84. Tuttavia quella fu l'unica vittoria nella serie per i Mavericks che anche in quest'occasione (esattamente come l'anno passato) vennero eliminati per 4-1 al primo turno. Durante la post-season Felton gioc\u00f2 tutte e 5 le partite della franchigia texana, di cui 4 da titolare, tenendo di media ben 15 punti (career-high nei PO per Felton), 4,6 rimbalzi (career-high anche questo), 4,6 assist e 1,2 palle rubate in 34,4 minuti a partita.\nLos Angeles Clippers (2016-2017).\nNell'estate 2016 non venne confermato dai Dallas Mavericks. Il 15 luglio 2016 firm\u00f2 un contratto annuale da 1,5 milioni di dollari con i Los Angeles Clippers, andando a giocare per la seconda volta in carriera in una contender per il titolo (la prima volta fu con i New York Knicks nel 2012-2013), e per svolgere il ruolo di riserva di Chris Paul. Nella partita interna del 23 dicembre 2016 contro i San Antonio Spurs (vinta dai Clippers 106-101), Chris Paul si infortun\u00f2 e Felton prese il suo posto. alternandosi nel ruolo di playmaker titolare per le gare successive con Austin Rivers. In una di queste partite Felton sfoggi\u00f2 la sua miglior prestazione stagionale con i Los Angeles Clippers: nella partita esterna persa per 140-116 contro gli Houston Rockets, disput\u00f2 31 minuti partendo dalla panchina e mise a referto 26 punti, 8 assist e 5 rimbalzi. And\u00f2 in doppia cifra (per quanto riguarda i punti) nella gara interna vinta 109-98 contro i Phoenix Suns segnando 16 punti e nella gara successiva contro i Memphis Grizzlies vinta 116-105 in cui ne segn\u00f2 11. Con il ritorno di Chris Paul Felton torn\u00f2 a essere il playmaker di riserva della franchigia di Los Angeles. Il 14 gennaio 2017 segn\u00f2 15 punti nel derby contro i Lakers, contribuendo (subentrando dalla panchina) alla vittoria dei Clippers per 113-97. Segn\u00f2 nuovamente 15 punti nella gara successiva, giocata 3 giorni dopo contro gli Oklahoma City Thunder (e ancora una volta in uscita dalla panchina) e vinta dai Clippers per 120-98. Tuttavia Chris Paul si infortun\u00f2 nuovamente, e questo fece s\u00ec che Felton giocasse pi\u00f9 minuti da titolare con Austin Rivers adattato nel ruolo di ala piccola. Segn\u00f2 14 punti nella gara vinta 115-105 in casa degli Atlanta Hawks. Il 5 febbraio 2017 Felton segn\u00f2 16 punti nella gara persa 107-102 in trasferta coi Boston Celtics. Alla fine della stagione Felton totalizz\u00f2 di media 6,7 punti in 80 partite, di cui 11 giocate da titolare.\nNei playoffs Felton gioc\u00f2 tutte e 7 le partite dei Clippers che uscirono al primo turno contro gli Utah Jazz per 4-3.\nOklahoma City Thunder (2017-).\nL'8 luglio 2017 firm\u00f2 con gli Oklahoma City Thunder, dove and\u00f2 a fare la riserva di un altro playmaker di valore come Russell Westbrook (reduce da una tripla doppia di media e dalla vittoria dell'MVP della stagione 2016-17).\nStatistiche.\nMassimi in carriera.\n\"Statistiche aggiornate al 12 aprile 2019\"\nCuriosit\u00e0.\nFelton indossa la maglia n\u00b0 20 da professionista, proprio come aveva fatto all'high school per i Latta Vikings\nProblemi giudiziari.\nIl 24 febbraio 2014 si \u00e8 costituito presso il commissariato di polizia di New York per rispondere a tre accuse di possesso illegale di arma da fuoco. La polizia ha in seguito chiarito che le accuse non sono derivate da un uso minaccioso dell'arma, ma dal possesso di un'arma non regolarmente registrata. \u00c8 stato rilasciato su cauzione lo stesso giorno. Per questo ha comunque scontato per squalifica le prime 4 giornate della stagione 2014-2015, oltre ad avere dovuto pagare 5000 dollari di multa e a prestare servizio per 500 giorni in comunit\u00e0."}
{"id": "1213365", "revid": "287204", "url": "https://it.wikipedia.org/wiki?curid=1213365", "title": "Nordurland eystra", "text": ""}
{"id": "1213367", "revid": "44516", "url": "https://it.wikipedia.org/wiki?curid=1213367", "title": "Societ\u00e0 nautica di Ginevra", "text": ""}
{"id": "1213371", "revid": "59976", "url": "https://it.wikipedia.org/wiki?curid=1213371", "title": "Orbita cimitero", "text": "L'orbita cimitero, posta a circa al di sopra dell'orbita geostazionaria, \u00e8 una delle pi\u00f9 estreme orbite intorno alla Terra destinata ad accogliere, ad esempio, satelliti in disuso o apparecchiature che hanno terminato il loro ciclo di funzionalit\u00e0.\nL'orbita cimitero non interseca altre orbite \"commerciali\" o \"scientifiche\"."}
{"id": "1213378", "revid": "22475", "url": "https://it.wikipedia.org/wiki?curid=1213378", "title": "Sparidae", "text": "La famiglia Sparidae comprende 125 specie di pesci d'acqua salata appartenenti all'ordine Perciformes.\nDistribuzione e habitat.\nGli sparidi sono diffusi in tutte le acque temperate e tropicali del mondo, compreso il Mar Mediterraneo, dove sono estremamente comuni e, spesso, costituiscono la maggior parte della fauna ittica delle aree costiere. La zona dove sono rappresentati dal maggior numero di specie \u00e8 per\u00f2 il Sudafrica. Alcuni sparidi sono eurialini e possono trovarsi in acque salmastre o dolci. Sono pi\u00f9 frequenti nelle zone costiere ma si possono trovare, anche in gran numero nel circalitorale.\nDescrizione.\nLa forma degli sparidi \u00e8 solitamente abbastanza uniforme: il corpo \u00e8 allungato, compresso ai fianchi ed abbastanza alto. La pinna dorsale presenta i primi raggi spinosi. La coda ha il margine dritto oppure bilobato. I denti sono solitamente molto ben sviluppati, possono essere caniniformi, molariformi od incisiviformi. La livrea \u00e8 fondamentalmente argentea con macchie, strisce e punti scuri che costituiscono un carattere di fondamentale importanza per riconoscere le specie. Gli sparidi di acque pi\u00f9 profonde spesso hanno un colore di fondo rosso o rosato.\nRiproduzione.\nMolte specie sono ermafrodite: presentano cio\u00e8 organi sessuali maschili e femminili, tuttavia le gonadi dei due sessi maturano in periodi diversi per cui si accoppiano fecondandosi vicendevolmente con un altro partner. Altre specie invece nascono come esemplari maschili e invecchiando si trasformano in femmine (ermafroditismo proterandro), mentre altre ancora si trasformano in maschi se nel gruppo vengono a mancare.\nAlimentazione.\nLa maggior parte delle specie \u00e8 carnivora e si nutre di invertebrati, anche a guscio molto duro come crostacei o molluschi bivalvi. Solo alcune specie di grandi dimensioni catturano piccoli pesci. Molte specie aggiungono alla loro dieta materiale vegetale; in certi sparidi (come la salpa) la componente vegetale costituisce la grande maggioranza della dieta.\nPesca.\nGli sparidi nel mar Mediterraneo sono spesso le prede pi\u00f9 ambite per pescatori sportivi e professionisti. Questi ultimi li insidiano principalmente con palamiti e tramagli mentre i primi li catturano dalla costa o con il sistema del surf casting. Alcune specie predatrici, come il dentice si catturano alla traina.\nPericoli.\nAlcune specie, se mangiate, possono far insorgere nell'uomo casi di ciguatera.\nAcquariofilia.\nSpesso alcune specie sono ospiti di acquari pubblici."}
{"id": "1213384", "revid": "92723", "url": "https://it.wikipedia.org/wiki?curid=1213384", "title": "Diocesi di Lombez", "text": "La diocesi di Lombez (in latino: \"Dioecesis Lomberiensis\") \u00e8 stata una sede della Chiesa cattolica suffraganea dell'arcidiocesi di Tolosa.\nTerritorio.\nLa diocesi confinava a nord con la diocesi di Montauban, a est con l'arcidiocesi di Tolosa, a sud con le diocesi di Rieux e di Comminges, e ad ovest con l'arcidiocesi di Auch e la diocesi di Lectoure.\nSede vescovile era la citt\u00e0 di Lombez, nell'odierno dipartimento del Gers, dove fungeva da cattedrale la chiesa di Santa Maria.\nNel 1771 comprendeva 99 parrocchie.\nStoria.\nSecondo la tradizione, il territorio dell'antica \"Lumbarium\" fu evangelizzato da san Maiano fra il VI e il VII secolo; sulla sua tomba fu costruita una cappella dedicata al santo, che oggi sovrasta la citt\u00e0 di Lombez. Verso la fine dell'VIII secolo fu eretta l'abbazia benedettina dedicata a \"Notre-Dame\", che nel 1125 fu ceduta ai Canonici Regolari di Sant'Agostino.\nL'abbazia di Lombez fu eretta in diocesi l'11 luglio 1317 con la bolla \"Salvator noster\" di papa Giovanni XXII, ricavandone il territorio dall'arcidiocesi di Tolosa, di cui divenne suffraganea. Primo vescovo fu Arnaud-Roger, ultimo abate di \"Notre-Dame\". Suo successore fu Giacomo Colonna, che nel 1329 ospit\u00f2 Francesco Petrarca creandolo canonico della sua cattedrale.\nLa cattedrale fu costruita a partire dal XIV secolo, con il rifacimento dell'antica chiesa abbaziale. Fu consacrata solo nel 1770 perch\u00e9, come spieg\u00f2 il vescovo Richier de C\u00e9risy in una lettera pastorale alla diocesi, non era stata trovata alcuna prova che la chiesa fosse mai stata consacrata in passato.\nIl seminario venne istituito nel 1597 e fu opera del vescovo coadiutore Jean Daffis. Al vescovo Charles-Guillaume de Maupeou si deve la pubblicazione del catechismo diocesano.\nIn seguito al concordato la diocesi fu soppressa il 29 novembre 1801 con la bolla \"Qui Christi Domini\" di papa Pio VII e il suo territorio venne incorporato in quello della diocesi di Bayonne e dell'arcidiocesi di Tolosa. Con il ristabilimento dell'arcidiocesi di Auch nel 1822 la maggior parte dell'antico territorio di Lombez fu annesso a quello di Auch.\nIl 29 giugno 1908 agli arcivescovi di Auch fu concesso di aggiungere al proprio titolo quello della soppressa diocesi di Lombez."}
{"id": "1213385", "revid": "3115", "url": "https://it.wikipedia.org/wiki?curid=1213385", "title": "Delphine Gay de Girardin", "text": "Delphine Gay fu allevata dalla madre Sophie nell'ambiente brillante di una societ\u00e0 letteraria, facendo parte del circolo romantico che si raccoglieva intorno a Charles Nodier. Pubblic\u00f2 le prime poesie nella rivista \"Muse fran\u00e7aise\", raccolte nei due volumi degli \"Essais po\u00e9tiques\" (1824) e dei \"Nouveaux Essais po\u00e9tiques\" (1825). Visitata l'Italia nel 1827, fu accolta a Roma con grandi onori, fino a essere incoronata poeta in Campidoglio: il frutto di quel viaggio furono una nuova raccolta di poesie fra le quali si ricorda \"Napoline\" (1833).\nSposata a \u00c9mile de Girardin nel 1831, le si apr\u00ec una nuova carriera letteraria con la pubblicazione ne \"La Presse\", dal 1836 al 1839, di cronache spirituali, con lo pseudonimo di \"Charles de Launay\", poi raccolte nel 1843 in un volume di successo, le \"Lettres parisiennes\".\nNel 1832 pubblic\u00f2 i \"Contes d'une vieille fille \u00e0 ses neveux\", il romanzo \"Le marquis de Pontanges\", (1835) \"La canne de Monsieur de Balzac\" (1836) e \"Il ne faut pas jouer avec la douleur\" (1853). Drammi in versi e in prosa sono \"L'\u00e9cole des journalistes\" (1840), \"Judith\" (1843), \"Cl\u00e9op\u00e2tre\" (1847), \"Lady Tartufe\" (1853), e le commedie in un atto \"C'est la faute du mari\" (1851), \"La joie fait peur\" (1854), \"Le chapeau d'un horloger\" (1854) e \"Une femme qui d\u00e9teste son mari\", pubblicata postuma.\nDelphine de Girardin esercit\u00f2 un influsso personale non trascurabile nella societ\u00e0 letteraria del suo tempo e il suo salotto era regolarmente frequentato, tra gli altri, da Th\u00e9ophile Gautier, Honor\u00e9 de Balzac, Alfred de Musset, Victor Hugo, Laure Junot d'Abrant\u00e8s, Marceline Desbordes-Valmore, Alphonse de Lamartine, Jules Janin, Jules Sandeau, Franz Liszt, Alexandre Dumas, George Sand e Fortun\u00e9e Hamelin."}
{"id": "1213387", "revid": "2057934", "url": "https://it.wikipedia.org/wiki?curid=1213387", "title": "Lega Latina", "text": "La Lega Latina, anche detta dall'etrusco assemblea dei prisci Latini, era l'alleanza delle citt\u00e0-stato latine del \"Latium vetus\".\nComposizione.\nSecondo Dionigi di Alicarnasso ne facevano parte: Alba Longa (che la presiedeva), Antemnae, Ardea, Aricia, Babento, Bovillae, Cabum, Cora, Carvento, Circei, Corioli, Corbione, Fidenae, Fortinea, Gabii, Labici, Lanuvio, Lavinio, Laurento, Nomentum, Norba, Praeneste, Pedum, Querquetulum, Satricum, Scaptia, Setia, Tellenae, Tibur, Tusculum, Tolerium e Velitrae.\nCentro della lega.\nIl santuario comunitario era sul \"Mons Albanus\" (attuale Monte Cavo): fondato secondo la tradizione da Ascanio, figlio di Enea, era dedicato a \"Iuppiter Latiaris\" (Giove Laziale) e vi si celebravano ogni anno le \"Feriae latinae\", in cui tutte le citt\u00e0 appartenenti alla Lega Latina si riunivano per sacrificare al dio un toro bianco, le cui carni erano poi distribuite tra tutti i partecipanti. Si trattava di un culto federale e la sua posizione presso Alba Longa testimonia l'egemonia che questa citt\u00e0 doveva esercitare sugli altri centri della regione, tra cui doveva esserci in origine anche la stessa Roma. La piazza delle riunioni \u00e8 stata identificata dallo studioso marinese Girolamo Torquati in localit\u00e0 Prato della Corte.\nStoria.\nLa Lega venne originariamente formata, pi\u00f9 che altro, per finalit\u00e0 religiose. A partire dal VI a.C., ebbe anche una funzione politico-militare di costituire un'alleanza tra le diverse \"civitates\", al fine di accordarsi per una reciproca protezione contro i nemici esterni. Inizialmente fu costituita da sole otto comunit\u00e0. Si trattava di \"Tusculum\", \"Aricia\", \"Lanuvium\", \"Tibur\", \"Cora\", \"Laurentum\" e \"Ardea\". A queste prime citt\u00e0 se ne sarebbero aggregate altre, fino a comprenderne trenta. Durante il VI secolo a.C. il suo intervento riusc\u00ec a fermare gli Etruschi, che avevano tentato di imporre la loro egemonia su Ariccia.\nRoma strinse un'alleanza con la \"Lega Latina\" nel 493 a.C.: secondo le tradizioni romane questa alleanza, nota come \"Foedus Cassianum\", venne stipulata dopo la vittoria dei Romani nella Battaglia del Lago Regillo. Il \"Foedus\" regolava la suddivisione dei bottini di guerra tra Romani, Latini ed Ernici (questione che in seguito fu fonte di dispute e port\u00f2 alla guerra Latina del 340-338 a.C.), attribuiva il comando delle campagne militari affrontate congiuntamente da Roma e dalla lega Latina ad un generale romano, la fondazione di colonie latine come colonie della lega ed infine la festa comune sul monte Albano. Tra Romani e \"prisci Latini\" sarebbe esistita una parit\u00e0 di condizioni (\"isopolitia\").\n\u00c8 tuttora poco chiaro se il trattato abbia segnato l'ingresso di Roma nella Lega Latina come membro prominente, oppure se Roma e la Lega Latina siano rimaste realt\u00e0 indipendenti, anche se alleate. Ad ogni modo l'alleanza con Roma contribu\u00ec a respingere gli attacchi di popolazioni sabelliche, come gli Equi ed i Volsci che intorno al 491 a.C. invasero il Lazio da sud.\nDopo la conquista di Veio, i componenti della Lega Latina dapprima considerarono sciolto il \"Foedus Cassianum\", poich\u00e9 iniziarono a temere a causa dell'eccessiva potenza romana, e in seguito, sconfitti da Roma, furono reintegrati in essa, ma con la piena supremazia della citt\u00e0 vincitrice.\nLa Lega Latina fu sciolta da Roma al termine della Guerra latina (340-338 a.C.)."}
{"id": "1213394", "revid": "767487", "url": "https://it.wikipedia.org/wiki?curid=1213394", "title": "Proctologia", "text": "La proctologia (dal greco \u03c0\u03c1\u03c9\u03ba\u03c4\u03cc\u03c2, \"ano\", e \u03bb\u03bf\u03b3\u03af\u03b1, \"studio\") o, in un contesto pi\u00f9 ampio, la colon-proctologia, occupandosi in maniera altamente selettiva delle malattie del colon-retto e ano, rappresenta una superspecialit\u00e0 che, originando dalla chirurgia, si allarga, sia in fase diagnostica sia terapeutica, a branche molto differenti, quali gastroenterologia, oncologia, dermatologia, infettivologia, perineologia. "}
{"id": "1213399", "revid": "767487", "url": "https://it.wikipedia.org/wiki?curid=1213399", "title": "Messenia (unit\u00e0 periferica)", "text": "La Messenia () \u00e8 una delle cinque unit\u00e0 periferiche del Peloponneso, una delle tredici periferie (, \"perifereies\" - regione amministrativa) della Grecia. Il capoluogo \u00e8 la citt\u00e0 di Calamata.\nL'unit\u00e0 periferica, che corrisponde grosso modo alla regione storica greca della Messenia, confina con l'Elide a nord, Arcadia ad est e Laconia a sudest. A ovest \u00e8 bagnata dal Mar Ionio.\nPrefettura.\nLa Messenia era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta \"programma Callicrate\"\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura della Messenia era suddivisa in 29 comuni e 2 comunit\u00e0."}
{"id": "1213401", "revid": "1573940", "url": "https://it.wikipedia.org/wiki?curid=1213401", "title": "Hypsypops rubicundus", "text": "Il pesce Garibaldi (Hypsypops rubicundus ()) \u00e8 un pesce osseo marino appartenente alla famiglia Pomacentridae. Il suo nome comune \u00e8 dovuto alla vistosa colorazione rossa, che ricorda quella delle camicie rosse portate dai garibaldini.\nDistribuzione e habitat.\nQuesta specie si incontra lungo la costa pacifica dell'America centrale e settentrionale tra la baia di Monterey e il Messico (Bassa California del Sud e isola di Guadalupe). Popola fondi duri ricchi di anfratti e con acque trasparenti. Vive pi\u00f9 raramente nelle foreste di kelp. La profondit\u00e0 massima nota per la specie \u00e8 di circa 30 metri.\nDescrizione.\nLa caratteristica pi\u00f9 evidente \u00e8 l'intensa colorazione arancio-rossastra uniforme, che nelle fasi giovanili pu\u00f2 essere punteggiata di blu pi\u00f9 o meno acceso. L'aspetto generale del corpo \u00e8 quello dei Pomacentridae.\nRaggiunge i di dimensione massima.\nBiologia.\nGli adulti difendono un piccolo territorio.\nAlimentazione.\nLa dieta \u00e8 basata su invertebrati bentonici.\nRiproduzione.\nLe uova, deposte sul fondo, vengono difese e ossigenate dal maschio.\nAcquariofilia.\n\u00c8 stato allevato in cattivit\u00e0.\nConservazione.\nQuesta specie \u00e8 comune in molte parti del suo vasto areale e non ci sono segni di declino delle popolazioni. Per questo la IUCN ha inserito \"Hypsypops rubicundus\" nella categoria pi\u00f9 bassa di minaccia."}
{"id": "1213402", "revid": "287204", "url": "https://it.wikipedia.org/wiki?curid=1213402", "title": "Altro", "text": "La parola italiana altro (\"diverso\", \"differente\") pu\u00f2 avere diversi significati."}
{"id": "1213403", "revid": "484362", "url": "https://it.wikipedia.org/wiki?curid=1213403", "title": "Erez Israel", "text": ""}
{"id": "1213404", "revid": "484362", "url": "https://it.wikipedia.org/wiki?curid=1213404", "title": "Eretz Israel", "text": ""}
{"id": "1213409", "revid": "1793900", "url": "https://it.wikipedia.org/wiki?curid=1213409", "title": "Monumento ai Caduti (Ancona)", "text": "Il Monumento ai Caduti della Prima guerra mondiale di Ancona si trova in piazza IV Novembre, nel rione del Passetto; ad Ancona \u00e8 chiamato semplicemente \"il Monumento\", per antonomasia. \u00c8 posto al termine del lungo viale della Vittoria ed \u00e8 collegato alla sottostante spiaggia del Passetto attraverso un'ampia scalinata che, ad un certo punto, si divide in due rampe semicircolari.\nRealizzazione.\nFu progettato negli anni venti, assieme alla Scalinata del Passetto, dall'architetto anconetano Guido Cirilli in forma di un tempio circolare (monoptero) caratterizzato da un ordine dorico elegantemente reinterpretato.\nLa costruzione ha otto colonne scanalate, \u00e8 posta al di sopra di una scalinata circolare concentrica ed \u00e8 realizzata interamente in pietra d'Istria. Il basamento \u00e8 decorato con elmi e spade, simboli rispettivamente di difesa e di attacco. Al centro si trova un piccolo altare.\nIscrizioni.\nNel fastigio sono riportati i versi del grande poeta italiano nato a pochi chilometri da Ancona, a Recanati:\nDiffusa \u00e8 la credenza che, vista dal mare, l'intera struttura, comprese le scalinate, sembri un'aquila in volo, con le rampe che simboleggiano le ali aperte, ed il monumento che fa da testa coronata. Se questa \u00e8 l'impressione che si pu\u00f2 avere, sicuramente l'effetto non era stato previsto dall'architetto Cirilli quando progett\u00f2 il monumento.\nNel marzo del 1923 il Principe di Piemonte, Umberto II, erede al trono, partecip\u00f2 alla cerimonia per la posa della prima pietra. In essa fu inserita una pergamena commemorativa realizzata e donata dall'architetto urbinate Giuseppe Andreoli, recante la seguente iscrizione:\nIl Monumento fu inaugurato nel 1930., in piena epoca fascista, come si pu\u00f2 facilmente dedurre dai fasci littori che adornano il fregio della struttura.\nManifestazioni.\nQui si festeggiano le pi\u00f9 importanti ricorrenze nazionali, come l'Anniversario della vittoria nella Prima guerra mondiale - Festa delle Forze Armate (4 novembre) e la Festa della Repubblica (2 giugno); anche la Festa della Liberazione del 25 aprile si celebra prima qui, e poi all'imponente monumento alla Resistenza sito sul Pincio.\nDal 2002, in estate, sulle scale del Monumento si svolge anche una sfilata di moda.\nNella pineta sita nelle vicinanze del Monumento si trovano giochi per ragazzi, un ascensore che porta alla sottostante spiaggia del Passetto e il capolinea della linea filoviaria e degli autobus. La pineta \u00e8 stata a volte anche una delle sedi dei mercatini che si tengono dal 1\u00b0 al 4 maggio durante la tradizionale fiera di San Ciriaco.\nIl monumento ai Caduti \u00e8 punto di riferimento e di incontro per molti cittadini, che nelle belle giornate amano sedersi sulle scalinate attorno ad esso per ammirare il mare Adriatico e poi passeggiare lungo il Viale della Vittoria, oppure sostare nel verde della vicina pineta.\nNel mese di settembre dal Monumento ai Caduti e dalla sottostante Scalinata del Passetto \u00e8 possibile ammirare la \"Regata del Conero\", manifestazione velica che da anni richiama sempre numerosi amanti della vela."}
{"id": "1213413", "revid": "1013865", "url": "https://it.wikipedia.org/wiki?curid=1213413", "title": "Su\u00f0urland", "text": "Il Su\u00f0urland (\"Terra del Sud\") \u00e8 una delle otto regioni islandesi ed \u00e8 situata nella zona meridionale dell'isola.\nLa citt\u00e0 principale \u00e8 Selfoss che ha una popolazione di 6.000 abitanti.\nGeografia fisica.\nL'entroterra \u00e8 caratterizzato dalla presenza di numerosi ghiacciai e vulcani come l'Hekla e il Katla; parte del territorio comprende le zone degli Altopiani d'Islanda. Le valli sono ricche di fiumi di origine glaciale e cascate meravigliose.\nIl clima non \u00e8 dei migliori: l'entroterra \u00e8 caratterizzato da una temperatura molto rigida, mentre le zone costiere risentono di un clima di tipo oceanico ricco di piogge.\nEconomia.\nLe regioni meridionali sono le pi\u00f9 sviluppate e popolose dell'Islanda. Il Su\u00f0urland \u00e8 collegato con il resto del Paese tramite la Hringvegur, la strada ad anello che fa il giro dell'isola, e tramite numerose altre strade statali e locali. Il suo servizio di trasporti pubblici consente di raggiungere la capitale Reykjav\u00edk con estrema facilit\u00e0."}
{"id": "1213419", "revid": "782150", "url": "https://it.wikipedia.org/wiki?curid=1213419", "title": "Valigia", "text": "La valigia \u00e8 un contenitore dotato di manici o maniglie che viene usato nei viaggi per contenere gli oggetti utili che non possono solitamente stare in una comune borsa, come i capi d'abbigliamento. Normalmente \u00e8 fabbricata in cuoio, plastica o tessuto ed ha la forma di un parallelepipedo.\nEtimologia.\nLa parola ha un'etimologia incerta: potrebbe derivare dall'arabo \"ualiha\" (sacco), dal latino \"vidulus\" (valigia, appunto) o dal tedesco \"felleisen\" (pelle d'animale). Quantunque sia comunemente accettato il termine \"valige\", il plurale corretto \u00e8 \"valigie\".\nTipologie.\nVentiquattrore.\nLa ventiquattrore \u00e8 una valigia di piccole dimensioni utilizzata per trasportare l'occorrente per un solo giorno (o comunque per un numero limitato di giorni). \u00c8 molto diffusa in ambito lavorativo per trasportare carte di vario genere (ad esempio documenti). Ma anche oggetti personali come il telefono mobile o il computer portatile (se caratterizzati da dimensioni contenute).\nTrolley.\nIl trolley \u00e8 una valigia, di dimensioni medie o grandi, dotata di piccole ruote per facilitarne lo spostamento senza che ne sia necessario il sollevamento. Per facilitarne il trascinamento, spesso il trolley \u00e8 dotato di una maniglia collegata ad un'asta telescopica estraibile.\nBeauty case.\nIl beauty case \u00e8 una valigia, di piccole dimensioni e di uso femminile, utilizzata per contenere cosmetici e piccoli oggetti per la pulizia e la cosmesi del corpo femminile."}
{"id": "1213426", "revid": "767487", "url": "https://it.wikipedia.org/wiki?curid=1213426", "title": "It's Murder!", "text": "It's Murder! \u00e8 il primo film del regista statunitense Sam Raimi, anche protagonista insieme al futuro sceneggiatore-regista Scott Spiegel. Costato solo 2.000 dollari \u00e8 stato girato in formato Super8 e non ha mai avuto una distribuzione ufficiale."}
{"id": "1213427", "revid": "256896", "url": "https://it.wikipedia.org/wiki?curid=1213427", "title": "Circoli della Libert\u00e0", "text": ""}
{"id": "1213431", "revid": "71814", "url": "https://it.wikipedia.org/wiki?curid=1213431", "title": "Maggioranza assoluta", "text": ""}
{"id": "1213433", "revid": "287204", "url": "https://it.wikipedia.org/wiki?curid=1213433", "title": "Sudurland", "text": ""}
{"id": "1213435", "revid": "1504464", "url": "https://it.wikipedia.org/wiki?curid=1213435", "title": "Donald Bain", "text": "Nella sua carriera ha scritto oltre 100 libri.\nFra i suoi pi\u00f9 conosciuti libri, sicuramente, in testa, c'\u00e8 la collana delle avventure della scrittrice di gialli Jessica Fletcher, \"La signora in giallo\", libri tratti dalla suddetta serie televisiva ed attribuiti alla stessa Fletcher."}
{"id": "1213436", "revid": "767487", "url": "https://it.wikipedia.org/wiki?curid=1213436", "title": "Maestro bizantino del Crocifisso di Pisa", "text": "Il cosiddetto Maestro bizantino del Crocifisso di Pisa \u00e8 un anonimo artista operante a Pisa nella prima met\u00e0 del XIII secolo.\nLa sua opera eponima \u00e8 il \"Crocifisso n. 20\" su tavola lignea sagomata conservato nel Museo Nazionale di San Matteo di Pisa e risalente al primo decennio del XIII secolo. L'importanza dell'opera \u00e8 legata alla comparsa in Italia dell'iconografia del \"Christus patiens\", il cristo sofferente sulla croce o il cristo morto, che con i suoi effetti patetici e commoventi, secondo indicazioni devozionali promosse dagli ordini mendicanti, sostitu\u00ec presto la tipologia del \"Christus triumphans\", rappresentato vivo sulla croce con gli occhi aperti e con una regalit\u00e0 aliena da sentimenti di dolore."}
{"id": "1213437", "revid": "72089497", "url": "https://it.wikipedia.org/wiki?curid=1213437", "title": "SS 7", "text": ""}
{"id": "1213445", "revid": "484362", "url": "https://it.wikipedia.org/wiki?curid=1213445", "title": "Girone d'andata", "text": ""}
{"id": "1213446", "revid": "1538224", "url": "https://it.wikipedia.org/wiki?curid=1213446", "title": "Best of Miguel Bos\u00e9", "text": "Best of Miguel Bos\u00e9 \u00e8 una raccolta del cantante spagnolo Miguel Bos\u00e9 del 1999.\nDescrizione.\nA tre anni di distanza dalla pubblicazione di \"Labirinto\", esce la prima raccolta completa dei successi di Miguel Bos\u00e9, intitolata, nell'edizione italiana, semplicemente \"Best of Miguel Bos\u00e9\", e contenente 16 brani con testi in italiano, inglese e spagnolo, promossi dall'artista in Italia, a partire dal 45 isolato del 1978, \"Anna\", fino ai due brani inediti. In pratica, si ripercorre tutto l'arco della carriera italiana del cantante, dai brani pi\u00f9 noti tratti dal primo album italiano \"Chicas!\", del 1979, passando quindi per i primi successi come \"Credo in te\" e \"Super Superman\", riproponendo \"Olympic Games\", \"Bravi ragazzi\" e \"Se tu non torni\" (le tre canzoni con cui trionf\u00f2 in altrettante edizioni del Festivalbar, rispettivamente nel 1980, 1982 e 1994), includendo tracce variamente fortunate dell'ultimo periodo con la CBS, quali \"You can't stay the night\", \"Ce la fai\" e \"Miraggi\", nonch\u00e9 i pezzi successivamente incisi per la WEA, a partire dal 1986 con \"Heaven\" e il remix di \"Living on the wire\", senza dimenticare i brani pi\u00f9 recenti, come \"Los chicos no lloran\" (1990) e \"Sotto i cieli dell'est\" (1994), fino al singolo \"L'autoradio\", inserito nell'album del 1996.\nA differenza delle due raccolte singole che l'hanno preceduta \"Bravi ragazzi \u2013 I grandi successi di Miguel Bos\u00e9\", del 1982, e \"I grandi successi di Miguel Bos\u00e9\" (titolo dato sia alla raccolta in vinile del 1988, sia alla versione rimaneggiata in CD del 1993), e a differenza della raccolta doppia che l'ha seguita (intitolata \"I successi di Miguel Bos\u00e9\", del 2002, da non confondere con la quasi omonima raccolta singola del 1988/1993), tutte pubblicate dal gruppo CBS/Columbia/Sony, ma nessuna contenente brani posteriori al 1985, i diritti dei quali spettano alla WEA, questo \"Best of Miguel Bos\u00e9\" \u00e8 una raccolta esaustiva che raccoglie tutto il meglio del Super Superman di fine anni Settanta, che da Bravo Ragazzo, all'inizio della decade pi\u00f9 criticata della storia pi\u00f9 recente, trasformatosi in Bandido, a met\u00e0 di quella stessa epoca, si \u00e8 poi ritrovato a vivere in un Labirinto, sul finire del Millennio, dopo aver transitato Sotto il Segno di Caino, dieci anni dopo la sua prima trasformazione. Giochi di parole a parte, se si eccettua l'omissione di \"Non siamo soli\" e \"Angeli caduti\", i due brani pi\u00f9 noti dell'album forse meno conosciuto di tutta la sua discografia italiana, \"Milano-Madrid\", del 1983, e di minore successo in Spagna, dove il long-playing corrispondente s'intitolava invece \"Made in Spain\" (anche se l'unica cosa in comune condivisa da entrambi i lavori, affidati a compositori all'epoca in auge, ma del tutto diversi, nei due paesi, \u00e8 la notevole grafica di copertina, realizzata dal genio inventore della pop art, Andy Warhol), \"Best of Miguel Bos\u00e9\" ripercorre tutta la traiettoria musicale seguita da Miguel in Italia, con la CBS prima e con la WEA poi, riproponendo, per la prima volta in un unico disco, tutti i singoli e i pezzi pi\u00f9 famosi tratti da tutti i suoi album 'italici', da \"Chicas!\" del 1979 a \"Labirinto\" del 1996, senza dimenticare il singolo isolato del 1978, \"Anna\" (che, inserito solo nell'LP spagnolo intitolato \"Miguel Bos\u00e9\"), costituisce, a tutti gli effetti, il debutto italiano assoluto di Bos\u00e9).\nAi vecchi successi, si aggiungono due inediti (posti in apertura e pubblicati entrambi come singoli indipendenti), che rappresentano le versioni italiane di due tracce in spagnolo, \"Un momento per me\" e \"Questo mondo va\". Quest'ultima, originariamente inserita nell'edizione spagnola a 13 tracce di \"Labirinto\", \u00e8 stata ripresa di recente, nella versione in spagnolo, intitolata \"Este mundo va\", re-interpretata da Bos\u00e9 insieme a Leonor Watling, e inserita anche nell'ultimo album del 2007, il gi\u00e0 celeberrimo \"Papito\", con i suoi duetti illustri."}
{"id": "1213450", "revid": "484362", "url": "https://it.wikipedia.org/wiki?curid=1213450", "title": "Girone di ritorno", "text": ""}
{"id": "1213451", "revid": "1728", "url": "https://it.wikipedia.org/wiki?curid=1213451", "title": "Naira", "text": ""}
{"id": "1213453", "revid": "28592", "url": "https://it.wikipedia.org/wiki?curid=1213453", "title": "Osarella", "text": ""}
{"id": "1213457", "revid": "2071655", "url": "https://it.wikipedia.org/wiki?curid=1213457", "title": "Molly Holly", "text": "\u00c8 nota per aver lottato per molti anni nella World Championship Wrestling e nella World Wrestling Federation/Entertainment.\nIn carriera ha vinto due volte il WWE Women's Championship, ed \u00e8 una delle poche lottatrici della WWE ad aver vinto un titolo maschile, il WWF Hardcore Championship. Mentre lavorava in WCW allen\u00f2 inoltre molte atlete al WCW Power Plant. Nel 2021 \u00e8 stata introdotta nella WWE Hall of Fame.\nLontana dal wrestling, \u00e8 molto coinvolta nelle attivit\u00e0 della chiesa e spende parte del suo tempo in missioni in Guatemala.\nCarriera.\nGli inizi.\nNora inizi\u00f2 ad allenarsi come lottatrice con Dean Malenko a Tampa (Florida) nel 1997. Il 2 agosto 1997 debutt\u00f2 nella World Professional Wrestlng Federation con il ring name Starla Saxton.Lott\u00f2 nel circuito indipendente tra il 1997 e il 1998, vincendo due titoli. Infine sconfisse la detentrice del WPWF Women's Title. Il 21 agosto 1998 sconfisse Malia Hosaka per vincere il New Dimension Wrestling Women's Title, ma lo perse il giorno dopo nel rematch contro la stessa Hosaka.\nFece qualche apparizione sia nella World Championship Wrestling (WCW) con il nome di Starla Sexton sia nella World Wrestling Federation sempre con il ring name di Starla Sexton. In quest'ultma federazione lott\u00f2 come jobber, sfidando senza successo Jacqueline per il WWF Women's Championship nell'ottobre del 1998 in un episodio di WWF Sunday Night HEAT. Nel tardo 1999 feud\u00f2 brevemente con Bandi Alexander mentre lottava nel circuito indipendente della Florida.\nWorld Championship Wrestling (1999\u20132000).\nDebutt\u00f2 nella WCW come Miss Madness, una delle vallette di Randy Savage\ninsieme a Gorgeus George e Madusa.Savage chiese a lei e Madusa di allenare quella che poi sar\u00e0 la fidanzata nella vita reale di Gorgeus George, con alcuni momenti mandati in onda negli show televisivi della WCW.Questa stable di heel, chiamata Team Madness, interfer\u00ec in alcuni match a beneficio di Savage contro il missile drop kick e la frankensteining di Kevin Nash e schiaffeggiando Hulk Hogan.Dietro i riflettori, Nora e Madusa allenarono le altre lottatrici della WCW al WCW Power Plant. Savagen poi attacc\u00f2 Miss Madness licenziandola dal Team Madness insieme a Madusa dopo che iniziarono a combattere e a incolparsi l'un l'altra quando Macho Man perse il titolo. Allora divent\u00f2 Mona, una face, che lottava a piedi nudi in un vestito blu cocktail. Inizi\u00f2 un mini-feud con Madusa, Little Jeannie e Asya. La WCW rilasci\u00f2 la Greenwald nell'Agosto del 2000 per ridurre i costi della federazione.\nWorld Wrestling Federation/Entertainment (2000\u20132005).\nDopo aver firmato un contratto con la WWF, fu mandata ad allenarsi nella Memphis Championship Wrestling per lavorare fuori dal ring. Divent\u00f2 la manager di William Regal e fu conosciuta con il nome di Lady Ophelia. Mentre era l\u00ec si confront\u00f2 con The Kat, Bobcat e Victoria.\nLady Ophelia e The Holly Cousins (2000\u20132001).\nNel 2000, fece un'altra apparizione nella World Wrestling Federation con la gimmick di Lady Ophelia, lottando in alcuni dark match e facendo da valletta di William Regal. Nora, comunque, fece il salto di qualit\u00e0 nella compagnia come Molly Holly, dove si un\u00ec al \"cugino\" Bob Holly e Crash Holly.Al tempo, i cugini Holly furono coinvolti in una rivalit\u00e0 con T &amp; A (Test, Albert e la manager Trish Stratus). La Greenwald ammette che Trish fu una delle persone con cui lei preferiva lavorare. L'arrivo di Molly risale all'edizione di RAW del 6 novembre 2000, in cui inizi\u00f2 una breve rivalit\u00e0 con la Stratus, portandola alla prima vittoria televisiva proprio sulla Stratus in un Six-Person Intergender Tag Team Match alle Survivor Series 2000. In un match tra Crash Holly e Dean Malenko, Molly distrasse l'arbitro sull'apron ring, interferendo a favore di Crash. Malenko poi baci\u00f2 energicamente Molly che si fece aiutare per debuttare e vincere contro Trish Stratus prima del match delle Series in un match singolo, ma poi us\u00f2 la finisher su Malenko, consentendo a Crash di vincere.\nNel 2001 secondo una storyline, Molly ebbe una relazione con Spike Dudley, in contemporanea al feud tra i suoi \"cugini\" (gli Holly) e i \"fratelli\" di Spike (i Dudley Boyz).Questa relazione aggiunse un po' di azione alla faida. Un litigio seguente tra lei e Crash li condusse a un intergender match, con Molly che schien\u00f2 Crash. In alcune interviste degli anni successivi, Nora parl\u00f2 della relazione on-screen con Spike Dudley come il miglior momento della sua carriera.\nWWE Women's Champion (2002\u20132003).\nNel settembre del 2001, Molly scaric\u00f2 Spike per diventare Mighty Molly, la supereroina assistente di The Hurricane. Molly, alla fine, lasci\u00f2 The Hurricane per diventare lottatrice singola a tempo pieno, vincendo l'Hardcore Championship dopo aver picchiato The Hurricane con una padella a WrestleMania X8 il 17 marzo 2002 a Toronto. Perse velocemente il titolo contro Christian un'ora dopo, dopo essere stata colpita con una porta sulla faccia. Dopo essersi divisa da The Hurricane nell'Aprile del 2002, riprese il precedente ring name, Molly Holly. Nuovamente rinominata per il suo ritorno alla World Wrestling Entertainment (WWE), cambi\u00f2 drasticamente il suo \"look\" tagliando i capelli e tingendoseli da biondi a castani. Le ragoni per cui fece questo stanno nel fatto che si addiceva meglio al suo nuovo personaggio. La Greenwal rese la nuova gimmick simile a quella della fazione Right to Censor, mentre (secondo keyfabe) era spaventata dalle altre Divas della WWE. Durante questa gimmick, e nel ruolo di heel, avrebbe fatto spesso riferimento a se stessa come un essere \"puro e salubre\". Questo la port\u00f2 feudare con la campionessa femminile Trish Stratus, rivalit\u00e0 che condusse la Holly a vincere il WWE Women's Championship, sconfiggendo la campionessa a King of the Ring 2002, tenutosi a giugno. Tre mesi dopo, Molly perse il titolo ad Unforgiven 2002 proprio contro la Stratus. Verso la fine del 2002, Molly si alle\u00f2 con Victoria e Ivory e insieme si scontrarono con Trish Stratus, Jacqueline e Stacy Keibler in un Christmas Tag Team March nel dicembre 2002.\nNel 2003 Molly inizi\u00f2 una breve faida contro Ivory, scontro che le vide protagoniste in un single match a Bad Blood 2003, dove ad avere la meglio fu Ivory. Successivamente, nell'estate 2003 Molly riusc\u00ec a vincere per la seconda volta il Women's Championship contro la campionessa Gail Kim durante una serata di Raw. Ben presto le due lottatrici si allearono quando Gail Kim pass\u00f2 nella fazione degli Heel, e insieme intrapresero una rivalit\u00e0 con Trish Stratus, che non molto tempo dopo venne affiancata dalla rientrante Lita. Holly e Kim persero proprio contro le due ad Unforgiven 2003. Successivamente la campionessa vinse contro la prima contendente al titolo Lita in un match titolato alle Survivor Series 2003 e riusc\u00ec a battere anche Ivory in un incontro valido per il Women's Championship ad Armageddon 2003.\nFaida con Victoria e ritiro (2004\u20132005).\nL'inizio del 2004 inaugur\u00f2 la rivalit\u00e0 tra Molly Holly e Victoria, dopo che quest'ultima effettu\u00f2 un turn face nella puntata di Raw del 29 dicembre 2003, attaccando Molly sul ring. Il 25 gennaio 2004 Victoria riusc\u00ec a battere a Heat la campionessa Molly, in un match non valido per il titolo. Il giorno dopo, nella puntata del 26 gennaio 2004 di Monday Night Raw, Molly in coppia con Jazz si batt\u00e9 contro Victoria e Lita in un Tag Team Match, che vide Victoria contare nuovamente la campionessa. La Holly perse poi il titolo femminile durante la serata di Raw del 23 febbraio 2004, quando fu impegnata in un Fatal Four Way Elimination match contro Victoria, Lita e Jazz: Victoria elimin\u00f2 Molly per seconda, e vinse il titolo conto Lita. Nella puntata di Raw successiva, Molly, in coppia con Jazz contro Lita e la nuova campionessa Victoria, aggred\u00ec quest'ultima, strappandole i capelli fuori dal ring, dopo che Victoria era riuscita a contare Molly e a vincere il match. La faida tra le due lottatrici le port\u00f2 ad affrontarsi a WrestleMania XX in un Hair vs Title Match, dove ad avere la meglio fu proprio Victoria che difese il titolo e le ras\u00f2 la testa. Per tale motivo, durante la maggior parte degli show tenutisi nel 2004, la lottatrice si presentava sul ring con una parrucca. Le due continuarono il feud dove a vincere era sempre Victoria. La wrestler sfrutt\u00f2 l'alleanza con Gail Kim e le due attaccarono la Women's Champion Victoria e Lita a Backlash 2004. Nelle settimane successive Molly Holly e Gail continuarono a battersi contro Victoria e Lita, senza avere la meglio. La Holly fu poi sconfitta a Vengeance 2004 in un match contro Victoria. Successivamente la lottatrice inizi\u00f2 una breve alleanza con Trish Stratus e Jazz, che le vedeva contro Victoria, Nidia e Stacy Keibler. Nell'ultimo quadrimestre del 2004, Molly intraprese un breve feud con Stacy Keibler, affrontadola anche in un dancing contest proposto dalla stessa Stacy.\nNel febbraio 2005 Molly prese parte ad un Triple Threat match valido per il titolo femminile durante una puntata di Raw, contro Victoria e la campionessa Trish. Quest'ultima ebbe la meglio sulle rivali, difendendo il titolo. L'11 aprile 2005 perse in un tag team match con Trish Stratus contro Victoria e Christy Hemme. Fu il suo ultimo incontro nella federazione, siccome nell'aprile del 2005 fin\u00ec il suo contratto con la WWE. Da allora inizi\u00f2 a combattere nei circuiti indipendenti.\nCircuito indipendente (2005\u20132007).\nIl 20 novembre 2005, Molly Holly fece la sua prima apparizione pubblica dopo il suo rilascio dalla WWE nella Northern IMPACT Wrestling presso la Veterans of Foreign Wars Hall nella sua citt\u00e0 natale, Forest Lake, Minnesota, in cui si occup\u00f2 anche di firmare gli autografi e vendere copie del suo DVD. Tra il 2005 e il 2007 prese parte a diversi eventi di wrestling, talvolta impegnata anche come arbitro speciale.\nAltre apparizioni in WWE (2007\u20132022).\nDopo esser stata rilasciata dalla WWE nell'aprile 2005, Molly Holly \u00e8 apparsa sporadicamente in alcune occasioni della compagnia. Nel dicembre 2007 apparve nel backstage della puntata dedicata al 15\u00ba anniversario di Raw assieme a Mickie James, William Regal e Hornswoggle.\nFece poi un breve ritorno nel 2009, prendendo parte alla \"Miss WrestleMania Battle Royal\" tenutasi a WrestleMania XXV, assieme ad altre ex lottatrici della WWE, come Victoria, Torrie Wilson e Miss Jackie. La sua fu la quattordicesima eliminazione, causata da Beth Phoenix.\nIl 27 gennaio 2016 apparve durante il WWE Network Program Table for 3 insieme alle wrestler Alundra Blayze e Ivory. Riapparve nel programma il 18 maggio, questa volta insieme a Candice Michelle e Michelle McCool.\nIl 28 gennaio 2018, alla Royal Rumble, Molly torn\u00f2 sul ring della WWE partecipando alla prima Women's Royal Rumble della storia, venendo eliminata da Michelle McCool. Successivamente, il 6 aprile, Molly introdusse una delle sue storiche ex-avversarie, Ivory, nella WWE Hall of Fame. Torn\u00f2 a combattere il 28 ottobre 2018 al pay-per-view Evolution prendendo parte alla 20-Women Battle Royal.\nIl 26 gennaio del 2020 prese parte al Women's royal rumble match, questa volta nelle vesti di Mighty Molly, ma fu eliminata da Bianca Belair.\nApparve nuovamente in WWE durante la puntata \"Raw Legend Night\" del 4 gennaio 2021, venendo ripresa nel backstage insieme a I.R.S. e Ric Flair.\nIl 10 marzo 2021 venne ufficializzata la sua introduzione nella WWE Hall of Fame.\nNel 2022 partecip\u00f2 nuovamente al Royal Rumble match femminile dell'omonimo evento con il numero 27, ma fu eliminata da Nikki A.S.H..\nRisultati nella \"Lucha de Apuestas\".\nRecord: 0-1"}
{"id": "1213459", "revid": "125886773", "url": "https://it.wikipedia.org/wiki?curid=1213459", "title": "Monte Cinto", "text": "Il monte Cinto (in c\u00f2rso: \"monte Cintu\"), 2706\u00a0m, \u00e8 la montagna pi\u00f9 alta della Corsica.\nDescrizione.\nIl monte Cinto si trova nella regione nord-ovest dell'isola, nel dipartimento della Corsica settentrionale. Nei pressi si trova il monte Grosso. Dal versante meridionale del Monte Cinto nascono i torrenti che danno origine al fiume Golo, da est gli affluenti Erco e Radda, da nord lo Stranciacone che poi prende il nome di Asco e poi confluisce nel Golo. A ovest invece si trovano poco lontano le sorgenti del Fango.\nI fondovalle circostanti sono coperti da fitti boschi di castagni, mentre a valle del Figarella si aprono parecchie steppe erbose aride e boschi di pino laricio. Questo \u00e8 l\"'habitat\" di una numerosa popolazione di mufloni.\nStoria.\nLa prima ascensione conosciuta fu quella compiuta da \u00c9douard Rochat e dai suoi compagni passando dal versante sud nel 1882.\nAccesso alla vetta.\nIl monte Cinto, soprattutto in primavera, \u00e8 meta di escursionismo viste le non eccessive difficolt\u00e0 di scalata. La parete sud \u00e8 quella pi\u00f9 frequentata, con vari itinerari che partono dal villaggio di Lozzi, nei pressi di Calacuccia. La sua vetta \u00e8 raggiungibile anche partendo da Asco .\nLa vista dalla cima del monte si spinge fino alla Balagna e al golfo di Calvi, dal monte Padro, a Isola Rossa e l'intera costa occidentale di Capo Corso, l'isola d'Elba, la costa di Aleria e dal monte Rotondo, monte d'Oro, monte Renoso e monte Incudine. A sud la vista invece si spinge fino alle montagne della Sardegna, al golfo di Aiaccio col golfo di Sagone, il monte Paglia Orba e il golfo di Porto. Dal Monte Cinto, nelle mattinate terse, si intravedono anche le Alpi Liguri e Marittime e l'Appennino Ligure."}
{"id": "1213467", "revid": "767487", "url": "https://it.wikipedia.org/wiki?curid=1213467", "title": "Harry and the Potters (album)", "text": "Harry and the Potters \u00e8 il primo album della wizard rock band Harry and the Potters; venne registrato dallo stesso gruppo in casa loro tra l'aprile e il maggio 2003; hanno aiutato: Ernie, un amico dei due componenti alla batteria e un altro amico, Georg, come produttore artistico."}
{"id": "1213472", "revid": "1802387", "url": "https://it.wikipedia.org/wiki?curid=1213472", "title": "Guido Vergani", "text": "Biografia.\nFiglio di Orio Vergani, inizi\u00f2 a lavorare per\" Tempo Illustrato \" sotto la direzione di Arturo Tofanelli nel 1959.\nNegli anni settanta scrisse per \"Il Mondo\" e per il \"Corriere della Sera\", passando, negli anni ottanta a \"la Repubblica \" prima come inviato speciale (costume, cronaca ma anche nera, politica e guerra) per poi diventarne il caporedattore delle pagine milanesi. Finita questa esperienza collabor\u00f2 con \"La Stampa\" e con \"Panorama\" (sotto la direzione di Andrea Monti).\nA met\u00e0 anni novanta Ferruccio De Bortoli lo richiam\u00f2 al \"Corriere della Sera\" dove chiuse la sua carriera facendosi molto amare per la rubrica \"Il Milanese\" e per la grande attenzione rivolta al Teatro alla Scala e alle problematiche legate al suo restauro."}
{"id": "1213474", "revid": "1087849", "url": "https://it.wikipedia.org/wiki?curid=1213474", "title": "Cheick Oumar Sissoko", "text": "\u00c8 uno dei principali registi del cinema africano. Dopo una lunga carriera cinematografica, affermatosi come regista e come uomo di cultura, ha intrapreso un percorso politico, rivestendo il ruolo di Ministro della Cultura (2002-2004).\nBiografia.\nLa formazione di Cheick Oumar Sissoko si svolge innanzitutto a Parigi, dove il regista ottiene un DEA in storia e sociologia dell'Africa ed in seguito si diploma in Storia del cinema alla prestigiosa \"Ecole des hautes \u00e9tudes en sciences sociales\": infine, segue i corsi presso l\"'Ecole nationale Louis Lumi\u00e8re\".\nTornato in Mali, diventa direttore del \"Centre National de la Production Cin\u00e9matographique (CNPC)\" di Bamako, e dirige il suo primo lavoro \"S\u00e9cheresse et Exode rural\".\nNel 1996, Sissoko e Oumar Mariko fondano un partito politico, il SADI e il regista viene nominato Ministro della Cultura del Governo di Ahmed Mohamed Ag Hamani dall'ottobre del 2002 fino al maggio 2004, quando sale al potere come Primo Ministro Issoufi Ousmane Ma\u00efga.\nCinema.\nNel 1995 esce \"Guimba\", che riceve il premio speciale della Giuria del Festival Internazionale del Cinema di Locarno e il premio \"l'Etalon de Yennenga\" al Fespaco di Ouagadougou.\nNel 1999 realizza \"La Gen\u00e8se\" (Genesis) che vince un altro \"Etalon de Yennenga\" al Fespaco e l'anno successivo, nel 2000, dirige \"Batt\u00f9\", traendo il soggetto da un racconto di Aminata Sow Fall con cui vince ancora al Fespaco del 2001.\nLa sua casa di produzione e distribuzione cinematografica si chiama Kora Film, nome preso dalla kora, uno strumento musicale della tradizione orale e dei griot dell'Africa occidentale.\nBibliografia.\nVittorio MORABITO, \u201cLa crisi scolastica in Africa attraverso il film maliano \"Nyamanton\u201d (Cheick Oumar Sissoko)\u201d, in \"Africana, (Pisa),\" 1996, pp. 123- 135 https://www.academia.edu/14516766/La_crisi_scolastica_in_Africa_attraverso_il_film_maliano_Nyamanton_Cheick_Oumar_Sissoko_._in_Africana_Edizioni_ETS_Pisa_1996_pp._123-_135"}
{"id": "1213478", "revid": "1543377", "url": "https://it.wikipedia.org/wiki?curid=1213478", "title": "Provincia di Ilocos Sur", "text": "Ilocos Sur \u00e8 una provincia della regione di Ilocos, nella parte occidentale dell'isola di Luzon, nel nord delle Filippine.\nIl suo capoluogo \u00e8 Vigan.\nGeografia fisica.\nPosta sulla costa occidentale della parte settentrionale dell'isola di Luzon, la provincia di Ilocos Sur \u00e8 stretta tra il Mar Cinese Meridionale ad ovest e la catena montuosa della Cordillera ad est. A nord/nord-est confina con l'Ilocos Norte, ad est, procedendo verso sud, con Abra, Mountain Province e Benguet e a sud con La Union.\nIl paesaggio di questa provincia \u00e8 molto ondulato con una fascia costiera lunga e stretta e, procedendo verso l'interno, in rapida successione, colline e poi montagne che raggiungono altezze anche di 1.700 m s.l.m.\nGeografia antropica.\nSuddivisioni amministrative.\nLa provincia comprende 2 citt\u00e0 e 32 municipalit\u00e0.\nEconomia.\nAgricoltura, allevamento e pesca sono le voci principali dell'economia di questa provincia che comunque ha anche delle basi industriali con buone prospettive di sviluppo proprio a cominciare dalla prima lavorazione/trasformazione dei beni ottenuti dalle attivit\u00e0 primarie. Nell'agricoltura va segnalato il tabacco, del quale \u00e8 tra i maggiori produttori nazionali, quindi frumento, riso, legumi, aglio, cipolle e frutta.\n\u00c8 abbastanza sviluppata anche la produzione di mobili in legno e la crescita del turismo che pu\u00f2 contare sulla bellezza delle spiagge come delle cascate e della natura selvaggia dell'interno, oltre che su un buon patrimonio artistico e culturale."}
{"id": "1213481", "revid": "1272592", "url": "https://it.wikipedia.org/wiki?curid=1213481", "title": "Congregazione cassinese", "text": "La Congregazione cassinese (in latino \"Congregatio Casinensis\") era una delle congregazioni monastiche di diritto pontificio costituenti l'Ordine di San Benedetto.\nEbbe origine dalla riforma introdotta dall'abate Ludovico Barbo nell'abbazia di Santa Giustina in Padova e ha assunto il nome di \"cassinese\" nel 1504, con l'ingresso dell'abbazia di Montecassino nella congregazione.\nIl 10 febbraio 2013 \u00e8 stata unita insieme con la Congregazione sublacense nella Congregazione sublacense cassinese.\nStoria.\nLo scisma d'Occidente e, soprattutto, l'uso di affidare in commenda i monasteri a laici ed ecclesiastici secolari avevano condotto i cenobi benedettini alla decadenza, sia per quanto riguarda la situazione economica che per quanto concerne la vita regolare. A partire dal Quattrocento il monachesimo benedettino fu animato da un anelito di rinnovamento che spinse i vari cenobi, fino ad allora viventi di vita autonoma, a federarsi in congregazioni e a vedere nell'unione l'unica garanzia di vita regolare durevole.\nIl fondatore.\nLe origini della congregazione risalgono alla riforma introdotta da Ludovico Barbo (1381-1443) nell'abbazia padovana di Santa Giustina: la sua opera riformatrice per la rinascita del monastero sarebbe servita da stimolo per il risorgimento spirituale e disciplinare del monachesimo benedettino in tutta Italia.\nDi nobile famiglia veneziana, Barbo ricevette la tonsura e, sedicenne, ottenne in commenda il priorato di San Giorgio in Alga, con le cui rendite avrebbe dovuto mantenersi agli studi. Dopo una crisi di rinnovamento religioso, nel 1403 Barbo invit\u00f2 a stabilirsi in San Giorgio in Alga una comunit\u00e0 di giovani ecclesiastici che gi\u00e0 conduceva vita comune in San Niccol\u00f2 del Lido: ne facevano parte anche Antonio Correr e Gabriele Condulmer, nipoti del futuro papa Gregorio XII, e Lorenzo Giustiniani.\nL'abbazia di Santa Giustina.\nMorto l'abate commendatario Andrea da Carrara, papa Gregorio XII diede in commenda l'abbazia padovana di Santa Giustina a suo nipote Antonio Correr: nel 1408 Correr tent\u00f2 di riportare l'abbazia all'osservanza regolare chiamandovi gli olivetani, ma l'opposizione dei tre monaci indigeni imped\u00ec loro di insediarsi.\nAntonio Correr rinunci\u00f2 allora alla commenda, assegnata da Gregorio XII a Ludovico Barbo.\nBarbo profess\u00f2 secondo la regola benedettina e ricevette la benedizione abbaziale dal vescovo di Citt\u00e0 di Castello, prendendo possesso di Santa Giustina il 16 febbraio 1409. Insieme ai tre benedettini indigeni, a due canonici di San Giorgio in Alga e a due monaci camaldolesi provenienti da San Michele in Murano, Barbo cominci\u00f2 la nuova osservanza.\nDopo qualche difficolt\u00e0 iniziale, a partire dal 1410 molti giovani iniziarono a chiedere di abbracciare la vita religiosa nel monastero, soprattutto studenti (italiani e stranieri) dell'universit\u00e0 di Padova, attirati dalla fama di santit\u00e0 di Barbo e dal regime di vita stabilito nel cenobio.\nLe numerose vocazioni fecero salire, nel 1418, a pi\u00f9 di 200 il numero di monaci di Santa Giustina e portarono alla necessit\u00e0 di fare nuove fondazioni (San Fortunato sulla Brenta a Bassano, San Giacomo sull'Agriano presso Verona, Santo Spirito a Pavia, San Niccol\u00f2 del Boschetto a Genova...), comunit\u00e0 in gran parte presto dissolte per la necessit\u00e0 di ripopolare e riformare antiche abbazie, spesso affidate a Barbo dai commendatari secolari (Santa Maria di Firenze, San Giorgio Maggiore a Venezia, Santi Felice e Fortunato di Ammiana).\nNascita della congregazione.\nBarbo volle riunire tutti i monasteri riformati in una congregazione che, attraverso un forte governo centrale, garantisse la perseveranza dei monaci nella vita regolare e proteggesse le comunit\u00e0 dal pericolo di ogni ingerenza esterna; tutte le cariche sarebbero state temporanee (annuali), mettendo i monasteri al riparo dalla commenda. La congregazione, detta in origine \"de Unitate\" o \"dell'osservanza di Santa Giustina\", fu eretta da papa Martino V con la bolla \"Ineffabilis summi providentia Patris\" del 1\u00ba gennaio 1419.\nIl numero di monasteri della congregazione crebbe rapidamente: vi si unirono San Benedetto di Polirone (1417), San Paolo fuori le mura (1426), Santi Severino e Sossio di Napoli (1434), San Pietro di Perugia (1436), Santa Maria di Praglia (1448), San Giovanni Evangelista a Parma (1477), San Michele Arcangelo a Montescaglioso (1484), San Colombano a Bobbio (1499), San Nicol\u00f2 a Catania (1506), la Novalesa (1521); furono annesse la congregazione ligure di San Girolamo della Cervara e la congregazione sicula. Nel 1504 si un\u00ec alla congregazione \"de Unitate\" anche l'abbazia di Montecassino e papa Giulio II mut\u00f2 il titolo della congregazione in \"Cassinese\".\nIl monastero di Santa Scolastica a Subiaco fu aggregato nel 1516 e quello di Farfa nel 1567: per entrambi fu impossibile eliminare il regime della commenda, ma accanto ai commendatari furono stabiliti degli abati regolari come direttori della comunit\u00e0 monastica.\nInfluenza.\nLa diffusione della congregazione rimase limitata alla sola Italia. L'unica eccezione \u00e8 costituita da Sant'Onorato di L\u00e9rins, accettata nel 1516. Ma la congregazione fece sentire la sua influenza anche fuori dal territorio italiano: Ludovico Barbo fu chiamato a redigere le costituzioni per la congregazione spagnola di Valladolid e gli statuti delle congregazioni di San Mauro, dei Santi Vitone e Idulfo, del Portogallo, di Polonia, di Malta (e quelli di tutte le congregazioni benedettine con poteri centralizzati) si ispirarono ai regolamenti di Santa Giustina.\nA met\u00e0 del Seicento la congregazione cassinese comprendeva 62 comunit\u00e0 e oltre 2000 monaci. Nel corso del Settecento iniziarono le soppressioni di monasteri da parte dei governi civili: tali provvedimenti continuarono con la Rivoluzione francese, poi in epoca napoleonica e con le leggi eversive. Questo caus\u00f2 la perdita di quasi tutte le abbazie e la dispersione dei monaci.\nL'abate Pietro Francesco Casaretto nel 1851 costitu\u00ec una provincia sublacense all'interno della Congregazione cassinese con lo scopo di riportare le comunit\u00e0 alla primitiva osservanza, ma i monasteri della provincia finirono per separarsi totalmente (1872) e costituire una congregazione autonoma.\nGoverno della congregazione.\nInizialmente Ludovico Barbo era l'unico superiore di un monastero aggregato a Santa Giustina a portare il titolo di abate; tutti gli altri erano denominati priori ed erano nominati direttamente dallo stesso Barbo.\nCon la bolla di erezione della congregazione, papa Martino V pose la massima autorit\u00e0 della congregazione nel capitolo generale: esso si riuniva annualmente, in tempo di Pasqua, e comprendeva gli abati, i priori conventuali e i delegati eletti dalle singole comunit\u00e0; era compito del capitolo generale eleggere almeno quattro visitatori, uno dei quali fungeva da presidente della congregazione, e i \"definitori\", che trattavano e decidevano sulle questioni poste in discussione. Tutte le cariche erano annuali (ma rinnovabili) e, come confermato da papa Eugenio IV con la bolla \"Etsi ex solicitudinis debito pastoralis\" del 23 novembre 1432, l'elezione degli abati non spettava alle comunit\u00e0 locali, ma al capitolo generale.\nI capitoli generali divennero biennali nel 1670, triennali nel 1680 e sessennali nel 1852.\nL'organizzazione della congregazione fu riformata da papa Pio X l'11 luglio 1914 e sostanzialmente confermata da papa Pio XI il 6 aprile 1924: le singole comunit\u00e0 locali avrebbero goduto di larga autonomia e avrebbero eletto i loro abati o priori senza limiti di tempo; l'abate presidente, assieme ai due visitatori che lo avrebbero assistito, sarebbe stato eletto per un mandato di sei anni dal capitolo generale, ma i suoi poteri sarebbero stati piuttosto limitati.\nDopo il Concilio vaticano II il governo della congregazione fu nuovamente riformato: ai capitoli generali, celebrati ogni sei anni, partecipano i sia i superiori che dei monaci delegati eletti dalle singole comunit\u00e0; l'abate presidente \u00e8 eletto dal capitolo generale ed \u00e8 rieleggibile; all'abate presidente sono affiancati quattro visitatori, due dei quali semplici monaci; abate presidente e visitatori si riuniscono almeno annualmente nella \"dieta di regime\" per il disbrigo degli affari ordinari e per esaminare i risultati delle visite alle comunit\u00e0 locali, da effettuare almeno ogni tre anni. Pur nel rispetto dell'autonomia disciplinare e amministrativa dei singoli monasteri, i poteri del governo centrale sono aumentati rispetto alla legislazione precedente.\nAttivit\u00e0 e diffusione.\nLe attivit\u00e0 e la spiritualit\u00e0 della congregazione cassinese erano quelle della tradizione benedettina, vissuta con modalit\u00e0 diverse in base ai luoghi e alle circostanze: i benedettini cassinesi si dedicavano alla vita claustrale, al culto liturgico e, compatibilmente con la forma di vita monastica, alla cura d'anime, agli studi e all'insegnamento.\nI monasteri della congregazione erano tutti in Italia. Essi sono: le abbazie di Montecassino, Cava de' Tirreni, San Paolo fuori le mura, Santa Maria del Monte a Cesena, San Giacomo Maggiore a Pontida e San Martino delle Scale presso Palermo; i priorati conventuali di San Pietro a Modena, San Pietro ad Assisi, San Pietro a Perugia, Santa Maria di Farfa e del Beato Giuseppe Benedetto Dusmet a Nicolosi. La sede della casa generalizia era, di fatto, il monastero retto dall'abate che presiedeva \"pro tempore\" la congregazione (nel 2013 l'abate di Pontida, Giordano Rota).\nAlla fine del 2011 la congregazione contava 11 case, con 82 membri, di cui 61 sacerdoti."}
{"id": "1213483", "revid": "536103", "url": "https://it.wikipedia.org/wiki?curid=1213483", "title": "Potere bianco", "text": "Il potere bianco (\"white power\"), chiamato anche supremazia bianca e suprematismo bianco, \u00e8 un movimento ideologico basato sull'idea generale che gli uomini bianchi siano superiori agli altri gruppi etnici. Il termine \u00e8 talvolta utilizzato per descrivere l'influenza che hanno personalit\u00e0 bianche nella scena politica e sociale globale.\nIl movimento sposa ideologie come il razzismo, l'identitarismo, il razzialismo e l'etnocentrismo, volte all'egemonia della \"razza bianca\" su quella nera e sulle altre. Altri argomenti correlati al \"potere bianco\" sono la segregazione razziale, il nazionalismo bianco, l'antisemitismo (con gli ebrei che non sono ritenuti veri \"bianchi\"), l'arianismo, il pregiudizio e la discriminazione contro le persone di colore.\nStoria.\nI primi movimenti ideologici riguardanti il potere bianco sorsero negli Stati Uniti prima della guerra civile, quando nacquero vere e proprie associazioni che promuovevano la supremazia dell'uomo bianco. Movimenti di spicco come il Ku Klux Klan rimasero integri e influenti anche dopo alcuni decenni dalla Ricostruzione. Nella seconda parte del XX secolo, negli Stati Uniti ebbe rilevanza il \"disenfranchised\", ovvero il dare lavoro, sussidio e casa prima alle persone bianche e poi a ispanici e afroamericani. In Canada, erano invece considerati un ostacolo al progresso gli autoctoni First Nations, discendenti degli indiani d'America.\nQuesto movimento trov\u00f2 spazio anche in Europa, in particolare in Germania e in Inghilterra, ma anche in Australia e in Sudafrica. In Europa, la corrente ideologica fu oggetto di romanzi e saggi negli anni precedenti alla grande guerra. Autori come Joseph Arthur de Gobineau, Houston Stewart Chamberlain stesero alcuni scritti riguardanti la supremazia della razza ariana. Durante gli anni venti, personaggi come Benito Mussolini, Adolf Hitler e Joseph Goebbels promulgarono le loro tesi circa la superiorit\u00e0 fisica e mentale dei bianchi. Mussolini influ\u00ec sulla politica della Germania nazista, arrivando poi a promulgare le \"Leggi razziali\". Nel frattempo, Hitler, incitando le masse col suo pensiero fortemente nazionalista, fece del razzismo la base della sua politica, sino a essere eletto F\u00fchrer nel 1933. La propaganda della razza ariana e l'escalation di violenza port\u00f2 alla Shoah, l'evento pi\u00f9 tragico per l'Europa del XX secolo.\nFenomeno ben pi\u00f9 longevo \u00e8 stato l'Apartheid in Sudafrica, nato nel 1948 e cessato nel 1990. Il movimento politico \u00e8 consistito nel segregare la popolazione nera in zone circoscritte, dette bantustan, lasciando i bianchi e gli afrikaner a governare il paese. A seguito degli attentati che negli anni dieci del XXI secolo si sono verificati a Christchurch, Monaco, Quebec City, Birstall, Pittsburgh, Charlottesville ed Oslo, \u00e8 stato contestata la natura di \"lupi solitari\" degli autori, riconducendoli invece ad un comunit\u00e0 transnazionale di propaganda razzista bianca, che offre loro condivisione di scopi e solidariet\u00e0.\nMovimenti ideologici legati al potere bianco.\nNordicismo e Arianismo.\nLe ideologie note come Nordicismo e Germanismo presuppongono che i popoli del Nord Europa siano superiori alle altre etnie presenti nel continente europeo. I popoli nativi dell'Europa centrale e meridionale sono considerati inferiori a causa della diversa fisionomia e cultura. Il primo libro a trattare l'argomento \u00e8 stato \"The Passing of the Great Race\", scritto dal conservatore ed eugenetista Madison Grant nel 1916. Gli argomenti trattano della \"purezza di sangue\" delle persone native del Nord Europa e di come la corporatura robusta, i capelli biondi e gli occhi azzurri siano la prova che differenzia gli ariani dagli europei.\nPanarianismo.\nUna variante dell'arianismo \u00e8 il \"Panarianismo\", ovvero l'ideologia che accetta come europee anche le etnie natie dell'Europa meridionale, del Nord Africa, del Caucaso e del Medio Oriente. I panarianisti accettano come \"bianchi\" anche i nativi della Turchia, del Libano, della Siria e dell'antica Persia. \u00c8 invece discussa la possibilit\u00e0 di inserire nel \"Panarianismo\" anche gli indiani e i pakistani.\nUn libro sul \"panarianismo\" \u00e8 stato redatto nel 1904 dal servizio civile britannico, in cui vengono classificate per ordine di purezza le popolazioni europee: al primo posto si posizionano gli scandinavi e i tedeschi, mentre gli italiani e gli spagnoli vengono posti dopo i berberi e gli afghani.\nMovimenti religiosi.\nMovimenti religiosi legati al potere bianco sono prettamente di matrice neonazista e fondamentalista. Una dottrina culturale che nel suo estremo si sposa con ideologie quali il razzialismo e il fanatismo religioso \u00e8 l'identit\u00e0 cristiana, ovvero il movimento che esalta la cultura storica e religiosa del cristianesimo approcciando per un eurocentrismo molto stretto. Gli estremisti che si riferiscono a questa realt\u00e0 identitaria sono considerati eretici dai principali ordini della Chiesa cattolica.\nUn altro gruppo \u00e8 il Ku Klux Klan, i cui membri protestanti rivendicano la supremazia del popolo bianco, e pi\u00f9 in particolare della razza ariana. Neoreligioni che si sono identificate col tema della supremazia del popolo ariano-nordico sono alcuni gruppi \u00c1satr\u00fa legati all'antica religione etena come l'Irminismo e il Wotanismo.\nGruppi contemporanei.\nNel tempo i gruppi che hanno promosso il potere bianco sono diminuiti, ma tuttora sussistono gruppi e associazioni nell'Europa centro-settentrionale, Russia, Nord America, Sudafrica, Australia e Regno Unito. In molti di questi paesi, sono sanzionati penalmente i crimini d'odio, i crimini razziali e azioni discriminatorie.\nAustralia.\nGli australiani aborigeni sono stati oggetto di discriminazione dall'inizio della colonizzazione dell'isola da parte dell'Impero britannico.\nItalia.\nIn Italia esistono ancora alcuni movimenti legati a questa \"ideologia\", soprattutto partiti od organizzazioni attive nell'ultradestra. Ad esempio era attivo, soprattutto in rete con un apposito forum, il movimento razzista suprematista bianco \"Stormfront\", che sosteneva anche l'antisemitismo e, anche se non ufficialmente, simpatizzava per il neonazismo. \u00c8 la diramazione di un movimento di origine statunitense, creato da Don Black, ex \"leader\" del Ku Klux Klan.\nPaesi Bassi.\nSulla situazione olandese si \u00e8 pronunciata Ineke van der Valk, ricercatore presso l'Universit\u00e0 di Leiden per il DARE finanziato dall'Unione europea (Dialogo sulla radicalizzazione e l'uguaglianza), che sta studiando la radicalizzazione tra i giovani in 13 paesi: \"la radicalizzazione islamista \u00e8 molto all'ordine del giorno politico, mentre l'estremismo di destra \u00e8 sottovalutato, almeno nei Paesi Bassi\", ha affermato, \"ma queste sono due forme di radicalizzazione e si influenzano a vicenda\".\nRegno Unito.\nIl movimento skinhead sorto alla fine degli anni sessanta in alcune frange appoggi\u00f2 l'ideologia del \"potere bianco\", facendo sorgere gruppi musicali dichiaratamente razzisti come il \"White Power Skinhead\", il Rock Against Communism e gli Skrewdriver. In citt\u00e0 come Londra e Manchester, baby gang formate da ragazzi anglicani e musulmani danno vita a guerriglie per contendersi interi quartieri. Dal 2006 al 2008, sono stati pi\u00f9 di cento gli omicidi a sfondo razziale da entrambe le parti.\nRussia.\nCon la caduta dell'Unione Sovietica, l'immigrazione in Russia proveniente dai paesi africani e asiatici \u00e8 aumentata notevolmente. Dagli anni 2000, episodi di discriminazione e omicidi a sfondo razziale sono aumentati del 33%. Nelle metropoli di Mosca e San Pietroburgo, numerosi gruppi di skinhead promuovono il potere bianco, e anche minorenni si rendono complici di omicidi. Gli omicidi a sfondo razziale vengono giudicati come hooliganismo, e non si sono riscontrate pene superiori ai 10 anni. Secondo un rapporto del 2006 di Amnesty International, nel 2004 si sono verificati poco pi\u00f9 di 300 crimini razziali, mentre nel 2005 all'incirca 400. Partiti come l'Unit\u00e0 nazionale russa e il Movimento contro l'immigrazione clandestina interagiscono spesso e volentieri con movimenti neonazisti e di supremazia bianca quali lo Schultz 88 e la Ronda bianca.\nStati Uniti.\nLa discriminazione avviene principalmente contro i neri, i latinoamericani e gli asiatici. I principali gruppi del potere bianco sono il Ku Klux Klan e il Partito Nazista Americano. Gli studi sociologici condotti sulle aree a maggiore presenza di suprematisti hanno ravvisato un rapporto con la diffusione di crimini d'odio: in proposito, la \"Anti-Defamation League\" ha calcolato che nel 2018 tre quarti degli omicidi compiuti da estremisti negli Stati Uniti sono stati perpetrati da soggetti affiliati a gruppi di suprematisti bianchi.\nSolo con grande riluttanza e dopo la strage di Charlottesville il presidente Donald Trump ha superato l'equiparazione tra \"estremisti identitari\" neri e suprematisti bianchi, per pronunciare nette parole di condanna, che sono state ribadite il 5 agosto 2019. In ogni caso, nell'anno 2019 gli incidenti riconducibili a questo tipo di propaganda sono cresciuti del 120 per cento."}
{"id": "1213486", "revid": "2184720", "url": "https://it.wikipedia.org/wiki?curid=1213486", "title": "Spogliatoio", "text": "Lo spogliatoio \u00e8 una stanza adibita al cambio di indumenti, principalmente in ambito sportivo. Pu\u00f2 anche contenere i servizi igienici. \nFunzione.\nLo spogliatoio differisce dal camerino, tipico di teatri e negozi d'abbigliamento. Ha, infatti, la funzione di custodire i vestiti della persona mentre essa svolge un'altra attivit\u00e0.\nAll'interno delle strutture sportive \u00e8 spesso sito in un'apposita zona, debitamente separata dal campo di gioco.\nAltri significati.\nIl termine viene usato, in senso figurato, per indicare i rapporti e l'atmosfera psicologica tra gli atleti della squadra."}
{"id": "1213492", "revid": "228587", "url": "https://it.wikipedia.org/wiki?curid=1213492", "title": "Ratto di Proserpina", "text": ""}
{"id": "1213496", "revid": "179152", "url": "https://it.wikipedia.org/wiki?curid=1213496", "title": "Marie H\u00e9l\u00e8ne Pr\u00e9mont", "text": ""}
{"id": "1213497", "revid": "287204", "url": "https://it.wikipedia.org/wiki?curid=1213497", "title": "Marie-Helene Premont", "text": ""}
{"id": "1213499", "revid": "70217", "url": "https://it.wikipedia.org/wiki?curid=1213499", "title": "Modulo (meccanica)", "text": ""}
{"id": "1213500", "revid": "115672774", "url": "https://it.wikipedia.org/wiki?curid=1213500", "title": "Haile Gerima", "text": "Biografia.\nNel 1968 \u00e8 emigrato negli USA e, dopo una lunga formazione, \u00e8 diventato membro della \"Los Angeles School of black film makers\" della UCLA, l'universit\u00e0 pi\u00f9 importante della California. \u00c8 stato professore alla Howard University di Washington fino al 1975. Il suo film pi\u00f9 noto \u00e8 sicuramente \"Sankofa\" (1993), un film sullo schiavismo.\nTra i suoi film pi\u00f9 recenti c'\u00e8 \"Adwa\" (1999), sulla famosa battaglia di Adua contro l'esercito coloniale italiano e \"Teza\", in concorso alla mostra del cinema di Venezia 2008 e vincitore del Leone d'argento - Gran premio della giuria."}
{"id": "1213501", "revid": "54765", "url": "https://it.wikipedia.org/wiki?curid=1213501", "title": "\u00c1lvaro Uribe", "text": ""}
{"id": "1213506", "revid": "599013", "url": "https://it.wikipedia.org/wiki?curid=1213506", "title": "Marie-Hel\u00e8ne Pr\u00e9mont", "text": ""}
{"id": "1213508", "revid": "172067", "url": "https://it.wikipedia.org/wiki?curid=1213508", "title": "Io e Marley", "text": ""}
{"id": "1213510", "revid": "179152", "url": "https://it.wikipedia.org/wiki?curid=1213510", "title": "Marie Hel\u00e8ne Pr\u00e9mont", "text": ""}
{"id": "1213511", "revid": "120998712", "url": "https://it.wikipedia.org/wiki?curid=1213511", "title": "Avraham Stern", "text": "Fu il fondatore e il capo dell'organizzazione terroristica sionista pi\u00f9 tardi conosciuta come Lohamei Herut Israel (abbr. Lehi) o secondo la definizione inglese \"Banda Stern\".\nNacque in Polonia, immigr\u00f2 coi genitori nel regime mandatario britannico della Palestina nel 1925 e studi\u00f2 prima al Liceo Classico Ebraico di Gerusalemme e poi all'Universit\u00e0 Ebraica sul Monte Scopus.\nSi specializz\u00f2 in lettere classiche e letteratura greca e latina.\nFond\u00f2 il Lehi nel 1940, staccandosi dall'Irgun, quando quest'ultimo si era unito all'Haganah per supportare i britannici nella lotta contro i nazisti. Nel 1932 compose la canzone \"Hayalim Almonim\", che fino al 1940 fu l'inno dell'Irgun.\nStern rifiut\u00f2 sempre la collaborazione con la Gran Bretagna, anzi sosteneva che una continua lotta contro le forze britanniche avrebbe potuto portare alla costituzione di uno Stato Ebraico indipendente risolvendo anche il problema della diaspora ebraica.\nIl rifiuto britannico di permettere agli ebrei fuggiaschi dalla Germania nazista di entrare nella Palestina britannica, rafforz\u00f2 le sue tesi.\nStern era impopolare tra molti degli altri leader ebraici clandestini.\nColpiva per la sua strana figura nell'ambiente disinvolto della clandestinit\u00e0, che era in gran parte basato sul movimento dei kibbutz, apparendo come un intellettuale fastidioso e formale, che insisteva sempre ad indossare giacca e cravatta, anche nell'ardente estate del Medio Oriente.\nIl suo movimento includeva una massa eclettica di individui, proveniente da entrambe le ali estreme dei movimenti politici, compresi eminenti attivisti della destra come Yitzhak Shamir (che sarebbe poi diventato primo ministro d'Israele).\nNel gennaio 1941 Stern tent\u00f2 di accordarsi con le autorit\u00e0 naziste tedesche, offrendo di \u201cprendere parte attivamente alla guerra a fianco della Germania\u201d in cambio dell'aiuto ai rifugiati ebrei per raggiungere Israele all'interno di uno stato ebraico.\nUn altro tentativo di contattare i tedeschi fu fatto verso la fine del 1941, ma non ci fu risposta tedesca in entrambi i casi.\nStern fu assassinato il 12 febbraio 1942 dalla polizia britannica.\nDurante il suo arresto in un appartamento di Tel Aviv dove si stava nascondendo, a Stern fu sparato alle spalle quando era gi\u00e0 stato ammanettato.\nSecondo molti cronisti, \u00e8 probabile che fu assassinato per il suo ruolo di leader del Lehi.\nStern fu anche un poeta.\nLa sua eredit\u00e0 poetica, consistente in 53 poesie, \u00e8 caratterizzata dalla figura di Moshe Hazani come espressione dell'erotismo della morte insieme all'anti-erotismo delle donne.\nAl giorno di commemorazione di Avraham Stern partecipano ogni anno politici e funzionari governativi israeliani.\nNel 1978 fu emesso un francobollo in suo onore.\nSuo figlio, Yair, nato pochi mesi dopo il suo omicidio, \u00e8 un giornalista radiofonico e televisivo che dirige la Israel Television.\nNel 1981 fu fondata la citt\u00e0 di Kokhav Yair (Stella di Yair), intitolata al suo nome di battaglia."}
{"id": "1213512", "revid": "83549", "url": "https://it.wikipedia.org/wiki?curid=1213512", "title": "Mineralcorticoidi", "text": ""}
{"id": "1213513", "revid": "599013", "url": "https://it.wikipedia.org/wiki?curid=1213513", "title": "Valle Caudina", "text": "La Valle Caudina, o piana o piano di Montesarchio \u00e8 una valle che si trova in Campania, il cui territorio \u00e8 amministrativamente diviso tra le province di Benevento ed Avellino, \nGeografia fisica.\nLa valle si trova circa nel centro geografico della Campania e dista circa 20\u00a0km da Benevento, 23\u00a0km da Avellino, 22\u00a0km da Caserta, 38\u00a0km da Napoli e 57\u00a0km da Salerno, ed \u00e8 delimitata a sud dalla catena montuosa del Partenio, e a nord dal massiccio del Taburno e da alture minori; si estende per circa \u00a0km in direzione W-E e \u00a0km in direzione N-S o, secondo altre fonti, 10 in lunghezza e 5 in larghezza.\nIl suo principale ingresso da ovest \u00e8 la Stretta di Arpaia, identificata in genere con le Forche Caudine, situata tra i monti Tairano e Castello, ma vi \u00e8 anche la gola di Moiano. L'ingresso orientale \u00e8 invece il \"passo di Sferracavallo\" nel comune di Montesarchio. Il territorio della valle nel complesso \u00e8 pianeggiante o lievemente ondulato; l'altitudine media si aggira attorno ai 290\u2013310\u00a0m s.l.m. \u00c8 attraversata dal fiume Isclero, che nasce sulle propaggini del Taburno e passa attraverso la gola di Moiano, riversandosi poi nel Volturno.\nStoria.\nLa Valle Caudina era originariamente occupata da un lago alimentato da acque provenienti dal Taburno e dal Partenio.\nRinvenimenti di ceramiche a San Martino Valle Caudina fanno pensare a primi insediamenti risalenti all'Et\u00e0 del Bronzo (1800-1000 a.C.). Vi nasce poi, attorno all'VIII secolo a.C., la citt\u00e0 di Caudium, capitale della trib\u00f9 sannita dei Caudini, ricordata soprattutto per l'umiliante sconfitta delle Forche Caudine che i Sanniti inflissero ai Romani nel 321 a.C. durante la Seconda guerra sannitica. La collocazione ritenuta pi\u00f9 probabile \u00e8 tra gli attuali abitati di Montesarchio e Bonea. In epoca romana vi passava la via Appia nel tratto tra \"Capua\" e \"Beneventum\".\nI nuclei originari dei paesi attuali sorsero attorno a castelli sulle pendici delle montagne circostanti la valle, a causa della necessit\u00e0 degli abitanti di premunirsi contro le incursioni dei Longobardi. Nel corso del tempo essi si sono sviluppati verso la pianura, anche se la parte centrale della valle \u00e8 tuttora dedicata prevalentemente alle coltivazioni.\nGeografia antropica.\nCaratterizzata da un grado di urbanizzazione non molto elevato (anche se decisamente superiore a quello del resto delle province di Avellino e Benevento), la Valle Caudina presenta ampie zone dedicate alle coltivazioni o in cui il patrimonio naturalistico \u00e8 intatto. \u00c8 attraversata dalla SS 7 \"Appia\", dalla \"realizzanda\" statale a scorrimento veloce \"Fondo Valle Isclero\", dal realizzando \"asse attrezzato Pianodardine - Valle Caudina\" e dalla ferrovia Benevento-Cancello. Il livello di criminalit\u00e0 \u00e8 basso, nettamente inferiore rispetto al contesto regionale.\nL'attivit\u00e0 produttiva \u00e8 principalmente agricola (cereali, ortaggi, olive, uva da vino) anche se va affermandosi una certa attivit\u00e0 industriale, in particolare nel comune pi\u00f9 grande, Montesarchio, e attorno alla via Appia (industria dei materiali da costruzione, un oleificio). Il commercio \u00e8 favorito dalla posizione centrale della Valle. Attualmente si mira anche allo sviluppo turistico.\nComuni.\nIl territorio della Valle Caudina \u00e8 diviso in 14 comuni, di cui 10 in provincia di Benevento e 4 in provincia di Avellino.\n Provincia di Avellino \n Provincia di Benevento \n Provincia di Benevento\nI comuni contrassegnati da un asterisco si trovano in una posizione periferica e, pur essendo legati agli altri per ragioni storico-culturali, talvolta non vengono considerati comuni della Valle Caudina. Senza di loro, gli abitanti della Valle sono circa 52.000. A fine anni 2010 \u00e8 in corso di realizzazione l'unione di comuni tra alcuni dei centri a cavallo delle due province."}
{"id": "1213519", "revid": "56818", "url": "https://it.wikipedia.org/wiki?curid=1213519", "title": "Ratto di Proserpina (mito)", "text": ""}
{"id": "1213521", "revid": "729019", "url": "https://it.wikipedia.org/wiki?curid=1213521", "title": "Alluttoq", "text": "Alluttoq (o Agdlugtoq, danese Arveprinsen Ejland) \u00e8 un'isola disabitata della Groenlandia di 655\u00a0km\u00b2. Fino al 2008 apparteneva alla contea della Groenlandia Occidentale e al comune di Ilulissat; in seguito alla riforma municipale del 2009 \u00e8 divenuta parte del comune di Qaasuitsup e dopo alla sua soppressione entr\u00f2 a far parte del comune di Avannaata."}
{"id": "1213526", "revid": "1494169", "url": "https://it.wikipedia.org/wiki?curid=1213526", "title": "Joe Simon", "text": ""}
{"id": "1213531", "revid": "729019", "url": "https://it.wikipedia.org/wiki?curid=1213531", "title": "Qeqertaq (isola, Qeqertarsuaq)", "text": "Qeqertaq \u00e8 un'isola disabitata della Groenlandia. Prima della riforma municipale groenlandese apparteneva alla contea della Groenlandia Occidentale e al comune di Qeqertarsuaq. Oggi fa parte del comune di Qeqertalik."}
{"id": "1213533", "revid": "93556", "url": "https://it.wikipedia.org/wiki?curid=1213533", "title": "Finkenstein am Faaker See", "text": "Finkenstein am Faaker See (fino al 2000 \"Finkenstein\", in sloveno \"Bek\u0161tanj\") \u00e8 un comune austriaco di 8 799 abitanti nel distretto di Villach-Land, in Carinzia; ha lo status di comune mercato (\"Marktgemeinde\"). Nel 1973 ha inglobato il comune soppresso di Ledenitzen e la localit\u00e0 di Ferlach, gi\u00e0 frazione del comune soppresso di Maria Gail.\nFinkenstein am Faaker See si trova nelle vicinanze di Villaco, tra il Faaker See e le Caravanche; vi si trova una rocca che domina il lago e nella cui arena all'aperto si tengono in estate rappresentazioni di vario tipo.\nGeografia antropica.\nSuddivisioni amministrative.\nIl territorio comprende 28 localit\u00e0 (tra parentesi il nome in lingua slovena e numero di abitanti al 1\u00ba gennaio 2015), di cui nove comuni catastali (quelli segnati con l'asterisco):"}
{"id": "1213534", "revid": "4175", "url": "https://it.wikipedia.org/wiki?curid=1213534", "title": "Qualificazioni alla Coppa del Mondo di rugby 1991", "text": "Le qualificazioni alla Coppa del Mondo di rugby 1991 si tennero tra il 1989 e il 1990 su base continentale.\nEsse dovettero esprimere 8 squadre nazionali sulle 16 che avrebbero dovuto prendere parte alla rassegna mondiale, mentre le altre 8 (le quartifinaliste dell'edizione del 1987, , , , , , , e ) erano qualificate d'ufficio.\nFu, anche, la prima volta che si procedette al meccanismo di qualificazione, essendo stata l'edizione precedente organizzata a inviti, con le 8 squadre all'epoca facenti parte dell'IRB automaticamente qualificate e altrettante invitate.\nAll'Africa fu riservata una squadra, alle Americhe tre, all'Asia e Oceania cumulativamente furono riservate due squadre, cos\u00ec come all'Europa.\nLe qualificazioni iniziarono il 30 aprile 1989 in Francia per la zona europea, tra e e tra e , che cos\u00ec furono le prime squadre in assoluto a scendere in campo per un incontro ufficiale di qualificazione alla Coppa del Mondo.\nOgni federazione continentale previde differenti meccanismi di qualificazione.\nCriteri di qualificazione.\nLe qualificazioni mondiali riguardarono 25 squadre, classificatesi con meccanismi variabili a seconda del numero di partecipanti per continente.\nQualificazioni Europa.\nGirone finale.\nTre delle quattro squadre in gara (, e ) facevano all'epoca parte della prima divisione della Coppa FIRA 1990-92, mentre i erano in seconda divisione.\nLe due partite della Spagna contro Italia e Romania furono utili ai fini di entrambe le competizioni.\nQuadro completo delle qualificazioni.\nIn grassetto le squadre ammesse al turno successivo."}
{"id": "1213535", "revid": "179152", "url": "https://it.wikipedia.org/wiki?curid=1213535", "title": "Tracey Moseley", "text": ""}
{"id": "1213536", "revid": "179152", "url": "https://it.wikipedia.org/wiki?curid=1213536", "title": "Michael Prokop", "text": ""}
{"id": "1213537", "revid": "1862310", "url": "https://it.wikipedia.org/wiki?curid=1213537", "title": "Qeqertaq (disambigua)", "text": "Qeqertaq \u00e8:"}
{"id": "1213538", "revid": "1494169", "url": "https://it.wikipedia.org/wiki?curid=1213538", "title": "4X", "text": ""}
{"id": "1213539", "revid": "80339", "url": "https://it.wikipedia.org/wiki?curid=1213539", "title": "Lucignolo (trasmissione televisiva)", "text": ""}
{"id": "1213540", "revid": "196390", "url": "https://it.wikipedia.org/wiki?curid=1213540", "title": "Four cross", "text": ""}
{"id": "1213557", "revid": "767487", "url": "https://it.wikipedia.org/wiki?curid=1213557", "title": "SimFarm", "text": "Sim Farm \u00e8 stato l'unico videogioco sviluppato dalla Maxis a mettere il giocatore nei panni di un fattore, che pu\u00f2 crearsi la sua fattoria, scegliendo di poter coltivare campi e/o allevare animali.\nSi possono scegliere tante tipologie di coltivazioni tra cui grano, riso, fragole, patate, oppure il giocatore ha la possibilit\u00e0 di crearsi un frutteto coltivando arance, mele o uva. C'\u00e8 la possibilit\u00e0 di comprare tutti gli strumenti per la coltivazione dei campi tra cui l'aratro, il camion, il trattore, e tutte le materie prime necessarie per inseminare, disinfestare e concimare i campi.\nIl settore dell'allevamento \u00e8 stato un po' trascurato dagli sviluppatori, comunque il giocatore pu\u00f2 scegliere di allevare mucche, cavalli, maiali, pecore o conigli. Gli animali allevati, col tempo se accuditi, dandogli da mangiare (solo fieno nel gioco) e da bere e recintati a dovere cresceranno, si accoppieranno e faranno figli.\nI prodotti creati dalle coltivazioni verranno venduti al mercato generale che decider\u00e0 il prezzo in base al trend che quel determinato prodotto avr\u00e0 settimanalmente. Gli animali invece vedranno crescere o diminuire il valore in base all'et\u00e0 e allo stato di salute. Il fattore all'inizio avr\u00e0 un budget molto basso e inizier\u00e0 con un terreno piccolo, ma col passare del tempo se gli affari andranno bene potrete scegliere se comperare altri appezzamenti o se investire sulle strutture, comprando silo, magazzini e altre strutture per la conservazione delle sementi, dei prodotti finiti o come garage per i macchinari da lavoro."}
{"id": "1213559", "revid": "767487", "url": "https://it.wikipedia.org/wiki?curid=1213559", "title": "La voce di Pasolini", "text": "La voce di Pasolini \u00e8 un film-documentario del 2006 diretto da Mario Sesti e Matteo Cerami.\nTrama.\nDocumentario che alla voce fuori campo di Toni Servillo, che legge brani tratti dalle poesie, dai saggi o dalle interviste rilasciate da Pier Paolo Pasolini, accosta immagini di repertorio tratte dall'Istituto Luce e frammenti del film, mai realizzato, \"Porno-Teo-Kolossal\".\nProduzione.\nSi tratta di una produzione di BiM Distribuzione in associazione con Indigo Film e con il sostegno della Cineteca del Comune di Bologna, della Fondazione archivio audiovisivo del movimento operaio e democratico, dell'Associazione Home Movies e dell'Auditorium Parco della Musica.\nDistribuzione.\nRiproposto alla Festa del Cinema di Roma del 2015, sezione \"Omaggi\" ."}
{"id": "1213560", "revid": "767487", "url": "https://it.wikipedia.org/wiki?curid=1213560", "title": "Mario Corti (calciatore)", "text": "Carriera.\nCresciuto nella squadra blucerchiata, esord\u00ec nella massima serie il 29 maggio 1949, in Sampdoria-Torino (2-3). Vinse il Torneo di Viareggio nel 1950 e nel 1952-1953 pass\u00f2 in prestito al Piombino, in Serie B. Gioc\u00f2 con i toscani solo una stagione, per poi passare al . I biancorossi lo impiegarono da titolare in difesa per quattro anni.\nNel 1957-1958 pass\u00f2 al Catania. Le prime due stagioni furono giocate nella bassa classifica. Con l'arrivo di Ignazio Marcoccio e la conferma di Carmelo Di Bella, la squadra si riprese e conquist\u00f2 la promozione nella massima serie. Corti ne divent\u00f2 il capitano per quattro stagioni, tra il 1960 e il 1964, gioc\u00f2 successivamente nel , in Serie D e chiuse la carriera in Australia nell'Adelaide nel 1968."}
{"id": "1213574", "revid": "73915355", "url": "https://it.wikipedia.org/wiki?curid=1213574", "title": "Liscio romagnolo", "text": ""}
{"id": "1213579", "revid": "46291", "url": "https://it.wikipedia.org/wiki?curid=1213579", "title": "Fimbriidae", "text": ""}
{"id": "1213580", "revid": "46291", "url": "https://it.wikipedia.org/wiki?curid=1213580", "title": "Melibidae", "text": ""}
{"id": "1213581", "revid": "116944", "url": "https://it.wikipedia.org/wiki?curid=1213581", "title": "Segno meno", "text": ""}
{"id": "1213582", "revid": "46291", "url": "https://it.wikipedia.org/wiki?curid=1213582", "title": "Tethidae", "text": ""}
{"id": "1213583", "revid": "46291", "url": "https://it.wikipedia.org/wiki?curid=1213583", "title": "Tethymelibidae", "text": ""}
{"id": "1213592", "revid": "228587", "url": "https://it.wikipedia.org/wiki?curid=1213592", "title": "Borgarfj\u00f6r\u00f0ur (fiordo)", "text": "Il Borgarfj\u00f6r\u00f0ur \u00e8 un fiordo nella costa occidentale dell'Islanda nei pressi del comune di Borgarnes. Le sue acque appaiono calme ma, al contrario, il fiordo \u00e8 in verit\u00e0 una parte di mare piuttosto pericolosa per la navigazione a causa delle correnti sottomarine e dei bassi fondali.\nAll'interno del \"Borgarfj\u00f6r\u00f0ur\" sono presenti numerose isole pianeggianti, la maggior parte delle quali disabitate. Inoltre, nei pressi di Borgarnes, la hringvegur, la grande strada ad anello che contorna tutta l'Islanda, passa su un ponte lungo 500 metri all'interno del fiordo.\nLe terre attorno sono abitate fin dai tempi della colonizzazione islandese. Qui sono stati ambientati eventi delle saghe islandesi come quella di Egill Skallagr\u00edmsson.\nIl nome del fiordo, infatti, sembra provenire dalla fattoria di \"Borg\", che secondo le saghe venne fondata da Skallagr\u00edmur, padre di Egill, che si impossess\u00f2 della terra circostante e diede al fiordo il nome \"Borgarfj\u00f6r\u00f0ur\"."}
{"id": "1213596", "revid": "79968", "url": "https://it.wikipedia.org/wiki?curid=1213596", "title": "Qirush", "text": ""}
{"id": "1213597", "revid": "1632387", "url": "https://it.wikipedia.org/wiki?curid=1213597", "title": "Haven (Dark Tranquillity)", "text": "Haven \u00e8 il quinto album dei Dark Tranquillity, pubblicato nel 2000.\nL'album continua il progresso musicale iniziato con il lavoro precedente, Projector. \nL'aumento dell'uso di tastiere rende il suono pi\u00f9 profondo e pieno, ed il cantato di Mikael Stanne si fa pi\u00f9 espressivo e potente.\nIl mix di melodia, uso di elettronica e metal amplia la base di fan della band, ma desta anche le critiche dei fan dei primi album che non apprezzano il notevole cambiamento.\nLa versione giapponese contiene anche la traccia bonus, \"Cornered\", oltre al video musicale di \"ThereIn\".\nLa grafica di copertina \u00e8 opera del chitarrista Niklas Sundin, che l'ha realizzata tramite il suo studio grafico Cabin Fever Media.\nTracce.\nCredits"}
{"id": "1213598", "revid": "125770771", "url": "https://it.wikipedia.org/wiki?curid=1213598", "title": "Panjabi MC", "text": "Carriera.\n\"Ninder Johal\" di \"Nachural Records\" scopre Panjabi MC seguendo un remix di \"Kuldeep Manak's\" \"Ghariah Milan De\". Il suo primo 12 pollici \"Rootz\" causa controversie per l'uso di campionamenti dalla canzone \"Muslim\" per problemi religiosi. Cosicch\u00e9 il singolo viene ritirato dal mercato, ma il cantante d'origine indiana continua a scrivere, incidere e cantare canzoni. Ma il successo internazionale esplode con \"Mundian To Bach Ke\" (traduzione dal punjabi \"Attenzione ai ragazzi\") (1998; prima apparizione nell'album \"Legalised\") con il tema mixato della serie TV \"Supercar\" con musica bhangra. Questa hit sar\u00e0 scaricata via internet in Germania ed in altre zone europee, tra cui il Regno Unito, strada che poi aprir\u00e0 a Panjabi il mercato industriale europeo. Una versione successiva di \"Mundian Bach to Ke\" (del 2002) sar\u00e0 rifatta dal rapper Jay-Z chiamata \"Beware of the boys\". Panjabi sar\u00e0 quindi invitato a molte trasmissioni musicali tra cui la \"Top of the Pops\" ed il festival di Sanremo del 2003, e la stessa canzone \"Mundian To Bach Ke\" sar\u00e0 uno dei tanti tormentoni radiofonici e televisivi di quell'anno. \u00c8 la Motivo la casa discografica che porta in Italia questo brano."}
{"id": "1213601", "revid": "38120", "url": "https://it.wikipedia.org/wiki?curid=1213601", "title": "Esploratori e Guide Cattolici Pontederesi", "text": ""}
{"id": "1213610", "revid": "4175", "url": "https://it.wikipedia.org/wiki?curid=1213610", "title": "Qualificazioni alla Coppa del Mondo di rugby 1995", "text": "Le qualificazioni alla Coppa del Mondo di rugby 1995 si tennero tra il 1992 e il 1994 su base continentale.\nEsse dovettero esprimere 7 squadre nazionali sulle 16 che avrebbero dovuto prendere parte alla rassegna mondiale, mentre altre 9 erano gi\u00e0 qualificate d'ufficio: le 8 quartifinaliste dell'edizione del 1991 (, , , , , , e ) pi\u00f9 il Paese organizzatore, per la prima volta ammesso alla competizione dopo la fine dell\"'apartheid\" un tempo l\u00ec vigente.\nAll'Africa, alle Americhe, all'Asia e all'Oceania fu riservata una squadra ciascuno, mentre invece l'Europa espresse tre squadre.\nOgni federazione continentale previde differenti meccanismi di qualificazione.\nCriteri di qualificazione.\nLe qualificazioni mondiali riguardarono 44 squadre, classificatesi con meccanismi variabili a seconda del numero di partecipanti per continente.\nQualificazioni Americhe.\nGirone Sud.\nIl campionato sudamericano 1993 fu vinto dall' che, quindi, si qualific\u00f2 per la finale della zona Americhe.\nQuadro completo delle qualificazioni.\nIn grassetto le squadre ammesse al turno successivo."}
{"id": "1213613", "revid": "14480", "url": "https://it.wikipedia.org/wiki?curid=1213613", "title": "Consigliere Anziano", "text": ""}
{"id": "1213616", "revid": "38120", "url": "https://it.wikipedia.org/wiki?curid=1213616", "title": "Egcp", "text": ""}
{"id": "1213619", "revid": "21880", "url": "https://it.wikipedia.org/wiki?curid=1213619", "title": "Chioraera", "text": ""}
{"id": "1213621", "revid": "1573940", "url": "https://it.wikipedia.org/wiki?curid=1213621", "title": "Melibe papillosa", "text": "Melibe papillosa () \u00e8 un mollusco nudibarnchio della famiglia Tethydidae."}
{"id": "1213622", "revid": "21880", "url": "https://it.wikipedia.org/wiki?curid=1213622", "title": "Jacunia", "text": ""}
{"id": "1213625", "revid": "767487", "url": "https://it.wikipedia.org/wiki?curid=1213625", "title": "In fuga col malloppo", "text": "In fuga col malloppo (\"Free Money\") \u00e8 un film del 1998 diretto da Yves Simoneau.\nCommedia nera con protagonista Marlon Brando, \u00e8 stata distribuita in Italia il 25 giugno 1999 e negli Stati Uniti il 12 ottobre 1999.\nTrama.\nSven Sorenson \u00e8 il sadico direttore di un penitenziario che non esita ad uccidere personalmente i detenuti se questi tentano la fuga. Un giorno le sue due figlie, Liv e Inge, gli rivelano di essere entrambe incinte di due balordi, Larry e Bud, coi quali quindi si sposano. Sven, che non ha mai visto di buon occhio i due, comincia a perseguitarli, facendoli sgobbare come muli e minacciandoli di morte se oseranno fare del male alle sue figlie. I due allora progettano una rapina ad un treno postale che va a buon fine, ma Sven che sospetta fortemente dei due, in particolare di Bud, riesce a far condannare quest'ultimo a vent'anni di prigione. Tuttavia Bud riesce ad evadere, grazie all'aiuto di Larry, e insieme si danno alla fuga, ma vengono inseguiti da Sven che riesce a intrappolarli in una mietispazzatura ed \u00e8 sul punto di ucciderli. Grazie all'aiuto di un'agente dell'FBI che da tempo indaga su Sven, Larry e Bud riescono a sfuggire alla morte e finire cos\u00ec lontani in una spiaggia caraibica dove ancora sono alle prese con due sorelle gemelle ed il loro padre che tanto assomiglia al direttore da cui sono appena sfuggiti. Sven viene arrestato e rinchiuso nel suo stesso penitenziario, ma anche in prigione continua a rimanere sadico e avido come sempre, schiavizzando barbaramente il suo compagno di cella e insultando il nuovo direttore del carcere che ha preso il suo stesso posto."}
{"id": "1213627", "revid": "78273", "url": "https://it.wikipedia.org/wiki?curid=1213627", "title": "Phoenicurum", "text": ""}
{"id": "1213629", "revid": "1543377", "url": "https://it.wikipedia.org/wiki?curid=1213629", "title": "Conflitto (album)", "text": "Conflitto \u00e8 il secondo album del gruppo hip hop italiano Assalti Frontali, uscito nel 1996.\nIl disco.\nIl disco fu registrato a Roma da Don Zientara, produttore della scena indipendente di Washington D.C. (Fugazi) e fu una delle prime produzioni realizzate nel nuovo studio di registrazione Musica Forte, costruito all'interno del centro sociale Forte Prenestino.\nVenne distribuito da \"Il manifesto\" in edicola esaurendo in breve le 25.000 copie della stampa.\nIl disco, a differenza del precedente (Terra di nessuno), \u00e8 completamente suonato dai Brutopop e vede alla voce, accanto a Militant A, Testimone Oculare.\nFormazione e musicisti.\nIl gruppo all'epoca dell'uscita del disco comprendeva:"}
{"id": "1213638", "revid": "74173", "url": "https://it.wikipedia.org/wiki?curid=1213638", "title": "Alliance Club Horsens", "text": "L'AC Horsens (nome completo \"Alliance Club Horsens\"), chiamato comunemente Horsens, \u00e8 una societ\u00e0 calcistica con sede a Horsens, in Danimarca. Milita nella Superligaen, la massima serie del campionato danese.\nOrganico.\nRosa 2020-2021.\n\"Aggiornata al 5 marzo 2021.\"\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "1213639", "revid": "1784938", "url": "https://it.wikipedia.org/wiki?curid=1213639", "title": "Alphonse de Lamartine", "text": "Ammiratore di Chateaubriand, fu esponente letterario del Romanticismo, e in politica fu un monarchico costituzionale, poi un repubblicano moderato e liberale, simpatizzante degli storici girondini su cui scrisse opere storiche.\nBiografia.\nLa giovinezza.\nNacque nella casa paterna di M\u00e2con da Alix des Roys (1766-1829), poetessa e memorialista, una madre che \u00abnon gli chiese che di essere vero e buono\u00bb e per la quale manifest\u00f2 sempre grande venerazione, e da Pierre de Lamartine (1752-1852), cadetto di una famiglia di piccola nobilt\u00e0, proprietario di diversi immobili e di terre, come la casa nella campagna di Milly, circondata da terre coltivate a vigneto, dove, dal 1797, il futuro poeta trascorse la sua infanzia. Il padre, ufficiale di cavalleria, portava il titolo di cortesia di Cavaliere di Pratz, e fu ferito nella difesa del palazzo delle Tuileries il 10 agosto 1792, e incarcerato durante il regime del Terrore.\nLa madre, oltre ad essere una donna molto religiosa, era una convinta vegetariana e per togliere al figlio il desiderio della carne lo condusse a vedere l'interno di un mattatoio, come ricorda Lamartine nelle \"Confidenze\" (1849):\nIn seguito torn\u00f2 per un periodo a mangiare carne e pesce, bench\u00e9 successivamente forse ritorn\u00f2 all'alimentazione vegetariana, ma nelle sue opere continu\u00f2 a insistere sul tema della crudelt\u00e0 dell'uccisione degli animali e della dieta carnea.\nNel 1801 Alphonse entr\u00f2 nella pensione Puppier a Lione, dove avrebbe dovuto condurre gli studi ma dalla quale per\u00f2 fugg\u00ec l'anno successivo. Sistemato allora, nel 1803, presso il collegio degli ex-gesuiti \"P\u00e8res de la Foi\" di Belley, prese interesse alle discipline letterarie, dai poeti latini a Chateaubriand e, oltre a essere un ottimo allievo, incominci\u00f2 a sentire vocazione alla poesia. Fra gli altri, aveva per compagno di studi Aymon de Virieu, con il quale si leg\u00f2 d'amicizia per tutta la vita.\nNel 1808 termin\u00f2 gli studi: secondo la tradizione, avrebbe dovuto intraprendere la carriera militare ma la famiglia, legata ai Borbone, non volle che Alphonse in nessun modo potesse servire l'Impero: nel 1811, a 21 anni, lo mandarono a svagarsi in Italia, dove avevano alcuni cugini che vivevano a Livorno, a Pisa e a Napoli. Nella citt\u00e0 partenopea ebbe la sua prima esperienza sentimentale con una ragazza del luogo, Antonella Jacomino, che ricorder\u00e0 anni dopo nel suo romanzo \"Graziella\", ambientato nella vicina isola di Procida.\nTornato a Milly nel 1812, Lamartine ne divenne sindaco: fu il primo passo di una carriera politica che avr\u00e0 molta pi\u00f9 importanza nel futuro. Nel 1814, con la caduta di Napoleone, entr\u00f2 a far parte delle guardie del corpo di Luigi XVIII a Beauvais ma il ritorno dell'imperatore nel 1815 lo costrinse a rifugiarsi in Svizzera e poi in Savoia, per evitare la coscrizione sotto il tricolore della \"Grande Arm\u00e9e\", ospite della famiglia dello scrittore e militare Xavier de Maistre (il fratello del filosofo reazionario Joseph de Maistre). Dopo Waterloo, ritorn\u00f2 in Francia e a novembre rinunci\u00f2 al servizio militare.\nProv\u00f2 l'esperienza letteraria della tragedia, scrivendo dal 1813 al 1818 una \"Med\u00e9e\" e un \"Sa\u00fbl\", ma quei tentativi sono soltanto prove d'imitazione di Racine e di Voltaire; nelle sue corde non vi \u00e8 il genere drammatico, ma quello sentimentale che l'epoca stessa esigeva. Lesse anche Rousseau, Andr\u00e9 Ch\u00e9nier, i romantici inglesi e Madame de Sta\u00ebl, e ne fu difatti fortemente influenzato.\nEvase volentieri dalla vita familiare: in una sua permanenza a Aix-les-Bains, dove curava i suoi disturbi di fegato, conobbe Julie Charles, una creola, moglie di un noto medico: con lei trascorse una vacanza in Savoia - durante un viaggio ad Altacomba, nel lago del Bourget la loro barca and\u00f2 alla deriva mentre infuriava una tempesta - e Alphonse ebbe un lungo rapporto d'amore con Julie, inizio di un'intensa relazione cui porr\u00e0 termine la morte di lei, affetta da tubercolosi, il 18 dicembre 1817: la famosa poesia \"Le lac\", inserita nella raccolta delle \"M\u00e9ditations po\u00e9tiques\" (1820), \u00e8 il maggior risultato artistico di quella relazione. Dedic\u00f2 anche un'ode alla nascita di Enrico, duca di Bordeaux dove lo defin\u00ec il \"figlio del miracolo\".\nLe \"Meditazioni poetiche\", apparse anonime nel marzo 1820, sono costituite da 24 poesie, scritte dal 1816 al 1819: ispirate all'amore per Julie sono \"Invocation\" (1816), \"Le lac\" e \"L'immortalit\u00e9\" (1817), \"L'isolement\" (1818), \"Le soir\", \"Le d\u00e9sespoir\" e \"Souvenir\" (1819). Le altre sono d'ispirazione religiosa, come \"La Providence \u00e0 l'Homme\" o \"La pri\u00e8re\" o d'altra circostanza, come \"Le vallon\". Nelle successive edizioni Lamartine vi comprende altre poesie e in quella del 1849 vi aggiunge una prefazione in cui scrive della sua vocazione alla poesia.\nEsse ebbero subito un grande successo di critica e di vendita, raggiungendo le 45.000 copie in quattro anni: in pieno Romanticismo, fu capace di dare agli appassionati quello che essi si attendevano, una poesia nuova che sembrava \u00abuscire veramente dal cuore\u00bb, diversamente dal lirismo di facciata di un Jean-Baptiste Rousseau o un Pierre-Antoine Lebrun.\nLa maturit\u00e0.\nDopo aver avuto una breve relazione con una nobile di origine italiana, L\u00e9na de Larche, nel marzo 1820 fu nominato ambasciatore a Napoli ma a maggio gi\u00e0 rinunciava all'incarico e il 5 giugno spos\u00f2 a Chamb\u00e9ry l'inglese protestante anglicana Mary Ann Elisa Birch: abitarono nel castello che il padre le aveva concesso in dote a Saint-Point, nei pressi di M\u00e2con. Nel febbraio 1821, a Roma, nacque il primo figlio Alphonse, che vivr\u00e0 solo fino al novembre 1823; nel maggio 1822 nacque a Ma\u00e7on una figlia, alla quale impose il nome di Julia, in ricordo del suo grande amore ma destinata a morire precocemente, pi\u00f9 ancora di Julie Charles, nel 1832.\nSi dedic\u00f2 intensamente alla poesia: il 20 settembre 1823 pubblic\u00f2 \"La Mort de Socrate\", nella quale esalta nel filosofo greco un precursore del cristianesimo e solo cinque giorni dopo, il 25 settembre 1823, apparvero le \"Nouvelles M\u00e9ditations po\u00e9tiques\", raccolta di venticinque poesie di diverso genere e ispirazione, che non ottennero per\u00f2 il successo della raccolta precedente. Si segnalano \"Bonaparte\", \"Les Pr\u00e9ludes\", \"Le Crucifix\", dedicato alla memoria di Julie Charles, e \"Chant d'amour\", dedicato alla moglie.\n\"Le dernier chant du p\u00e8lerinage d'Harold\" apparve in maggio. Ispirato all'opera e alla memoria di George Gordon Byron, morto il 19 agosto 1824, Lamartine, che era scosso da forti dubbi religiosi, anche a causa di diversi lutti familiari - oltre al figlio, erano appena decedute due sue sorelle - si rivolge idealmente al poeta inglese ma nella realt\u00e0 a s\u00e9 stesso, cercando una soluzione al suo stesso scetticismo religioso.\nI versi dedicati all'Italia.\nDopo aver tentato senza successo di entrare a far parte dell'Acad\u00e9mie fran\u00e7aise, dal luglio 1825 fu segretario d'ambasciata a Firenze, ove dedic\u00f2 alcuni versi anche all'Italia. In essi Lamartine, paragonando il presente dell'Italia alle glorie del suo passato, rilevava la miseria della situazione italiana, lamentando la caduta della Roma antica.\nEgli utilizz\u00f2 uno schema retorico usato spesso anche dagli stessi intellettuali italiani (\"Dagli altri muscosi, dai fori cadenti...\" nell\"'Adelchi\" di Manzoni, Leopardi con \"All'Italia\", \"Sopra il monumento di Dante\" e \"Ad Angelo Mai\", \"Dei sepolcri\" di Foscolo...), nonch\u00e9 gi\u00e0 da Chateaubriand nella sua descrizione di Roma, ma fra molti patrioti italiani si lev\u00f2 una grande indignazione.\nCos\u00ec, per aver definito l'Italia \"terra dei morti\", Gabriele Pepe giunse a sfidare a duello il poeta francese che naturalmente, secondo il codice d'onore dell'epoca, non pot\u00e9 sottrarsi al confronto, che si svolse il 19 febbraio 1826 a Firenze, a Porta San Frediano, e fu brevissimo: Pepe fer\u00ec Lamartine lievemente a un braccio e il duello fin\u00ec.\nNel 1848, come Capo provvisorio del governo e Ministro degli Esteri, Lamartine promise a Mazzini l'aiuto diplomatico ai patrioti italiani (come gi\u00e0 in uno scambio epistolare con Alessandro Manzoni a proposito della Prima guerra d'indipendenza italiana), in particolare spinse ad intervenire in aiuto alla Repubblica Romana del 1849, ma estromesso da ogni incarico da Luigi Napoleone Bonaparte, che intervenne invece a favore del papa contro il dettato della Costituzione francese, si attir\u00f2 le critiche del \"leader\" repubblicano italiano per la sua posizione giudicata troppo prudente e titubante, nonostante l'intervento del poeta in difesa dei romani insorti tenuto in Parlamento l'8 marzo.\nLe altre opere.\nFredda opera di circostanza \u00e8 invece \"Le chant du sacre\", ove celebra l'incoronazione di Carlo X, che tuttavia gli valse la Legion d'onore.\nNell'agosto 1828 rientr\u00f2 definitivamente in Francia, deciso a intraprendere la carriera politica. Un suo secondo tentativo di accedere all'Accademia ebbe successo: nominato il 5 novembre 1829, poco prima della morte della madre, avvenuta il 16 novembre, vi entr\u00f2 ufficialmente il 1\u00ba aprile 1830.\nIl 15 giugno 1830 furono pubblicate le \"Harmonies po\u00e9tiques et religieuses\", una raccolta di quarantotto poesie, composte per lo pi\u00f9 a Firenze, nelle quali Lamartine spazia dalla consolazione religiosa, come in \"Hymne du matin\" o \"B\u00e9n\u00e9diction de Dieu dans la solitude\", ai dubbi della fede de \"Aux chr\u00e9tiens dans les temps d'\u00e9preuves\", all'impressione di un Dio che si manifesta in ogni angolo dell'universo in \"L'infini dans les cieux\", \"J\u00e9hova ou l'id\u00e9e de Dieu\", \"Le Ch\u00eane\", \"L'Humanit\u00e9\", \"L'id\u00e9e de Dieu\". Ma ritorna anche ai ricordi degli anni trascorsi ne \"Le Premier Regret\", dedicato alla \"Graziella\" napoletana della sua adolescenza, mentre nei \"Novissima verba\" o \"Mon \u00e2me est triste jusqu'\u00e0 la mort\" emergono presentimenti di morte. Nell'edizione del 1849 torna, nella sua prefazione, il ricordo dei tanti lutti familiari subiti.\nIl viaggio a Gerusalemme e la crisi religiosa.\nCerc\u00f2 un rafforzamento della fede vacillante con un viaggio in Palestina; il 14 luglio 1832 part\u00ec con la famiglia e alcuni amici per mare; sbarcato a Beirut il 6 settembre, raggiunse Gerusalemme il 20 ottobre per raccogliersi in preghiera davanti al Santo Sepolcro. Appena ritornato a Beirut, l'unica, piccola figlia Julia mor\u00ec il 7 dicembre. Come scrive nelle poesie del \"Geths\u00e9mani, ou la mort de Julia\", pubblicate nel 1835 nel suo \"Voyage en Orient\", le chiese, le cerimonie, i sacramenti e le preghiere non servono: Dio \u00e8 un mistero inaccessibile e Cristo \u00e8 solo un uomo. Ci\u00f2 lo porta ad una fede di tipo deista e panteista, motivata dal sentimento religioso che comunque sentiva sempre.\nLamartine aveva da tempo progettato un lungo poema che trattasse del destino dell'umanit\u00e0 dall'inizio dei tempi fino all'et\u00e0 presente: la vicenda di un angelo caduto per amore di una donna che, in attesa di riguadagnare il cielo, manteneva la sua immortalit\u00e0 in successive reincarnazioni. Del grande progetto, solo due parti furono condotte a termine, finendo con l'essere due opere a s\u00e9: la prima, \"La chute d'un Ange\" (La caduta di un angelo) e l'ultima, \"Jocelyn\", la sua redenzione. Il \"Jocelyn\", pubblicato per primo nel 1836, ha per spunto la vera vicenda dell'abate Dumont, parroco di Bussi\u00e8res, vicino a Milly, il quale visse durante la Rivoluzione una storia d'amore alla quale infine rinunci\u00f2, tornando nella Chiesa: tema, dunque, della caduta riscattata dal sacrificio. Il cristianesimo tutto umano di Lamartine ebbe un grande successo di critica ma gli cost\u00f2 la messa all\"Indice\" dell'opera.\nNe \"La chute d'un Ange\", pubblicato nel 1838, si narra di quando, nei tempi biblici, gli angeli vivevano con gli uomini: uno di essi, l'angelo C\u00e9dar, s'innamora di Da\u00efdha. Seguono vicende divise in quindici \"visioni\", dalla prigionia e liberazione di Da\u00efdha agli insegnamenti di un profeta, alla lotta contro i giganti fino alla morte dei due amanti nel deserto. Il poema, disorganico, non ebbe successo, come non l'ebbero nemmeno i successivi (1839) \"Recueillements po\u00e9tiques\".\nL'attivit\u00e0 politica.\nDi famiglia legittimista, Lamartine si era lentamente avvicinato alle concezioni politiche liberali fino all'aperta polemica contro il governo reazionario del Polignac, salutando con soddisfazione la caduta di Carlo X con la Rivoluzione di Luglio del 1830 e la salita al trono del moderato liberale duca d'Orl\u00e9ans. Tuttavia non fu mai intimamente orleanista, e negli anni '40 divenne un oppositore del governo. Nel 1831 pubblic\u00f2 \"Sur la politique rationnelle\", indicando nei principi repubblicani di libert\u00e0, uguaglianza, fraternit\u00e0 uniti alla moralit\u00e0 di origine cristiana i fondamenti di ogni legittima azione politica, che rifiutavano sia l'uso dell'arbitrio autoritario dei governi che della violenza popolare.\nEletto deputato nel 1833, sostenne alla Camera il ruolo di un oratore-poeta che dalla propria generosit\u00e0 ed elevatezza di pensiero e sentimenti \u00e8 posto al di sopra delle parti: si batt\u00e9 per l'abrogazione della pena di morte e per l'assistenza ai poveri, cos\u00ec come, in un discorso tenuto il 2 maggio 1834, sostenne (bench\u00e9 avesse espresso anche sentimenti pacifisti) la conquista coloniale dell'Algeria, intrapresa, incontrando una dura resistenza, fin dal 1830, vista come un'impresa di civilizzazione. \nLa \"Storia dei Girondini\".\nCon l'avvento al governo del conservatore Guizot, Lamartine assunse un atteggiamento di aperta opposizione il cui manifesto egli rappresent\u00f2 con la pubblicazione, nel giugno 1846, dell\"Histoire des Girondins\".\nNell'opera, Lamartine analizza le vicende della Rivoluzione francese dal 1791 alla caduta di Robespierre nel luglio 1794. Per lui, la Rivoluzione francese rappresenta il movimento politico che realizza il principio cristiano di democrazia, fondato sulla legge, sulla ragione e sulla sovranit\u00e0 popolare. Egli ignora ogni tesi di lotta di classe fra aristocrazia e borghesia, gi\u00e0 sostenuta da Thiers, Mignet, Thierry e lo stesso Guizot, rifacendosi piuttosto alle tesi di Philippe Buchez e Prosper-Charles Roux nella loro \"Histoire parlementaire della R\u00e9volution francaise\", di Edgar Quinet e di Jules Michelet. Naturalmente, sostiene Lamartine, l'applicazione, da parte di esseri umani, di tali principi, non fu senza errori ed eccessi. \nAnche Marat \u00e8 raccontato sia nei suoi aspetti positivi che negativi.\nNella \"Histoire\" si trovano anche memorabili ritratti di girondini che Lamartine cerca di riabilitare completamente, quali Dumouriez (il generale che disert\u00f2 per andare in Austria con Luigi Filippo) e Charlotte Corday (che uccise Marat nel 1793). Della Corday si trova una descrizione completamente positiva senza cadere in nostalgie monarchiche eccessive.\nCos\u00ec condanna l'esecuzione di Luigi XVI, che pure giudica colpevole di tradimento, e il Terrore, non tanto per una condanna pregiudiziale di ogni violenza politica, ma perch\u00e9 ritiene che in quelle circostanze non fosse necessario e arriva a disegnare un ritratto di Robespierre, pur fra luci e ombre, sostanzialmente positivo, riconoscendogli un'alta ispirazione ideale nel suo tentativo di caratterizzare la Repubblica sui fondamenti di una democrazia avanzata. \nNon era un'interpretazione originale, perch\u00e9 gi\u00e0 fatta propria dai teorici democratici e socialisti, ma ebbe grande diffusione, tanto per lo stile letterario e immaginoso che per aver trovato un'opinione pubblica scontenta del conservatorismo e della corruzione del governo Guizot.\nLa rivoluzione del 1848.\nI repubblicani pi\u00f9 radicali chiedevano una riforma della Costituzione in senso democratico: questo movimento, noto come campagna dei banchetti port\u00f2 alla caduta del governo Guizot e della stessa monarchia nel febbraio 1848. Lamartine fu fra i pi\u00f9 attivi: membro del governo provvisorio, fu il ministro degli esteri della Seconda Repubblica. Ottenne l'abolizione della schiavit\u00f9 nelle colonie ed \u00e8 rimasto celebre il suo discorso del 25 febbraio in cui chiedeva di scegliere come bandiera nazionale il tricolore, rifiutando la bandiera rossa. La rivoluzione di febbraio fu una rivoluzione tanto pacifica da essere considerata letteraria, ma quel romanticismo fu smentito nei mesi successivi: il rifiuto dei conservatori, eletti in maggioranza nel nuovo parlamento, di affrontare i problemi sociali del Paese, port\u00f2 all'insurrezione gli operai parigini il 24 giugno 1848. Lamartine si dimise dal governo e la rivoluzione di giugno fu soffocata nel sangue dal generale Cavaignac; le elezioni presidenziali del 10 dicembre successivo videro il trionfo di Luigi Bonaparte.\nDurante il periodo rivoluzionario del 1848 Lamartine aveva cercato di presentarsi come l'uomo al di sopra delle parti, confidando sul suo prestigio di poeta e sulla sua eloquenza, finendo per essere malvisto tanto da destra che da sinistra: \u00e8 rimasta famosa la frase che gli indirizz\u00f2 un operaio parigino: \u00abVa l\u00e0, non sei che una lira\u00bb, a indicare la suggestione melodiosa - ma di dubbia autorevolezza politica - della sua oratoria. Quando lo scontro sociale si radicalizz\u00f2, egli non fu in grado d'impedire la repressione sanguinosa, che pure non voleva, perch\u00e9 non poteva appoggiare le istanze popolari.\nNel giugno 1849 Lamartine fu eletto all'Assemblea Nazionale, ma il colpo di Stato bonapartista del 2 dicembre 1851 gli chiuse ogni prospettiva politica: con la dittatura e l'instaurazione del Secondo Impero, Lamartine non ebbe pi\u00f9 un ruolo politico da svolgere e, gravemente indebitato com'era, lasci\u00f2 l'attivit\u00e0 politica per quella letteraria.\nLa vecchiaia.\nCostretto a pubblicare quanto era possibile per la necessit\u00e0 di guadagnarsi di che vivere, Lamartine riprese anche vecchi scritti, come il dramma \"Toussaint Louverture\", cinque atti in versi, scritto gi\u00e0 nel 1839, che fu rappresentato nel 1850: \u00e8 la vicenda della rivolta del 1800 degli schiavi indigeni di Saint-Domingue contro i francesi colonizzatori e schiavisti.\nLe \"Stances au Comte d'Orsay\" (1850) sono la presa d'atto del fallimento della sua azione politica, attribuito a coloro che non hanno voluto o saputo comprenderlo. Anche la \"Critique de l'Histoire des Girondins\", compresa nel suo \"Cours familier de litt\u00e9rature\" del 1856, \u00e8 l'aperta sconfessione del generoso liberalismo della maturit\u00e0 del poeta, che ormai appare chiuso in un amaro e scettico conservatorismo.\nLe \"D\u00e9sert ou l'immat\u00e9rialit\u00e9 de Dieu\", gi\u00e0 iniziato negli anni trenta durante il viaggio in Oriente, fu pubblicato insieme al suo \"Cours familier de litt\u00e9rature\": Lamartine vi riflette la sua fede in un Dio creatore e inaccessibile; l'immagine di un deserto, che si stenda immenso innanzi agli occhi, \u00e8 quella che meglio pu\u00f2 esprimere, secondo Lamartine, l'idea di Dio, misterioso essere senza tempo. \"La vigne et la maison\", pubblicato nel 1857, \u00e8 la rievocazione dei felici anni passati a Milly, rievocazione dolorosa, perch\u00e9 il poeta, oberato di debiti, sapeva di doversi privare di quella casa e di quelle terre, che infatti vendette nel 1860.\nNel 1844 aveva nuovamente visitato Napoli e il suo golfo: nel ricordo del suo amore giovanile per la giovane figlia di pescatori di Procida, aveva iniziato a scrivere il romanzo idillico \"Graziella\", che concluse nel 1852 e un\u00ec poi nel piano generale delle sue \"Confidences\": ne fa parte anche \"Rapha\u00ebl\", ove ricorda l'amore per Julie.\nI quattro volumi dell\"Histoire des Constituants\" (1855), trattando il periodo della storia francese dal 1789 con l'apertura degli Stati Generali, fino all'aprile 1791, completano l'analisi della Rivoluzione descritta dall\"Histoire des Girondins\"; anche qui non vi \u00e8 alcun'analisi della crisi economica che attanagliava la Francia pre-rivoluzionaria: il rivolgimento politico del 1789 viene fatto discendere dall'influsso delle idee illuministiche e le vicende politiche che ne seguono sono l'espressione della volont\u00e0 dei capi delle fazioni, attraverso i quali si ottennero risultati essenziali per il fondamento di un nuovo Stato liberale, come l'affermazione della sovranit\u00e0 popolare, della libert\u00e0 di parola e di stampa, l'eliminazione dei privilegi ecclesiastici e aristocratici, il nuovo sistema giudiziario e amministrativo: un errore fu invece aver mantenuto l'istituzione monarchica fino al 1792 e non aver separato la Chiesa dallo Stato, cercando invece di tenerla unita ma sottomessa con la Costituzione civile del clero del 1790.\nLe altre opere storiche, l\"Histoire de la Restauration\" del 1854, l\"Histoire de la Turquie\" e l\"Histoire de la Russie\" del 1855, hanno poco interesse. Il \"Cours familier de litt\u00e9rature\" \u00e8 una miscellanea di scritti: oltre a quelli gi\u00e0 ricordati, vi fanno parte pensieri sparsi, poesie, ricordi, giudizi e saggi di critica letteraria sui maggiori scrittori della storia letteraria francese. \nCome critico \u00e8 famosa la stroncatura al romanzo \"I miserabili\" di Victor Hugo, che ritenne un'opera politicamente troppo rivoluzionaria, di \"finzione\" e idealismo irreale, definendola \u00ablibro pericolosissimo in due sensi: non solo perch\u00e9 spaventa le persone felici, ma perch\u00e9 suscita troppe speranze in quelle infelici\u00bb; non apprezza i personaggi, descrive il romanzo come adatto a \"demagoghi e utopisti\" e afferma che il libro porta \"una critica eccessiva, radicale e a volte ingiusta della societ\u00e0, cosa che pu\u00f2 indurre l'essere umano a odiare ci\u00f2 che lo salva, l'ordine sociale, e a delirare per quello che \u00e8 la sua perdizione: il sogno asociale dell'ideale indefinito\".\nGli ultimi anni di Lamartine furono tristi: nel 1863 mor\u00ec la moglie Mary Ann e nel 1867 fu colpito da un ictus che lo priv\u00f2 dell'uso della parola. Il governo bonapartista lo soccorse con una dotazione di mezzo milione di franchi e la municipalit\u00e0 di Parigi gli mise a disposizione un villino di Passy, oggi parte di Parigi, dove mor\u00ec nel 1869, un anno prima della caduta di Napoleone III. La famiglia rifiut\u00f2 i funerali di Stato. La nipote, da lui adottata, fu erede universale dei pochi beni rimasti.\nLamartine \u00e8 sepolto nella cappella di famiglia, in un \"caveau\" da lui stesso fatto costruire, addossato al muro di cinta del castello di Saint-Point (Saone et Loire).\nL'opera di Lamartine.\nLa sua religiosit\u00e0 consistette in un sentimento del divino immerso non \u00abin quella regione dove le specialit\u00e0 dividono i cuori e le intelligenze\u00bb ma \u00abin quella in cui tutto ci\u00f2 che si innalza a Dio s'incontra e si accorda\u00bb, e l'espressione, se non il pensiero, si fa necessariamente panteista. La sua filosofia fu un etereo spiritualismo, che non si concretizz\u00f2 in nessuna dottrina, fu un'armonia tra l'anima del poeta e l'anima del mondo, originando un ottimismo aperto, speranze infinite.\nLa sua prima raccolta poetica, \"M\u00e9ditations po\u00e9tiques\", \u00e8 il capolavoro lirico di Lamartine per la freschezza e la novit\u00e0 dell'ispirazione, mentre nelle \"Nouvelles M\u00e9ditations\" si avverte gi\u00e0 il virtuosismo subentrare alla sincerit\u00e0. Quanto alle \"Harmonies\", la forma \u00e8 meno pura, permane il virtuosismo e la vena poetica si fa pi\u00f9 abbondante e magnificente. In \"Jocelyn\" e nella \"Chute d'un ange\" la poesia va cercata in singoli brani, come avviene nei \"Recueillements po\u00e9tiques\", poich\u00e9 l'abbondanza e la facilit\u00e0 dell'immaginazione degenera spesso nell'inutile e nel prosastico.\nLa sua poesia non \u00e8 descrittiva e non ammette i contorni. Nei paesaggi vaporosi dove le linee si cancellano, i rumori svaniscono e gli oggetti perdono materia, si dispiegano sogni nobili e puri, di una malinconia liquida, molle e ondeggiante. Fu detto che Lamartine era la poesia stessa: ci\u00f2 significa che essa era per lui l'espressione pi\u00f9 spontanea e sincera del sentimento, secondo l'estetica romantica. Non a caso Lamartine disse di s\u00e9 stesso: \u00abIo cantavo come l'uomo respira\u00bb.\nCritica.\nLamartine \u00e8 considerato il primo poeta romantico francese, dopo l'iniziatore e padre del romanticismo in Francia Fran\u00e7ois-Ren\u00e9 de Chateaubriand (anche se Charles-Julien Lioult de Ch\u00eanedoll\u00e9 stava lavorando su innovazioni simili nello stesso periodo); fu ammirato ma anche molto criticato. La sua influenza fu riconosciuta importante da Paul Verlaine e dai simbolisti. Come letterato ricevette l'apprezzamento di Victor Hugo, accanto alle critiche di Alexis de Tocqueville, specie riguardo alla sua posizione politica, e di Baudelaire. Gustave Flaubert nelle lettere private mostra una scarsa considerazione per l'opera di Lamartine, specialmente per il romanzo \"Graziella\", e lo definisce inoltre \"politico senza iniziativa\".\nFrancesco de Sanctis mostra di apprezzare le opere poetiche (\"Meditazioni\", \"Armonie\" e \"Raccoglimenti\"), molto meno la prosa."}
{"id": "1213640", "revid": "486946", "url": "https://it.wikipedia.org/wiki?curid=1213640", "title": "Propemelibe mirifica", "text": ""}
{"id": "1213641", "revid": "21880", "url": "https://it.wikipedia.org/wiki?curid=1213641", "title": "Propemelibe", "text": ""}
{"id": "1213644", "revid": "1452073", "url": "https://it.wikipedia.org/wiki?curid=1213644", "title": "Harry Potter e l'Ordine della Fenice (videogioco)", "text": "Harry Potter e l'Ordine della Fenice (\"Harry Potter and the Order of the Phoenix\") \u00e8 un videogioco; \u00e8 stato distribuito il 25 giugno 2007 in America e il 29 giugno 2007 in Europa, pochi giorni prima dell'uscita del film omonimo. Il gioco, come il film, \u00e8 tratto da \"Harry Potter e l'Ordine della Fenice\" di J. K. Rowling, quinto romanzo nella serie di Harry Potter.\nModalit\u00e0 di gioco.\nIl gioco ritorna sullo stile del terzo episodio, abbandonando quello a livelli del quarto e tornando sull'esplorazione del intero castello con varie missioni secondarie. Novit\u00e0 del videogioco \u00e8 il sistema di lancio degli incantesimi basato sul movimento di un controllo, diverso a seconda della piattaforma di gioco, che facendo muovere la bacchetta del personaggio lancia un incantesimo a seconda del movimento dato.\nTrama.\nLa trama del gioco, come i suoi predecessori, ricalca per lo pi\u00f9 quella del film omonimo, tralasciando vari aspetti e elementi contenuti nel libro originale."}
{"id": "1213645", "revid": "422290", "url": "https://it.wikipedia.org/wiki?curid=1213645", "title": "Bibliografia sulla Sindone di Torino", "text": "La bibliografia riguardante la Sindone di Torino \u00e8 vastissima. \nSi indica qui, per comodit\u00e0, una bibliografia essenziale, integrata eventualmente con l'indicazione di volumi strettamente correlati all'argomento trattato in pagina. \nPer un approfondimento consultare la bibliografia dettagliata che integra quella essenziale qui riportata."}
{"id": "1213647", "revid": "287204", "url": "https://it.wikipedia.org/wiki?curid=1213647", "title": "Missioni dello Space Shuttle", "text": "Quella che segue \u00e8 la lista delle missioni dello Space Shuttle. La lista \u00e8 in ordine cronologico e comprende tutte le missioni degli Space Shuttle: Enterprise, Columbia, Challenger, Discovery, Atlantis e Endeavour."}
{"id": "1213648", "revid": "287204", "url": "https://it.wikipedia.org/wiki?curid=1213648", "title": "38674 Tesinsko", "text": ""}
{"id": "1213650", "revid": "78273", "url": "https://it.wikipedia.org/wiki?curid=1213650", "title": "Bibliografia sulla Sacra Sindone", "text": ""}
{"id": "1213652", "revid": "78273", "url": "https://it.wikipedia.org/wiki?curid=1213652", "title": "Sindone di Torino/Bibliografia", "text": ""}
{"id": "1213653", "revid": "287204", "url": "https://it.wikipedia.org/wiki?curid=1213653", "title": "38461 Jiritrnka", "text": ""}
{"id": "1213655", "revid": "74173", "url": "https://it.wikipedia.org/wiki?curid=1213655", "title": "Football Club Nordsj\u00e6lland", "text": "Il Football Club Nordsj\u00e6lland, meglio noto come Nordsj\u00e6lland, \u00e8 una societ\u00e0 calcistica danese con sede nella citt\u00e0 di Farum. Fondato il 1\u00ba gennaio 1991 con il nome di \"Farum Boldklub\", il club ha assunto l'attuale nome nel 2003. Milita nella Superligaen, la massima serie del campionato danese di calcio, del quale ha vinto un'edizione nella stagione 2011-2012.\nStoria.\nLa storia del Nordsj\u00e6lland inizia il 1\u00ba gennaio 1991, con la fusione del Farum IK, fondato nel 1910, e dello Stavnsholt BK, fondato nel 1974; il club, che inizialmente venne chiamato Farum Boldklub, venne fondato su iniziativa dei residenti di Farum e del sindaco Peter Brixtofte. I colori del neonato club vennero scelti mescolando i colori delle due precedenti squadre, cos\u00ec vennero disegnate una maglia rossa e gialla e una bianca e blu, che vengono usate ancora adesso.\nIl Farum venne inserito nel secondo gruppo della Denmark Series, la quarta divisione danese, ma riusc\u00ec ad essere promossa in pochi anni in 2. Division, dove dur\u00f2 solo un anno, riuscendo nuovamente nella promozione e raggiungendo la 1. Division, dove si piazz\u00f2 a nove punti dalla zona promozione. Nella stagione 2001-2002 ci fu l'avvento di Christian Andersen in panchina e la squadra arriv\u00f2 seconda in campionato, raggiungendo cos\u00ec, per la prima volta nella sua storia, la SAS Superliga. Alla fine della stagione successiva Brixtofte and\u00f2 in bancarotta e Allan Pedersen compr\u00f2 il club che cambi\u00f2 nome, adottando l'attuale denominazione di Football Club Nordsj\u00e6lland.\nCon il piazzamento al terzo posto nel campionato 2002-2003, arriv\u00f2 la prima qualificazione del club in Coppa UEFA, dove venne per\u00f2 eliminato dai greci del Panionios. Dopo qualche anno senza particolari successi, nella stagione 2009-2010 il club vince la sua prima Coppa di Danimarca e ottiene due qualificazioni consecutive in Europa League, dove, in entrambe le occasioni, viene eliminata dallo Sporting CP; l'anno successivo vince nuovamente la Coppa di Danimarca.\nNel 2012 il Nordsj\u00e6lland ha vinto il suo primo campionato danese e si \u00e8 pertanto qualificato per la prima volta alla Champions League, dove \u00e8 stato inserito nel Gruppo E assieme a Chelsea, \u0160achtar Donec'k e Juventus; in questa manifestazione ha giocato le sue partite casalinghe al Parken Stadium di Copenaghen invece che nello stadio di casa, il Farum Park. L'esordio avviene il 19 settembre 2012, perdendo per 2-0 in casa dello \u0160achtar, mentre riesce a conquistare il primo punto nella massima competizione europea alla terza giornata del girone, il 23 ottobre, quando pareggia in casa contro la Juventus (1-1); nella stessa partita Mikkel Beckmann segna anche il primo goal della squadra danese in Champions League.\nNelle stagioni seguenti il club ha concluso a met\u00e0 classifica il campionato. Nella stagione 2015-2016, nonostante il nono posto in campionato, arriv\u00f2 il trionfo in Coppa di Danimarca, che permise al club di avere un posto per le qualificazioni alla UEFA Europa League 2016-2017. Nella stagione 2017-2018 concluse il campionato al terzo posto, guadagnando l'accesso alle qualificazioni di UEFA Europa League 2018-2019. Qui i danesi eliminarono prima i nordirlandesi del con due vittorie di misura (1-0 e 2-1), dopodich\u00e9 gli svedesi dell' con un doppio 1-0, venendo poi eliminati al terzo turno dai serbi del , che si impongono con due vittorie (1-0 in Danimarca e 3-2 in Serbia).\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2020-2021.\n\"Aggiornata al 26 febbraio 2021.\""}
{"id": "1213656", "revid": "729019", "url": "https://it.wikipedia.org/wiki?curid=1213656", "title": "243 I Dattilo", "text": "Dattilo (\"243 I Dactyl\") \u00e8 il satellite naturale dell'asteroide Ida, un corpo celeste situato nella fascia principale degli asteroidi con cui forma un sistema binario.\nHa un diametro di soli 1,4\u00a0km ed \u00e8 stato il primo satellite asteroidale scoperto.\nIl nome deriva dai Dattili, creature mitologiche che per i greci abitavano il Monte Ida.\nL'incontro con Dattilo da parte della sonda Galileo avvenne il 28 agosto 1993.\nLe dimensioni dell'asteroide risultano di 1,2 x 1,4 x 1,6 km; il cratere presso il terminatore \u00e8 di 300 m; pi\u00f9 di una dozzina di altre formazioni d'impatto hanno dimensioni attorno agli 80\u00a0m e ciascuno degli elementi visibile nell'immagine misura circa 30\u00a0m.\nIl tutto indica che questo satellite asteroidale ha sofferto di numerose collisioni da parte dei pi\u00f9 piccoli rottami del Sistema solare durante tutta la sua storia.\nCon ogni probabilit\u00e0 Dattilo ha la stessa composizione di Ida e si \u00e8 formato contemporaneamente ad essa; appare infatti impossibile che il modesto campo gravitazione di Ida abbia catturato Dattilo nella sua orbita.\nL'immagine di Dattilo fu catturata casualmente 4 minuti prima che avvenisse l'approccio con Ida ad una distanza di 3\u00a0900\u00a0km."}
{"id": "1213662", "revid": "90900", "url": "https://it.wikipedia.org/wiki?curid=1213662", "title": "Cronologia delle missioni dello Space Shuttle", "text": "Quella che segue \u00e8 la cronologia delle missioni dello Space Shuttle"}
{"id": "1213664", "revid": "29244", "url": "https://it.wikipedia.org/wiki?curid=1213664", "title": "Dotonidae", "text": ""}
{"id": "1213665", "revid": "112079991", "url": "https://it.wikipedia.org/wiki?curid=1213665", "title": "Forca replicativa", "text": "Nei procarioti, la molecola di DNA \u00e8 chiusa ad anello. In occasione della replicazione del DNA, questo anello si apre (le due eliche che lo formano si aprono) creando due forcelle o forche di replicazione (o forcella replicativa). \nIn ciascuna forcella, il distacco delle due eliche avviene ad opera di un enzima chiamato elicasi. \nCi\u00f2 garantisce che le due eliche siano, in ambito replicativo, indipendenti, permettendo la sintesi su ciascuna di esse di un'elica \"figlia\" a opera dell'enzima DNA polimerasi."}
{"id": "1213666", "revid": "109995945", "url": "https://it.wikipedia.org/wiki?curid=1213666", "title": "Episodi di Close to Home - Giustizia ad ogni costo (prima stagione)", "text": "La prima stagione della serie televisiva Close to Home - Giustizia ad ogni costo viene trasmessa in prima visione assoluta negli Stati Uniti d'America sul canale CBS dal 4 ottobre 2005 al 19 maggio 2006. Invece in Italia viene trasmessa su Rai 2 dall'11 giugno al 20 luglio 2007 con due episodi a settimana."}
{"id": "1213668", "revid": "125997858", "url": "https://it.wikipedia.org/wiki?curid=1213668", "title": "Randers Football Club", "text": "Il Randers Football Club, meglio noto come Randers, \u00e8 una societ\u00e0 calcistica danese con sede nella citt\u00e0 di Randers. Milita nella Superligaen, la massima serie del campionato danese.\nLa squadra ha partecipato alla Coppa UEFA 2006-2007 (venendo eliminata al primo turno dal Fenerbah\u00e7e) ed ai preliminari di Europa League sia nel 2009 che nel 2010 e anche nel 2015.\nLa squadra partecipa alla prima edizione della UEFA Conference League nel 2021-2022; dopo aver concluso i gironi da secondi, rimanendo imbattuti in 5 partite su 6, i danesi vengono eliminati ai play-off per gli ottavi dal Leicester, con un punteggio totale di 2-7.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2020-2021.\n\"Aggiornata al 5 marzo 2021.\""}
{"id": "1213672", "revid": "110157", "url": "https://it.wikipedia.org/wiki?curid=1213672", "title": "\u00c1lftanes", "text": "\u00c1lftanes \u00e8 una penisola nella regione di H\u00f6fu\u00f0borgarsv\u00e6\u00f0i\u00f0. L'omonima municipalit\u00e0 \u00e8 esistita fino al 2012: a causa dei debiti accumulati, dal Gennaio 2013 \u00e8 stata inglobata in quella di Gar\u00f0ab\u00e6r. Tale fusione \u00e8 stata approvata tramite referendum nell'ottobre 2012.\nNella penisola si trova il Bessasta\u00f0ir, la residenza ufficiale del Presidente della Repubblica d'Islanda."}
{"id": "1213682", "revid": "287204", "url": "https://it.wikipedia.org/wiki?curid=1213682", "title": "Alftanes", "text": ""}
{"id": "1213686", "revid": "439868", "url": "https://it.wikipedia.org/wiki?curid=1213686", "title": "Eber", "text": "Eber (ebraico \u05e2\u05b5\u05d1\u05b6\u05e8) \u00e8 un personaggio biblico post-diluviano, dal quale discenderebbero gli Ebrei.\nPronipote attraverso Sem di No\u00e8, che nel calendario ebraico sarebbe morto 2006 anni dopo la Creazione, Eber viene ricordato come figlio di Sela e padre di Peleg. Visse 464 anni, essendo nato secondo la tradizione biblica 1721 anni dopo la Creazione ed essendo morto 2185 anni dopo la Creazione.\nDa Eber deriva il termine ebreo, utilizzato per la prima volta come epiteto di Abramo in . Eber sarebbe stato ancora in vita quando nacquero alcuni dei figli di Giacobbe.\nNella Genesi Ioctan \u00e8 menzionato come secondo dei figli di Eber ()."}
{"id": "1213687", "revid": "33751", "url": "https://it.wikipedia.org/wiki?curid=1213687", "title": "Fantasista", "text": ""}
{"id": "1213691", "revid": "767487", "url": "https://it.wikipedia.org/wiki?curid=1213691", "title": "Silvertide", "text": "I Silvertide sono un gruppo rock nato a Filadelfia, in Pennsylvania.\nI componenti della band sono:\nWalt Lafty (Voce), Nick Perri (Chitarra), Mark Melchiorre Jr. (Chitarra), Kevin Frank (Basso), Brian Weaver (Batteria)\nStoria.\nI Silvertide nacquero nel gennaio 2001 a Filadelfia. Quasi subito i Silvertide (che all'inizio si chiamavano Vertigo) vennero messi sotto contratto dalla J Records del produttore Clive Davis. Lanciarono il loro primo EP \"American Excess\" nel 2002. Il loro ultimo album completo, Show and Tell, venne lanciato nel 2004.\nNell'estate del 2004, la band fece alcune apparizioni con i Van Halen a Pittsburgh e a Filadelfia.\n2006.\nA causa di problemi di calendario, i Silvertide hanno cancellato tutte le loro esibizioni dal vivo. Nel febbraio 2006 il gruppo ha fatto la seconda apparizione sulla copertina di Origivation Magazine. La foto li ritraeva mentre stavano pre-producendo il loro nuovo album.\nIn un'intervista sulla WMMR la band ha rivelato di aver registrato 25 demo per il prossimo album. Hanno scherzato sul titolo dell'album, dicendo che si sarebbe chiamato \"Kill the Coyote\", e hanno parlato di due demo di nome \"Still Breathing\" e \"Hey Now\".\nI Silvertide sono anche stati inseriti nella colonna sonora del film \"Lady in the Water\" del regista M. Night Shyamalan, cresciuto nei sobborghi di Filadelfia, con le cover di Bob Dylan \"Maggie's Farm\" e \"It Ain't Me Babe\".\nNel 2006, il gruppo si \u00e8 preparato a lanciare un nuovo sito web per soddisfare le richieste dei fan con video dal vivo e registrazioni, oltre che con le notizie sulle date e le gallerie fotografiche. Questo fece attendere ancora di pi\u00f9 il nuovo album atteso per ottobre. Ma a dicembre, il fatto che nessun album fosse stato lanciato fece pensare che la band fosse sul punto di sciogliersi."}
{"id": "1213697", "revid": "1573940", "url": "https://it.wikipedia.org/wiki?curid=1213697", "title": "Penaeus kerathurus", "text": " \nLa mazzancolla (Penaeus kerathurus (\"nome valido per WoRMS\") (Melicertus kerathurus (\"nome valido per SeaLifeBase\") ) \u00e8 un crostaceo decapode della famiglia Penaeidae.\nDenominazioni dialettali italiane.\nLa mazzancolla \u00e8 conosciuta, nelle varie regioni italiane, con nomi dialettali diversi:\nDescrizione.\nSpecie autoctona del Mar Mediterraneo conosciuta col nome comune di \u201cmazzancolla\u201d. Come tutti i crostacei, ha l'intero corpo rivestito da una corazza detta carapace. La parte anteriore del corpo o cefalotorace, \u00e8 costituita dalla fusione della testa col torace e contiene tutti gli organi pi\u00f9 importanti: sistema nervoso, branchie, cuore, stomaco. Essa \u00e8 caratterizzata a sua volta da un rostro dentato (9-11 spine) e da una serie di carene, solchi e spine che hanno valore tassonomico. Dal carapace partono le antenne, recettori meccanici sensibili alle vibrazioni, e le antennule, con funzione olfattiva e di equilibrio rispetto alla gravit\u00e0.\nLa parte edibile dell'animale \u00e8 l'addome, a sua volta suddiviso in sei segmenti. Le appendici anteriori dette \"pereiopodi\" vengono utilizzate quando l'animale \u00e8 appoggiato al substrato ed hanno funzione esplorativa e prensile. Le appendici al disotto dell'addome dette \"pleopodi\" sono invece utilizzate per il nuoto. La parte caudale \u00e8 formata da quattro segmenti detti \"uropodi\" che hanno funzione di timone nel nuoto e di remo nella tipica fuga all'indietro. Essa termina con una spina appuntita, il telson.\nHa colorazione biancastra tendente al rosa, al grigio. Alterna bande marroni-rossastre su carapace e segmenti addominali e macchie scure sulle pleure. Gli uropodi sono pigmentati e terminano con una striscia bluastra. La mutevole colorazione viene notevolmente influenzata dal tipo di fondale e dalla profondit\u00e0 alla quale viene pescato. Negli adulti il sesso \u00e8 facilmente distinguibile per la presenza del petasma nei maschi e del thelycum nelle femmine, entrambi posti ventralmente tra carapace ed addome. Di medie dimensioni, pu\u00f2 raggiungere ed anche oltrepassare i 20 centimetri in lunghezza ed i 100 grammi di peso.\nBiologia.\nVive in acque costiere da 5 a , su fondali sabbiosi e misti a fango, talvolta sul detrito costiero. Ha abitudini marcatamente fossorie: nelle ore diurne resta infossato nel substrato ed esce solo dopo il tramonto fino all'alba. Da adulto vive in habitat marino, mentre allo stadio di postlarva e giovanile preferisce gli ambienti di estuario o le lagune dove la salinit\u00e0 \u00e8 pi\u00f9 bassa ed il nutrimento (a base di fitoplancton e zooplancton) \u00e8 pi\u00f9 abbondante.\nValore nutritivo.\nLa sua carne \u00e8 pregiata, con sapore delicato e con aroma gradevole e fine. In commercio la mazzancolla si pu\u00f2 trovare fresca, con il guscio o sgusciata, ma anche congelata e precucinata. Contiene circa il 15% di proteine, mentre basse sono le percentuali di glucidi e di grassi. Per la scarsa presenza di grassi, \u00e8 modesto anche l'apporto energetico, che resta al di sotto delle 100 kilocalorie.\n\u00c8 considerevole invece l'apporto di fosforo, calcio, ferro e le vitamine del complesso B tiamina, riboflavina e niacina. Il contenuto di colesterolo si aggira invece sui 150 mg per 100 grammi. Per il buon valore delle sue carni e per la loro grande duttilit\u00e0 gastronomica, la mazzancolla si presta ad una notevole quantit\u00e0 di ricette."}
{"id": "1213700", "revid": "287204", "url": "https://it.wikipedia.org/wiki?curid=1213700", "title": "Sequestro", "text": ""}
{"id": "1213703", "revid": "122783872", "url": "https://it.wikipedia.org/wiki?curid=1213703", "title": "Filetto", "text": ""}
{"id": "1213706", "revid": "287204", "url": "https://it.wikipedia.org/wiki?curid=1213706", "title": "Scopitone", "text": "Lo Scopitone \u00e8 un macchinario che consentiva di vedere su uno schermo un video associato ad una canzone, similmente ai moderni videoclip.\nStoria.\nCommercializzato in Francia a partire dal 1960 si diffuse ampiamente dapprima in Europa (soprattutto in Inghilterra e Germania) e successivamente anche negli Stati Uniti d'America. Lo Scopitone riusc\u00ec a battere la concorrenza di altri dispositivi analoghi tra cui il Cinebox prodotto in Italia e introdotto sul mercato con un anno di anticipo. Il maggiore successo commerciale dello Scopitone \u00e8 da attribuire a numerosi fattori, ma principalmente i costi minori e la disponibilit\u00e0 di un catalogo video pi\u00f9 ampio e moderno.\nI video erano distribuiti su pellicola a colori da 16\u00a0mm e accompagnati da una colonna sonora magnetica. \nLa popolarit\u00e0 del dispositivo fu comunque piuttosto breve e alla fine degli anni sessanta erano presenti ormai solo pochi esemplari."}
{"id": "1213709", "revid": "106908", "url": "https://it.wikipedia.org/wiki?curid=1213709", "title": "Peleg", "text": "Peleg ( \u05e4\u05b6\u05bc\u05dc\u05b6\u05d2|\u05e4\u05b8\u05bc\u05dc\u05b6\u05d2 P\u00e9leg, P\u00e1leg, P\u00e9le\u1e21, P\u0101le\u1e21; \"divisione\") \u00e8 un personaggio biblico, figlio di Eber e padre di Reu.\nNacque 1755 anni dopo la Creazione e mor\u00ec 1994 anni dopo la Creazione, vivendo quindi 239 anni. Di lui si dice che aveva un fratello di nome Ioctan, e che il padre, Eber, lo chiam\u00f2 Peleg poich\u00e9 ai suoi giorni la terra fu spartita (Genesi 10:25)."}
{"id": "1213713", "revid": "287204", "url": "https://it.wikipedia.org/wiki?curid=1213713", "title": "Centralny Okr\u0119g Przemys\u0142owy", "text": "Centralny Okr\u0119g Przemys\u0142owy (nome polacco che significa Regione Industriale Centrale, abbreviato in COP) \u00e8 una regione industriale della Polonia, e rappresenta uno dei pi\u00f9 grandi progetti economici della Seconda Repubblica di Polonia. Il progetto, durato cinque anni, fu iniziato dal famoso economista polacco, Primo Ministro e Ministro del Tesoro Eugeniusz Kwiatkowski. Il suo principale obiettivo era quello di creare un grande centro industriale nel centro del Paese, lontano da tutti i confini, per rafforzare l'economia polacca e ridurre la disoccupazione. I quattro anni del piano di sviluppo del COP fu programmato dal 1\u00ba settembre 1936 fino al 30 luglio 1940, e fu interrotto con lo scoppio della seconda guerra mondiale e con l'invasione e occupazione della Polonia il 1\u00ba settembre 1939. Nonostante questo, il progetto ebbe successo nell'espansione dell'industria polacca, e dopo la fine della guerra, nel 1945, il COP fu ricostruito e ulteriormente ingrandito con la Repubblica Popolare Polacca.\nLa storia del progetto.\nDal 1928 ci furono pi\u00f9 tentativi di creare il \"triangolo di sicurezza\", una regione industriale nel mezzo della nazione, sicura da ogni aggressione della Germania o della Russia sovietica. Il progetto fu infine approvato nel 1936 dal governo polacco. Dall'aprile 1938 il progetti fu allargato ai territori oltre quelli che erano previsti in partenza, per un \"triangolo\" pi\u00f9 sicuro.\nIl COP era situato nei territori dei seguenti ex voivodati: parti orientali del Voivodato di Kielce e di Cracovia, parte meridionale del Voivodato di Lublino e parte occidentale del Voivodato di Leopoli; era composto da 46 distretti che costituivano il 15,4% del territorio nazionale e abitati dal 17% dei polacchi. Il tasso di urbanizzazione di quei territori era del 17% (94 citt\u00e0), comparato alla media polacca del 30%. Le motivazioni per questa disposizione del COP furono:\nIl COP richiese enormi investimenti finanziari; solo lo sviluppo delle infrastrutture e dell'industria militare fu stimato in 3 miliardi di z\u0142oty. Mentre cresceva l'attesa per la guerra, gli investimenti privati in Europa alla fine degli anni trenta diminuivano, pertanto il governo polacco dovette spendere molto per finanziare il progetto: negli anni dal 1937 al 1939 il COP assorb\u00ec circa il 60% di tutto l'ammontare degli investimenti polacchi.\nI successi del piano.\nNel piano erano comprese le seguenti opere: fabbriche per la lavorazione dell'acciaio e centrali elettriche a Stalowa Wola, fabbrica della gomma a D\u0119bica, fabbrica di automobili a Lublino, fabbrica di aeroplani a Mielec, fabbrica di motori di aerei e di artiglieria a Rzesz\u00f3w, centrali idroelettriche a Ro\u017cn\u00f3w e Myszkowice, espansione della Zak\u0142ady Azotowe a Mo\u015bcice. L'industria militare nel Staropolski Okr\u0119g Przemys\u0142owy fu allargata alle citt\u00e0 di Radom, Skar\u017cysko-Kamienna, Ostrowiec \u015awi\u0119tokrzyski, Starachowice e Kielce. La maggior parte di quegli investimenti furono localizzati in regioni con alto tasso di disoccupazione, e la loro costruzione riusc\u00ec a ridurre le tensioni sociali ed a rafforzare l'economia polacca.\nLo sviluppo del COP e dei progetti simili, come la costruzione del porto a Gdynia, furono gli eccellenti successi della Seconda Repubblica di Polonia, che segnarono l'inizio di una nuova era per la neo-indipendente Polonia. Il progetto del COP fu continuato con il governo comunista della Repubblica Popolare Polacca dopo la seconda guerra mondiale.\nDato che la data di terminazione del piano coincideva con la fine di luglio 1940 e che la Polonia non aveva sufficienti capitali per dare inizio a tutti i lavori del piano, solo alcuni dei progetti erano completamente in funzione prima dello scoppio della guerra, e molti altri progetti non erano stati neanche iniziati. Quindi il loro contributo all'equipaggiamento dell'esercito polacco nei mesi di tensione prima della guerra fu praticamente nullo, in confronto alla superiorit\u00e0 materiale tedesca. La tattica tedesca della blitzkrieg nella seconda guerra mondiale, con la sua rapida avanzata con le forze motorizzate e con attacchi aerei a lungo raggio, mostr\u00f2 chiaramente che il COP non poteva essere un porto sicuro per l'industria polacca. In ogni caso, lo smembramento della Cecoslovacchia scopr\u00ec la Polonia a sud e mise le industrie COP direttamente sul percorso dell'avanzata tedesca verso la Slovacchia. Durante l'occupazione tedesca, la maggior parte delle fabbriche furono convertite per contribuire allo sforzo bellico tedesco. Dopo la guerra, le imprese del COP furono ulteriormente espanse e la maggior parte \u00e8 in funzione ancora oggi."}
{"id": "1213715", "revid": "287204", "url": "https://it.wikipedia.org/wiki?curid=1213715", "title": "Centralny Okreg Przemyslowy", "text": ""}
{"id": "1213719", "revid": "767487", "url": "https://it.wikipedia.org/wiki?curid=1213719", "title": "Kj\u00f3s", "text": "Kj\u00f3s (is. Kj\u00f3sarhreppur) \u00e8 un comune islandese della regione di H\u00f6fu\u00f0borgarsv\u00e6\u00f0i\u00f0."}
{"id": "1213725", "revid": "1728", "url": "https://it.wikipedia.org/wiki?curid=1213725", "title": "Grammi", "text": ""}
{"id": "1213728", "revid": "1543377", "url": "https://it.wikipedia.org/wiki?curid=1213728", "title": "NGC 2547", "text": "NGC 2547 \u00e8 un ammasso aperto posto entro i confini della costellazione delle Vele; nonostante le sue ridotte dimensioni apparenti, pu\u00f2 essere scorto anche a occhio nudo.\nOsservazione.\n\u00c8 a malapena visibile ad occhio nudo come una sorta di stella molto sfuocata e debole, in parte oscurato dalla vicina stella , che si individua due gradi a nord, e dalla Via Lattea, piuttosto intensa in questo tratto; la presenza di questa brillante stella facilita tuttavia la sua individuazione. Un binocolo 10x50 \u00e8 gi\u00e0 sufficiente per risolverlo in stelle, mentre con un 15x80 \u00e8 gi\u00e0 completamente sciolto; attraverso un telescopio da 80mm ricorda vagamente la forma della costellazione australe della Gru. NGC 2547 appare dominato da una stella azzurra di magnitudine 6,46, mentre le restanti sono quasi tutte di ottava e nona magnitudine.\nL'ammasso si trova a una declinazione piuttosto meridionale e pertanto non risulta osservabile da molte delle regioni abitate dell'emisfero boreale; pu\u00f2 essere scorto dalle propaggini meridionali dell'Europa e a partire dalle regioni centrali del Nordamerica. Da alcune regioni abitate dell'emisfero australe, al contrario, si presenza circumpolare. Il periodo migliore per la sua osservazione nel cielo serale \u00e8 quello compreso fra dicembre e maggio.\nStoria delle osservazioni.\nFu individuato per la prima volta dall'abate Nicolas Louis de Lacaille durante la sua permanenza in Sudafrica nel 1752, che la defin\u00ec come un insieme di stelle accompagnate da una nebulosit\u00e0 di fondo. James Dunlop lo riosserv\u00f2 nel 1827, risolvendolo in stelle e affermando che non ci fosse traccia di nebulosit\u00e0 fra le sue componenti. John Herschel lo riosserv\u00f2 in seguito e lo inser\u00ec nel suo General Catalogue of Nebulae and Clusters col numero 1636.\nCaratteristiche.\nNGC 2547 \u00e8 un ammasso molto ricco e brillante, formato da numerose stelle azzurre e calde; la sua distanza \u00e8 stimata attorno ai 455\u00a0parsec (circa 1480 anni luce) ed \u00e8 quindi situato sul Braccio di Orione, presso il bordo interno della Nebulosa di Gum. Permangono tuttavia alcune incertezze.\nSe questa stima \u00e8 corretta, le sue stelle componenti sono racchiuse in un diametro di appena 10 anni luce. Una vaga nebulosit\u00e0, non associata all'ammasso in quanto sovrapposta sulla nostra linea di vista, si osserva a forti ingrandimenti; questo complesso nebuloso, parte della Nebulosa di Gum, pare avvolgere anche tutta la porzione di cielo in cui si estende l'ammasso. La stella pi\u00f9 brillante dell'ammasso \u00e8 la bianco-azzurra HD 68478, di magnitudine 6,44. Sono note 70 componenti con classe spettrale compresa fra B3 e K0; estendendo il conto fino alle stelle di classe M e una massa pari a 0,2\u00a0M\u2299, si arriva a circa 600 stelle.\nData la sua et\u00e0, stimata attorno ai 30 milioni di anni, quest'ammasso \u00e8 oggetto di studi in quanto si trova nel pieno della fase pi\u00f9 importante per la formazione dei pianeti terrestri; fra tutte le componenti note tuttavia soltanto quattro sembrano possedere caratteristiche spettrali che riconducono alla presenza di un disco protoplanetario: una di classe G, due di classe K e una di classe M."}
{"id": "1213731", "revid": "287204", "url": "https://it.wikipedia.org/wiki?curid=1213731", "title": "Kjos", "text": ""}
{"id": "1213738", "revid": "15756", "url": "https://it.wikipedia.org/wiki?curid=1213738", "title": "Gaspard Gourgaud", "text": "Biografia.\nFiglio di un musicista dell'orchestra di Luigi XVI e nipote del celebre Dugazon, fu allievo della Scuola Politecnica nel 1799, poi elevato al grado di sottotenente alla scuola di artiglieria di Ch\u00e2lons. Entr\u00f2 come tenente in seconda al 7\u00ba artiglieria appiedata e pass\u00f2 nel 1803 come tenente al 6\u00ba artiglieria ippotrainata, diventando nell'agosto 1804 aiutante di campo del generale Foucher. Nel 1805 combatt\u00e9 ad Ulm, partecip\u00f2 alla presa della citt\u00e0 di Vienna ed al passaggio sul Danubio. Combatt\u00e9 poi ad Austerlitz, ove fu ferito, a Jena, a Prentzlau, a Pultusk, ove ricevette la Legion d'honneur, a Ostrolenka, ove fu promosso capitano, ed alla battaglia di Friedland.\nPass\u00f2 quindi nell'armata di Spagna, ove si distinse nell'assedio di Saragozza, quindi torn\u00f2 alla \"Grande Arm\u00e9e\" e prese parte alle battaglie di Abensberg, di Eckm\u00fchl, di Ratisbona, di Essling e di Wagram.\nFu nel 1811 che il capitano Gourgaud si leg\u00f2 alla persona dell'imperatore di Francia come ufficiale d'ordinanza, segnalandosi per l'intelligenza con la quale comp\u00ec la ricognizione della piazza di Danzica. Da allora non lasci\u00f2 pi\u00f9 l'imperatore. Nella campagna di Russia si segnal\u00f2 per zelo ed attivismo, fu ferito nella battaglia di Smolensk (1812), combatt\u00e9 a Valutina e nella battaglia della Moscova. A Mosca salv\u00f2 la vita all'imperatore: durante una minuziosa esplorazione del Cremlino scopr\u00ec una grossa quantit\u00e0 di polvere esplosiva che l'incendio stava per raggiungere, impedendo cos\u00ec un'esplosione dalle conseguenze disastrose: per questo fu ricompensato con il titolo di barone.\nDurante la ritirata di Russia pass\u00f2 due volte la Beresina a nuoto prima della costruzione dei ponti, per scoprire le postazioni nemiche. Rientrato in Francia rese conto all'imperatore della situazione dell'esercito francese dopo la campagna di Russia e fu nominato primo ufficiale d'ordinanza di Napoleone. Gli furono affidate numerose importanti missioni durante la campagna del 1813, che comp\u00ec con piena soddisfazione dell'imperatore. Il suo comportamento nella battaglia di Dresda gli valse la Gran Croce della Legion d'onore; si segnal\u00f2 inoltre nelle battaglie di Lipsia e di Hanau ed esegu\u00ec con grande efficacia gli ordini per la ritirata dell'esercito francese.\nSegu\u00ec poi Napoleone nella campagna del 1814: gli salv\u00f2 la vita nella battaglia di Brienne, uccidendo con un colpo di pistola un cosacco che si era lanciato contro l'imperatore. Partecip\u00f2 alla battaglia di Champaubert, fu ferito nella battaglia di Montmirail, partecip\u00f2 alle battaglie di Nangis e di Montereau e costrinse i russi ad arretrare dalla posizione di \u00c9toutevelles.\nTutti questi fatti d'arme gli valsero la nomina a Commendatore della Legion d'Onore.\nSi separ\u00f2 dall'imperatore solo quando quest'ultimo lasci\u00f2, il 20 aprile, Fontainebleau.\nDa allora egli fece atto di sottomissione al nuovo governo e divenne ufficiale della Guardia, ma poich\u00e9 Napoleone gli aveva lasciato, partendo, la spada che portava in Egitto, fu congedato.\nTornato Napoleone dall'isola d'Elba Gourgaud si affrett\u00f2 a raggiungere l'imperatore che segu\u00ec nella sua ultima campagna. A Fleurus, grazie agli episodi di bravura di cui fu protagonista, ricevette il grado di generale. Nella battaglia di Waterloo fece parte del gruppo di generali che attorniavano Napoleone.\nTornato a Parigi con l'imperatore, lo accompagn\u00f2 a Rochefort e fu scelto per portare agli inglesi la lettera con la quale Napoleone chiedeva l'ospitalit\u00e0 dell'Inghilterra. Non essendogli stato permesso di sbarcare, raggiunse l'imperatore che lo design\u00f2 quale accompagnatore nell'esilio dell'isola di Sant'Elena. Condivise l'esilio con Napoleone per tre anni, dopo di che, a causa dei forti dissidi con gli altri accompagnatori, in particolare con Carlo Tristano di Montholon, rientr\u00f2 in Europa.Radiato dal ruolo dell'esercito e bandito dal territorio nazionale con la Seconda Restaurazione, and\u00f2 dapprima in Inghilterra e si rec\u00f2 poi ad Aquisgrana ad esporre ai sovrani tutte le angherie cui veniva sottoposto Napoleone a Sant'Elena. Pot\u00e9 rientrare in Francia solo nel 1821. Rimasto senza occupazione, si dedic\u00f2 alla pubblicazione, come editore, di diverse opere. Fece cos\u00ec pubblicare nel 1823, assieme al Montholon, con il quale si era riconciliato, le Memorie di Napoleone a Sant'Elena, l'opera (in otto volumi) venne intitolata i \"Memorie per la storia di Francia sotto Napoleone, scritte a Sant'Elena dai generali che hanno condiviso la sua cattivit\u00e0.\".\nNel 1825 confut\u00f2 la storia della \"Grande Arm\u00e9e\" del conte Philippe-Paul de S\u00e9gur, e nel 1827 una \u201cConfutazione delle calunnie contenute nella \"Vita di Napoleone\" di Walter Scott\u201d. Nel 1830 scrisse e pubblic\u00f2: \"Bourrienne et ses erreurs\" (2 volumi).\nDopo la rivoluzione del 1830 Gourgaud fu riammesso nell'esercito e divenne comandante dell'artiglieria di Parigi e Vincennes, poi aiutante di campo del re nel 1832, luogotenente generale nel 1835, comandante in capo dell'artiglieria dell'armata del Nord nel 1839, presidente del comitato d'artiglieria e ispettore generale dell'arma. Nel 1840 fu designato dal re nella missione dell'esumazione dei resti di Napoleone a Sant'Elena. Nel 1841 il governo lo incaric\u00f2 dell'armamento e delle fortificazioni di Parigi."}
{"id": "1213741", "revid": "339392", "url": "https://it.wikipedia.org/wiki?curid=1213741", "title": "Frist person shooter", "text": ""}
{"id": "1213749", "revid": "78273", "url": "https://it.wikipedia.org/wiki?curid=1213749", "title": "Il tour del 1910 del New Zealand Maori di Rugby", "text": ""}
{"id": "1213755", "revid": "1573940", "url": "https://it.wikipedia.org/wiki?curid=1213755", "title": "Doto pygmaea", "text": "Doto pygmaea \u00e8 un mollusco nudibranchio della famiglia Dotidae."}
{"id": "1213756", "revid": "1305772", "url": "https://it.wikipedia.org/wiki?curid=1213756", "title": "MGM (disambigua)", "text": ""}
{"id": "1213759", "revid": "156341", "url": "https://it.wikipedia.org/wiki?curid=1213759", "title": "Confessione augustana/La fede", "text": ""}
{"id": "1213762", "revid": "156341", "url": "https://it.wikipedia.org/wiki?curid=1213762", "title": "Confessione augustana/La correzione degli abusi", "text": ""}
{"id": "1213769", "revid": "486946", "url": "https://it.wikipedia.org/wiki?curid=1213769", "title": "Iduliella", "text": ""}
{"id": "1213777", "revid": "767487", "url": "https://it.wikipedia.org/wiki?curid=1213777", "title": "Seltjarnarnes", "text": "Seltjarnarnes \u00e8 un comune islandese della area della Capitale Reykjavik.\nPrevalentemente a carattere residenziale, la cittadina \u00e8 posta sulla punta della penisola omonima su cui si trova la parte pi\u00f9 vecchia di Reykjav\u00edk."}
{"id": "1213782", "revid": "123896961", "url": "https://it.wikipedia.org/wiki?curid=1213782", "title": "John Bowlby", "text": "La formazione ed i primi interessi.\nEdward John Mostyn Bowlby nacque a Londra in una famiglia vittoriana altoborghese, nel 1907. Durante l'infanzia venne cresciuto insieme ai fratelli dalla bambinaia, che per lui era come una madre; a dieci anni lui e il fratello Tony furono inviati in collegio e questa separazione segn\u00f2 tutta la sua infanzia.\nFu avviato agli studi medici dal padre Sir Anthony Bowlby (1855\u20131929), medico della casa reale, intenzionato a fare di lui un chirurgo militare. Dopo essersi laureato, con la votazione pi\u00f9 alta, al Trinity College di Cambridge, in scienze precliniche e psicologia, inizi\u00f2 il suo impegno lavorativo presso la scuola attivista di Summerhill, nella quale venivano seguiti ragazzi psichicamente disturbati provenienti spesso dalle classi sociali meno elevate.\nNell'autunno del 1929 riprese gli studi, si trasfer\u00ec a Londra per seguire le lezioni di medicina presso lo University College Hospital ed entrare nell'Istituto di Psicoanalisi fondato da Ernest Jones nel 1913, laureandosi in Medicina nel 1936 e diplomandosi come analista nel 1937. \nNel 1940 ricevette la qualifica, all'interno della \"Societ\u00e0 Psicoanalitica Britannica\", di membro ordinario con diritto di voto. \u00c8 in quell'occasione che espose l'articolo intitolato \u201cThe Influence of Early Environment in the Development of the Neurosis and Neurotic Character\" che si riveler\u00e0 di grande rilevanza per le sue future ricerche; con esso Bowlby propose una teoria con cui ipotizzava che determinati fattori ambientali, in particolare la separazione dalla madre durante i primi anni di vita, potessero essere elementi causa delle nevrosi. Queste supposizioni aprirono subito un raffronto diretto con Melanie Klein, la quale riteneva invece che al di l\u00e0 di ogni esperienza si trovasse la fantasia.\nDopo aver lavorato per un periodo nella \"Child Guidance Clinic\" di Londra, decise di entrare nell'esercito in veste di psichiatra militare, e ricopr\u00ec questo ruolo durante la seconda guerra mondiale. Terminata la guerra, venne nominato delegato-membro del comitato governativo di salute mentale, ed entr\u00f2 a far parte della \"Tavistock Clinic\" dove, oltre ad essere scelto come vicedirettore, ebbe il compito di sviluppare il dipartimento infantile. \nDa questo momento in avanti Bowlby si interess\u00f2 in modo crescente alla natura del rapporto madre-figlio ed alle possibili conseguenze, sulla personalit\u00e0 dei bambini, di un'eventuale separazione precoce dalla madre in et\u00e0 infantile.\nIl rapporto per l'Organizzazione Mondiale della Sanit\u00e0.\nNel 1950 l'Organizzazione Mondiale della Sanit\u00e0 (OMS) si rivolse a Bowlby, conosciuto per i suoi interessi e per gli articoli pubblicati, per affidargli la direzione di una ricerca su bambini che avevano perso la propria famiglia.\nIl rapporto, redatto nel 1951 con il titolo \u201cMaternal Care and Mental Health\u201d, era imperniato su due concetti: quello dell'insufficienza di cure materne e quello di mancanza di cure materne. Bowlby propose un lavoro suddiviso in due parti: nella prima parte ripercorreva le precedenti riflessioni e ricerche in materia, fatte da altri studiosi, mentre nella seconda ipotizzava e proponeva delle metodologie di prevenzione per contrastare carenza e privazione delle cure materne.\nIn questa seconda parte Bowlby rivolse la sua attenzione alle istituzioni che si occupavano di adozioni ed affidamenti; le sue riflessioni su questo delicato argomento furono molto negative: Bowlby sostenne infatti che negli istituti, anche quelli che fornivano un'accurata assistenza, si riuscissero difficilmente ad instaurare rapporti che potessero favorire una crescita emotiva ed affettiva adeguata.\nNella parte conclusiva del lavoro Bowlby si rivolgeva a governi ed amministratori affinch\u00e9 si impegnassero in piani di prevenzione sociale a favore di quelle famiglie che, impossibilitate nella cura dei propri figli, sceglievano l'abbandono.\nL'articolo per l'OMS aveva le sue fondamenta sulla privazione e la carenza totale di cure materne: Bowlby dimostra che, se un bambino vive questo tipo di esperienza, la sua crescita fisica, cognitiva ed emotiva, rimane segnata anche nell'et\u00e0 adulta; uno sviluppo appropriato dell'Io si verifica solo se i legami relazionali si caratterizzano con soddisfacimento, stabilit\u00e0 e durevolezza, poich\u00e9 lo sviluppo dell'Io \u00e8 funzionalmente legato alla natura delle prime relazioni significative del bambino.\nIl rapporto riusc\u00ec ad avvicinare molte persone alle problematiche familiari, facendo nascere interesse e ricerche sull'argomento in una societ\u00e0 in cui vi erano molti orfani e nella quale non si riteneva indispensabile \"l'affetto continuativo\" per uno sviluppo adeguato della persona.\nBowlby stesso sostenne per\u00f2 che la ricerca metteva in luce degli aspetti insoluti: non era riuscito a spiegare quale fosse il percorso di sviluppo che conduce alla carenza e alla privazione, e perch\u00e9 alcuni bambini, anche di fronte alle pi\u00f9 gravi situazioni, ne risultavano comunque indenni ed avevano una crescita equilibrata.\nLa Teoria dell'Attaccamento.\nL'opera principale: \"Attaccamento e Perdita\".\nUna volta concluso il lavoro per l'OMS, gli studi di Bowlby volsero ad indagare quali potessero essere le caratteristiche e lo sviluppo del legame che si instaura fra madre e bambino.\nLe ricerche, rigorose e confermate sperimentalmente, portarono Bowlby a formulare la Teoria dell'Attaccamento; i tratti peculiari di questa teoria vennero dapprima pubblicati sul \u201cThe International Journal of Psychoanalysis\u201d in tre articoli, che, in seguito ulteriormente ampliati, diventarono i volumi della trilogia \u201cAttaccamento e Perdita\u201d.\nIl primo volume \u201cAttaccamento e Perdita. L'attaccamento alla madre\u201d, pubblicato nel 1969, tratta dell'indagine fatta da Bowlby sul legame di attaccamento madre-bambino.\nNel secondo volume \u201cAttaccamento e Perdita. La separazione dalla madre\u201d, pubblicato nel 1972, Bowlby, mantenendo alcune idee freudiane, presenta le sue riflessioni sull'ansia che scaturirebbe in un bambino nel momento in cui vive la separazione da una figura di attaccamento.\nNel terzo volume \u201cAttaccamento e Perdita. La perdita della madre\u201d, pubblicato nel 1980, si tratta invece di come i bambini possano incorrere in un profondo lutto e dolore, prolungato anche nella vita adulta, se privati strutturalmente di un legame materno primario (ad esempio, per il decesso precoce della stessa). \nLa pubblicazione degli studi compiuti non dette a Bowlby, almeno nell'immediato, i risultati sperati: la maggioranza dei suoi colleghi psicoanalisti non diedero importanza e non compresero il valore delle idee di Bowlby, poich\u00e9 la sua teoria poggiava su criteri che si allontanavano molto dalla loro visione.\nLa teoria.\nIl termine \"attaccamento\" pu\u00f2 essere interpretato in tre diversi modi: \na) comportamento di attaccamento;\nb) sistema comportamentale di attaccamento;\nc) legame d'affetto.\nIl termine, in s\u00e9, ha un significato generale e rimanda alla condizione di \"attaccamento relazionale\" di un soggetto: il sostenere che un bambino \"ha un attaccamento\" vuol dire che egli avverte il bisogno di percepire la vicinanza ed il contatto fisico con una persona di riferimento, soprattutto in particolari situazioni.\nUno degli aspetti pi\u00f9 importanti della teoria \u00e8 il riconoscimento della \"componente biologica del legame di attaccamento\". Il comportamento di attaccamento ha infatti come funzione quella di garantire la vicinanza e la \"protezione\" della figura di attaccamento. Tali legami svolgono quindi una funzione fondamentale per la sopravvivenza dell'individuo.\nSecondo Bowlby, l'attaccamento \u00e8 un qualcosa che, non essendo influenzabile da situazioni momentanee, perdura nel tempo dopo essersi strutturato nei primi mesi di vita intorno ad un'unica figura; \u00e8 molto probabile che tale legame si instauri con la madre, dato che \u00e8 la prima ad occuparsi del bambino, ma, come Bowlby ritiene, non sussiste nessun dato che avalli l'idea che un padre non possa diventare figura di attaccamento nel caso in cui sia lui a dispensare le cure al bambino. \nLa qualit\u00e0 dell'esperienza definisce la sicurezza d'attaccamento in base alla sensibilit\u00e0 e disponibilit\u00e0 del \"caregiver\" (madre) e quindi la formazione di modelli operativi interni (MOI), che andranno a definire i comportamenti relazionali futuri.\nCon la crescita, l'attaccamento iniziale che si viene a formare tramite la relazione materna primaria o con un \"caregiver di riferimento\", si modifica e si estende ad altre figure, sia interne che esterne alla famiglia, fino a ridursi notevolmente: nell'adolescenza e nella fase adulta il soggetto avr\u00e0 infatti maturato la capacit\u00e0 di separarsi dal \"caregiver\" primario, e di legarsi a nuove figure di attaccamento.\nI modelli operativi interni sono flessibili e modificabili sulla base di nuove esperienze, sulla base dei cambiamenti della realt\u00e0 esterna e della relazione con la figura di attaccamento che muta con il mutare del bambino. Tuttavia, Bowlby credeva che i primissimi modelli che costruiamo siano tendenzialmente pi\u00f9 persistenti, perch\u00e9 sono al livello inconscio e quindi non sono prontamente accessibili. Questi modelli hanno la funzione di veicolare l'interpretazione e la percezione degli eventi da parte dell'individuo, consentendogli di fare previsioni e crearsi aspettative su ci\u00f2 che accade nella propria vita relazionale. I MOI permettono all'individuo di valutare e analizzare le diverse alternative della realt\u00e0, scegliere quella che ritiene migliore, utilizzare la conoscenza degli avvenimenti passati per riuscire ad affrontare quello che accade nel presente e reagire alle situazioni future prima che queste si presentino. Quindi, i modelli operativi interni permettono al bambino, e poi all'adulto, di prevedere il comportamento dell'altro guidando le risposte.\nFasi dello sviluppo dell'attaccamento.\nBowlby riteneva che l'attaccamento si sviluppasse attraverso alcune fasi, e che potesse essere di tipo \"sicuro\" o \"insicuro\". Un attaccamento di tipo sicuro si ha se il bambino sente di avere dalla figura di riferimento protezione, senso di sicurezza, affetto; in un attaccamento di tipo insicuro invece il bambino riversa sulla figura di riferimento comportamenti e sentimenti come instabilit\u00e0, prudenza, eccessiva dipendenza, paura dell'abbandono.\nBowlby identifica quattro fasi attraverso le quali si sviluppa il legame di attaccamento: \nSuperate le dodici settimane il piccolo comincia a dare maggiori risposte agli stimoli sociali. In un secondo momento il bambino, pur mantenendo comportamenti generalmente cordiali con chi lo circonda, metter\u00e0 in atto modi di fare sempre pi\u00f9 selettivi, soprattutto con la figura materna;\nL'importanza del legame di attaccamento.\nPer Bowlby \u00e8 molto importante che il legame di attaccamento si sviluppi in maniera adeguata, poich\u00e9 dipende da questo un buono sviluppo della persona: stati di angoscia e depressione, in cui un soggetto si pu\u00f2 imbattere durante l'et\u00e0 adulta, possono essere ricondotti a periodi in cui la persona ha fatto esperienza di disperazione, angoscia e distacco durante l'infanzia. Secondo Bowlby il modello di attaccamento, sviluppatosi durante i primi anni di vita, \u00e8 qualcosa che va a caratterizzare la relazione stessa con la figura di riferimento durante l'infanzia. Questo diviene successivamente un aspetto della personalit\u00e0 e un modello relazionale per i futuri rapporti. \nA dimostrazione di questo vi \u00e8 il concetto di cicli di privazione, che Bowlby gi\u00e0 sottoline\u00f2 nel suo lavoro per l'OMS nel 1951; dalle ricerche fatte, si accorse che un soggetto, con un'infanzia segnata da situazioni familiari negative, una volta diventato genitore, avrebbe avuto nei confronti del figlio comportamenti inappropriati e trascuranti. Rilevanti sono le difficolt\u00e0 di sviluppo per i bambini che vivono fin dalla tenera et\u00e0 in istituti, di quanti vengono separati dalla figura di riferimento e di coloro che hanno un caregiver incapace di provvedere convenientemente alla loro cura. \nCon questo Bowlby non intende affatto delineare percorsi di vita prestabiliti per soggetti che fanno simili esperienze negative. La separazione dalla figura materna, evento traumatico per un bambino, \u00e8 vissuto ed ha diverse ripercussioni sulla vita dell'individuo a seconda della durata e del periodo in cui si verifica la separazione, delle capacit\u00e0 di resilienza del soggetto e delle caratteristiche dell'ambiente. \nLa separazione dalla figura di riferimento si snoda, secondo le ricerche di Bowlby, in tre fasi - della protesta, della disperazione, del distacco - ma pu\u00f2 risultare pi\u00f9 facile viverla e superarla se vi sono alcune circostanze favorevoli come la presenza di un fratello, la presenza di un'altra persona che riesce a sostituire in maniera ottimale il caregiver oppure un ambiente accogliente.\nIl distanziamento dalla psicoanalisi.\nRicerche e teorie elaborate portarono Bowlby a distanziarsi dalla psicoanalisi, malgrado si fosse diplomato come analista e fosse membro della Societ\u00e0 Psicoanalitica Britannica.\nNonostante ritenesse valida la pratica psicoanalitica, era scettico sulle basi teoriche; le sue critiche si rivolgevano a diverse pratiche psicoanalitiche, come il dedicarsi maggiormente al ruolo della fantasia intrapsichica a scapito del ruolo dell'ambiente per la comprensione dei disturbi psichici; si distanzi\u00f2 anche sul metodo di studio dell'infanzia poich\u00e9 si basava su anamnesi fatte in et\u00e0 adulta e sulla teoria degli istinti e delle pulsioni: secondo Bowlby nell'infanzia il conseguimento del piacere non avviene attraverso una scarica pulsionale, ma attraverso affetto, amore, protezione, prossimit\u00e0, cura; lo sviluppo del soggetto non si stabilisce, per Bowlby, sul soddisfacimento sessuale, come sostenevano gli psicoanalisti, ma sul bisogno di instaurare legami di affetto. \nIl nuovo approccio nella ricerca.\nMalgrado l'allontanamento e le critiche che rivolse alla psicoanalisi, Bowlby non abbandon\u00f2 le lezioni freudiane, ma le rilesse ed elabor\u00f2 in un'ottica diversa, basata sulla biologia e sull'etologia. Le figure che pi\u00f9 hanno influenzato il suo nuovo approccio sono state Konrad Lorenz, in particolare con la sua opera \u201cL'anello di re Salomone\u201d, Charles Darwin, con le sue teorie sulla conservazione degli istinti vantaggiosi, Harry Harlow, con i suoi studi sulle scimmie, Robert Hinde che ha indirizzato la sua riflessione teorica, e Mary Ainsworth, con le sue osservazioni sulle interazioni precoci fra bambini e madri, condotte in Africa fra il 1954 e il 1955.\nStudi e ricerche successive.\nGli studi e le teorie di Bowlby sono stati, durante questi anni, ampiamente studiati, confermati sperimentalmente ed hanno portato anche a notevoli cambiamenti culturali nel pensare il rapporto adulto-bambino.\nOltre a molte ricerche indipendenti, le applicazioni pi\u00f9 importanti per la teoria dell'attaccamento sono risultate essere la cosiddetta strange situation, ideata da Mary Ainsworth negli anni Sessanta, e la adult attachment interview, concepita da Mary Main nel 1985."}
{"id": "1213783", "revid": "196390", "url": "https://it.wikipedia.org/wiki?curid=1213783", "title": "Movimento Giovanile Socialista", "text": ""}
{"id": "1213787", "revid": "4106", "url": "https://it.wikipedia.org/wiki?curid=1213787", "title": "Stagno (Livorno)", "text": ""}
{"id": "1213788", "revid": "80598", "url": "https://it.wikipedia.org/wiki?curid=1213788", "title": "All-terrain vehicle", "text": "Gli all-terrain vehicle (sigla ATV), traducibile dall'inglese come \"veicoli per tutti i terreni\", sono dei mezzi di trasporto speciali, agili e compatti, costruiti per procedere su terreni particolarmente difficili o accidentati, anche adatti a brevi tratti di percorrenza.\nStoria.\nVennero realizzati per la prima volta in Canada nei primi anni sessanta del XX secolo, ispirandosi alle vetture dei campi da golf, si sono presto diffusi in tutta l'America del nord e, nel decennio successivo, anche in Europa.\nSul finire degli anni '60 raggiunsero una certa diffusione, tanto che di questo tipo di veicolo \nTuttavia sparirono dal mercato sul finire degli anni settanta, continuando ad essere prodotti in piccola serie da poche aziende americane, \nDall'inizio del XXI secolo la denominazione ATV viene utilizzata anche per definire i quad. I moderni \"quad\" differiscono principalmente dai loro antenati per aver perso le caratteristiche anfibie, accentuando la derivazione motociclistica.\nCaratteristiche.\nGli \"ATV\", a causa della loro limitata velocit\u00e0, non erano generalmente abilitati alla percorrenza delle normali strade e venivano utilizzati per attraversare zone impervie o paludose. La motricit\u00e0 era affidata a 4, 6, 8 o 12 ruote che, all'occorrenza potevano essere dotate di cingoli in gomma.\nI comandi direzionali, come nei mezzi cingolati, erano costituiti da due leve frenanti che agivano, rispettivamente, sulle file di ruote di destra e di sinistra. Per la maggior parte dei modelli lo schema costruttivo prevedeva una motorizzazione a 2 tempi di derivazione motociclistica e la carrozzeria costituita da un guscio, sagomato a vasca, in materiale plastico. Generalmente scoperti (al massimo dotati di tendalino ombreggiante), gli ATV disponevano di una panchina a due posti e di un pozzetto posteriore per il trasporto di materiali o eventuali posti di fortuna.\nModelli prodotti.\nMolti i modelli prodotti da aziende nordamericane come il \"Terra Gator\", l'\"Husky Duck\" e lo \"Jiger\" dei primi anni '60, per arrivare ai pi\u00f9 complessi \"Ontario Argo 8\" che potevano trasportare 6 persone o agli ATV per uso militare come l'\"Aerospace 8x8\" ed il \"Lockheed Pac Star\", con 12 ruote motrici.\nDiffusione in Italia.\nIn Italia, gli ATV non ebbero grande successo. Un primo prototipo venne presentato, nel 1970, dalla \"Weston\" di Rubiera. Denominato \"Anaconda\" e dotato di propulsore Benelli da 350 cm\u00b3 e trazione integrale sulle sei ruote, non venne mai prodotto in serie. Sempre nello stesso anno, la FIMA mise in vendita il modello Boomerang che rimase in produzione alcuni anni."}
{"id": "1213797", "revid": "486946", "url": "https://it.wikipedia.org/wiki?curid=1213797", "title": "Per vincere domani", "text": ""}
{"id": "1213800", "revid": "871355", "url": "https://it.wikipedia.org/wiki?curid=1213800", "title": "Occipitalizzazione", "text": "L'occipitalizzazione \u00e8 una teoria che ipotizza un possibile sviluppo dei nervi cranici a partire dai nervi spinali. Si pensa infatti che ci sia stato nel corso dell'evoluzione un inglobamento da parte della porzione occipitale encefalica di somiti, notocorda e tubo neurale. Tale teoria si avvale sostanzialmente di quattro osservazioni:\nOsservazione sull'origine del neurocranio.\nIl neurocranio ha embrionalmente origine da pi\u00f9 tipologie di cellule: la porzione relativa alle \"cartilagini precordali\" o \"trabecole\" deriva dallo sviluppo di cellule della cresta neurale di origine ectodermica. La porzione relativa alle \"'cartilagini paracordali\" sembrerebbe invece derivare dal mesoderma del somite. Questo fornisce due indicazioni: che una parte della scatola cranica si forma in maniera diversa dal resto e che \u00e8 probabile che alcuni somiti siano stati incorporati nella porzione craniale.\nNotocorda e neurocranio.\nLa notocorda \u00e8 un tessuto di origine mesodermica, ed \u00e8 presente in tutti i cordati lungo l'asse cranio-caudale del corpo. Nella maggior parte dei vertebrati adulti perde la funzione di sostegno e viene inglobata nella colonna vertebrale.\nIl fatto che si riscontri una porzione della notocorda all'interno della scatola cranica, e per la precisione a livello della sella turcica, denota un possibile inglobamento del midollo allungato della porzione posteriore.\nRadici della lampreda.\nI nervi cranici dal I al XII possono essere suddivisi in tre categorie:\nAi fini delle nostre osservazioni \u00e8 utile notare che la seconda categoria di nervi cranici comprende solo \"fibre motori somatiche\", mentre la terza comprende \"fibre sensitive somatiche\", \"sensitive viscerali\" e \"motori viscerali\". Inoltre queste ultime tre possono essere sia \"fibre normali\" che \"fibre speciali\".\nAndando a prendere in considerazione adesso l'anatomia dei nervi spinali nella lampreda, vediamo che questi si distribuiscono nelle radici in maniera diversa rispetto agli amniati: la \"radice dorsale\" raccoglie \"fibre sensitive somatiche\", \"sensitive viscerali\" e \"motori viscerali\", mentre la \"radice ventrale\" comprende esclusivamente \"fibre motori somatiche\".\nIn seguito a tutte queste osservazioni si pu\u00f2 notare una forte analogia tra le ultime due categorie di nervi cranici e la disposizione dei nervi spinali. \u00c8 inoltre grazie a questa osservazione che i quattro nervi cranici della via \"motore somatica\" sono anche chiamati \"nervi della radice ventrale\" e i cinque \"nervi branchiali\" sono anche detti \"nervi della radice dorsale complessa\". L'appellativo \"complessa\" \u00e8 dato in quanto in tale raggruppamento sono presenti anche \"fibre speciali\", assenti nel \"midollo spinale\".\nEspressione genica.\nNei cordati un importante sistema di regolazione genico dell'asse cranio-caudale \u00e8 rappresentato dai geni omeobox. Questi infatti sono ordinati sui cromosomi in maniera colineare con il suddetto asse, e spesso vengono utilizzati nella ricostruzione di alberi filogenetici per la loro conservazione lungo il percorso evolutivo.\nSe andiamo a paragonare i geni omeobox tra cordati e vertebrati si nota che vi \u00e8 un'alta affinit\u00e0 tra geni dei cordati espressi a livello del midollo spinale e quelli di vertebrati a livello del romboencefalo. Questa semplice osservazione permette di avvalorare l'ipotesi dell'occipitalizzazione"}
{"id": "1213801", "revid": "289247", "url": "https://it.wikipedia.org/wiki?curid=1213801", "title": "Panini Group", "text": ""}
{"id": "1213804", "revid": "93556", "url": "https://it.wikipedia.org/wiki?curid=1213804", "title": "Chiasmo (scultura)", "text": "Il chiasmo (o chiasma) \u00e8 una formula compositiva usata in scultura, che consiste nella disposizione secondo un particolare ritmo, detto \"chiastico\", teso a risolvere il problema dell'equilibrio della figura eretta, di modo che questa \u00e8 ritratta con un arto inferiore flesso e l'arto superiore del lato opposto teso, e viceversa.\nIl termine deriva dal greco \u03c7\u03b9\u03b1\u03c3\u03bc\u03cc\u03c2, che significa \"disposizione a forma di \"chi\"\" (connesso a \u03c7\u03b9\u03ac\u03b6\u03b5\u03b9\u03bd, \"dare forma di \"chi\"\"), dal nome della ventiduesima lettera dell'alfabeto greco, detta \"chi\" () e indica la corrispondenza incrociata tra gli arti in riposo e quelli in azione. La posizione chiastica \u00e8 indicata nella nomenclatura anglosassone e in varie altre lingue con il termine italiano \"contrapposto\" o \"contrapost\".\nLa ricerca della perfezione.\nLa conquista della posizione chiastica segna, nell'evoluzione della scultura greca, l'emanciparsi degli artisti dalla innaturale rigidezza connessa alle rappresentazioni dei \"kouroi\".\nL'arcaica ieraticit\u00e0 di quelle raffigurazioni plastiche, con la loro rigidit\u00e0 appena intaccata dall'avanzamento di una gamba, \u00e8 ora superata da un ritmo pi\u00f9 disinvolto. La statica frontalit\u00e0 arcaica si scioglie in un gioco di equilibri dinamici contrapposti.\nUn nitido esempio di una nuova articolazione del ritmo scultoreo si ha nell'immagine dell'efebo, di chiara connotazione severa, attribuita alla bottega di Crizio e conservata nel Museo dell'acropoli di Atene: la testa dell'efebo ruota lievemente mentre la gamba destra si flette abbassando il fianco. La fissit\u00e0 arcaica con la sua orizzontalit\u00e0 delle linee \u00e8 irreversibilmente disarticolata.\nQuesta originale impostazione apre ai maestri del cosiddetto \"stile severo\" nuovi orizzonti espressivi, nei quali essi si mostrarono fin dall'inizio a loro agio, come \u00e8 testimoniato da realizzazioni anche minori, avviando una serrata opera di sperimentazione, elaborazione e ricerca che condurr\u00e0, in breve tempo, alla culminale soluzione offerta ai nostri occhi da Policleto con la perfezione leggendaria del suo \"Doriforo\".\nIl chiasmo policleteo.\nNel celebrato esempio del \"Doriforo\" \u00e8 ben visibile come il ritmo bilanciato di alterne flessioni e tensioni, che coinvolge gli arti contrapposti, sia ora declinato in una visione pi\u00f9 organica, dinamica ed equilibrata della figura umana.\nAl braccio sinistro, teso a reggere il giavellotto, corrisponde la tensione della gamba destra che sostiene il peso del corpo.\nAd essi fa da contrappunto il rilassamento dei rimanenti arti: il braccio destro, mollemente disteso lungo il fianco teso, e la gamba sinistra, con la punta del piede a sfiorare appena il suolo.\nLa posizione flessa della gamba sinistra determina anche qui un abbassamento del fianco. Ma questi elementi, nella composizione policletea, si compongono in un dinamismo pi\u00f9 sottile, accompagnandosi ad una leggera torsione del busto, al lieve, caratteristico inarcamento della linea alba e al conseguente tenue declinare dell'omero della spalla destra, secondo una linea divergente rispetto al declivio dei fianchi.\nLa ricerca di Policleto comport\u00f2 l'enucleazione di una teoria del ritmo, delle proporzioni, della bellezza e della composizione scultorea, che lo scultore codific\u00f2 in una serie di precetti racchiusi in un trattato tecnico, andato perduto, che ebbe per titolo \"Canone\", esemplificato nel \"Doriforo\".\nL'adesione e la riproposizione del rigoroso e autorevole canone policleteo ebbe l'effetto collaterale di fissare la creazione artistica della fiorente scuola peloponnesiaca del V e IV secolo a.C., in schemi teorici esemplari e ripetitivi che troveranno un decisivo superamento con l'apertura di nuovi orizzonti di sperimentazione e ricerca ad opera di Lisippo.\nIl Rinascimento.\nNel Rinascimento si assiste ad una ripresa del chiasmo policleteo, la cui riscoperta assurge ad una delle massime conquiste dell'arte del Rinascimento.\nLa massima espressione della rimodulazione del chiasmo policleteo, sia in senso tecnico-artistico che filosofico, si ebbe con Michelangelo, con il suo \"David\"."}
{"id": "1213812", "revid": "599013", "url": "https://it.wikipedia.org/wiki?curid=1213812", "title": "Tcr", "text": ""}
{"id": "1213821", "revid": "767487", "url": "https://it.wikipedia.org/wiki?curid=1213821", "title": "Voldemort Can't Stop the Rock!", "text": "Voldemort Can't Stop the Rock! \u00e8 il secondo album degli Harry and the Potters, gruppo punk statunitense a tema su \"Harry Potter\". Registrato tra il maggio e il giugno 2004, vede ancora Ernie, l'amico dei due componenti alla batteria e Georg ala produzione artistica."}
{"id": "1213824", "revid": "25624", "url": "https://it.wikipedia.org/wiki?curid=1213824", "title": "Ile Rousse", "text": ""}
{"id": "1213828", "revid": "196390", "url": "https://it.wikipedia.org/wiki?curid=1213828", "title": "Recettori delle cellule T", "text": ""}
{"id": "1213831", "revid": "77639", "url": "https://it.wikipedia.org/wiki?curid=1213831", "title": "Il mio nome \u00e8 nessuno", "text": ""}
{"id": "1213836", "revid": "196390", "url": "https://it.wikipedia.org/wiki?curid=1213836", "title": "Recettori dei linfociti T", "text": ""}
{"id": "1213837", "revid": "729019", "url": "https://it.wikipedia.org/wiki?curid=1213837", "title": "Parco Dragoni", "text": "Il parco di Via Dragoni a Forl\u00ec \u00e8 un'area verde attrezzata situata nel quartiere Quartiere \"Musicisti e Grandi Italiani\".\nL'area \u00e8 attrezzata con un percorso per biciclette, affiancato da un percorso vita con numerosi attrezzi per gli esercizi. Sono, inoltre, presenti un'arena per le rappresentazioni all'aperto, una pattinodromo, uno skatepark, un campo da volley, intitolato alla memoria di Vigor Bovolenta (pallavolista), uno da basket, intitolato alla memoria di Matteo Margheritini (giovane cestista locale) e uno da calcio, un'area di sgambatura per cani, un ampio spazio bimbi attrezzato anche con giochi per bambini disabili e il Centro di Aggregazione Giovanile \"Officina52\" che promuove progetti per i giovani del territorio.\nIl parco \u00e8 frequentato da podisti locali, il giro completo \u00e8 di 1,2 km.\nNel 2014 \u00e8 stata aperta Piada52, un chiosco/bar che propone percorsi per fare lavorare giovani e ragazzi e inserirli nel mondo del lavoro, investendo anche utili sul parco.\nIl parco \u00e8 anche un luogo particolarmente apprezzato dai giovani della citt\u00e0 per le tante attivit\u00e0 di carattere giovanile, musicale e artistico che vi vengono svolte e dai writers e street artist che hanno decorato molte delle pareti e degli spot presenti: i pi\u00f9 attivi sono NoName, Pigeon, Verbal&amp;Verbal e Sardomuto, quest'ultimo autore del grande merlo che si contende con un'oca gli anelli che decora l'immensa parete della casa della Circoscrizione.\nCollegamenti esterni.\nPagina della quarta ciscoscrizione del sito del comune di Forl\u00ec"}
{"id": "1213842", "revid": "121837", "url": "https://it.wikipedia.org/wiki?curid=1213842", "title": "Caio Sallustio Crispo", "text": ""}
{"id": "1213843", "revid": "1501558", "url": "https://it.wikipedia.org/wiki?curid=1213843", "title": "Franco Forte", "text": "Biografia.\nFranco Forte \u00e8 il direttore editoriale delle collane da edicola Mondadori, tra cui \"Il Giallo Mondadori\", \"Urania\" e \"Segretissimo\". Sempre per Mondadori \u00e8 editor degli \"Oscar\", e collabora alla realizzazione delle collane \"Oscar Draghi Urania\", \"Oscar Historica, Oscar Fantastica\" e alla linea \"Giallo Mondadori\" da libreria.\nCome romanziere ha scritto per Arnoldo Mondadori Editore, Editrice Nord, Tropea, Mursia e altri editori, di cui \u00e8 stato anche consulente editoriale.\n\u00c8 inoltre giornalista professionista: \u00e8 stato direttore del mensile \"Fiction TV\" e vicedirettore del magazine \"PC World Italia\". Tiene una rubrica settimanale sulle pagine culturali del quotidiano \"Il Cittadino\" di Lodi, \u00e8 direttore responsabile del magazine di fantascienza \"Robot\" e della rivista per scrittori \"Writers Magazine Italia\", ed \u00e8 anche direttore e coordinatore del Delos Network, che comprende i siti \"Fantascienza.com\", FantasyMagazine.it, \"HorrorMagazine.it, ThrillerMagazine.it\" e \"SherlockMagazine.it\". \n\u00c8 stato autore di celebri fiction televisive come \"Distretto di Polizia\" e \"R.I.S. - Delitti imperfetti\" della Taodue Film di Roma.\n\u00c8 il curatore delle celebri raccolte della serie dei \"365 racconti per un anno\" sempre per Delos Books, di cui sono usciti i seguenti titoli: \"365 racconti erotici per un anno\", \"365 racconti horror per un anno\", \"365 racconti sulla fine del mondo\", \"365 storie d'amore\", \"365 racconti di Natale, 365 racconti d'estate\".\nVita privata.\nForte \u00e8 cresciuto a San Donato Milanese e ha vissuto a Casaletto Lodigiano. Dal 2021 vive a Dresano, in Citt\u00e0 metropolitana di Milano."}
{"id": "1213845", "revid": "214260", "url": "https://it.wikipedia.org/wiki?curid=1213845", "title": "Ndrezzata", "text": "La 'ntrezzata si riferisce a una danza popolare armata napoletana mentre la 'ndrezzata (che nel dialetto ischitano vuol dire \"intrecciata\") \u00e8 un canto rituale, recitato nel corso di una danza con spade e bastoni (detti \"mazzarielli\") il giorno di pasquetta, in occasione della festa patronale di san Giovanni presso Buonopane, oppure in altre occasioni speciali; Buonopane \u00e8 una frazione del comune di Barano d'Ischia, sull'isola d'Ischia.\nLe origini.\nNumerosi elementi presenti nel testo portano a configurare la \"'ndrezzata\" come un poemetto epico popolare nato nel Medioevo che racchiude al suo interno un peana, un'elegia di tipo guerresco (lo sferrare colpi con spade e \"mazzarielli\") ed amoroso (la vicenda dei tre fratelli valenti marinari).\nMa le origini del canto appaiono ben pi\u00f9 remote, strettamente connesse al retaggio mitico della cultura greca che si era andata diffondendo a Ischia grazie ai primi coloni dell'Eubea che avevano fondato Pithecusa.\nIl mito.\nRacconta Euripide che Zeus trov\u00f2 un giorno Demetra furibonda e disperata perch\u00e9 Ade, dio dell'Averno, le aveva rapito la figlia Persefone. Mosso da piet\u00e0 verso la povera madre, il capo degli dei le invi\u00f2 le Muse e Afrodite per placarne l'animo, allietandola con musica e danze. \nLa cultura della danza si diffuse ben presto in tutta l'isola, trovando terreno fecondo presso la sorgente di Nitrodi a Buonopane, vicino Barano, zona agricola sul versante sud-orientale di Ischia e divenendo un elemento talmente caratterizzante del folklore locale da far scrivere al calabrese Giulio Iasolino nel Cinquecento:\nTradizione vuole che la danza fosse praticata dalle Ninfe al ritmo di spade di legno battute dai Satiri su rudimentali manganelli che accompagnavano la melodia prodotta dalla cetra d'oro di Apollo.\nApollo, pizzicando la cetra, si innamor\u00f2 della ninfa Coronide e dall'unione dei due nacque Esculapio. \nAppagato dall'amore con la ninfa, il dio concesse alla sorgente Nitrodi, l\u00ec dove si svolgevano le danze, la propriet\u00e0 di offrire bellezza e guarigione.\nMa ben presto Coronide s'innamor\u00f2 del fauno Ischi e Apollo, accecato dalla gelosia, la gett\u00f2 in mare.\nEsculapio decise allora di vendicarsi sciogliendo nella fonte un intruglio di erbe esotiche che rendeva litigioso e geloso chiunque si abbeverasse alla sorgente.\nPrima di far ritorno nel loro mondo, le Ninfe per perpetuare la loro danza vollero infondere in dono agli abitanti del luogo il ritmo della \"'ndrezzata\". \nGli abitanti di Barano e Buonopane, abbeveratisi alla sorgente contaminata da Esculapio, vissero in continuo litigio fino a quando, nel 1540, una fanciulla perse una cintura di corallo donatale dal fidanzato, un pescatore di Barano.\nLa cintura fu rinvenuta da un giovane di Buonopane, che si rifiutava di riconsegnarla alla proprietaria. All'ennesima guerra che ne scatur\u00ec e che raggiunse il culmine sul ponte di Buonopane, le due fazioni decisero di siglare la pace ai piedi della statua raffigurante la Madonna della Porta. Il luned\u00ec dell'angelo le due parti riunitesi bruciarono la cintura motivo di discordia davanti alla chiesa di San Giovanni e i buonopanesi festeggiarono ballando una \"'ndrezzata\".\nDa allora, per celebrare la fine delle ostilit\u00e0, la danza viene ballata ogni anno il giorno di pasquetta e durante i festeggiamenti di San Giovanni, il 24 giugno.\nIl rito.\nIl rito della \"ndrezzata\" si articola in tre tempi: \"sfilata\", \"predica\" e \"danza\". Ciascuno dei 18 danzatori tramanda ai propri discendenti i segreti della danza e il privilegio di parteciparvi.\nDurante la sfilata met\u00e0 dei danzatori entra in scena con un giubbetto di colore rosso, che rappresenta gli uomini, mentre l'altra met\u00e0 indossa un corpetto verde che simboleggia le donne. Alla testa del gruppo sfila il caporale, al suono di due \"clarini\" e due \"tammorre\", un tempo flauti e fischietti.\nAl termine della sfilata i gruppi di danzatori formano due cerchi concentrici, impugnando, proprio come i fauni della leggenda, un \"mazzariello\" nella mano destra e una spada di legno in quella sinistra. Agli ordini del caporale e al ritmo dei suonatori parte la danza, che ricalca le mosse di base della scherma: saluto, stoccate, parate e schivate. All'interno della danza due sono le figure fondamentali: la formazione della rosa con l'intreccio delle \"mazzarielle\" a mani alzate e l'elevazione su di essa del caporale, che in antico dialetto ischitano recita la parte narrata (predica): le strofe sono dedicate all'amore, alla paura dei saraceni, alle fughe sul Monte Epomeo, alla difficolt\u00e0 del lavoro nei campi e alla A vattut' e ll'astreche, cio\u00e8 alla costruzione del tetto bombato in pomice e calce delle abitazioni di Ischia e Procida."}
{"id": "1213848", "revid": "511096", "url": "https://it.wikipedia.org/wiki?curid=1213848", "title": "Lucia da Caltagirone", "text": "Biografia.\nDopo l'infanzia trascorsa nella citt\u00e0 natale, Lucia si trasfer\u00ec a Salerno all'et\u00e0 di 13 anni ed entr\u00f2 in convento fra le terziarie francescane regolari: sembra trattarsi del convento di San Francesco presso la chiesa di San Nicola. Qui divenne un punto di riferimento spirituale per fedeli e persone bisognose di aiuto. Condusse una vita di penitenza con particolare devozione verso le cinque piaghe di Cristo. Fu inoltre fortemente impegnata nell'istruzione delle novizie. Dopo la sua morte il corpo fu traslato nel monastero benedettino di Santa Maria Maddalena in Salerno e successivamente nella Cattedrale di Salerno, dove si trova tuttora nella cappella delle reliquie.\nCulto.\nAlla sua intercessione vennero attribuiti numerosi miracoli ed il suo culto, inizialmente approvato da Papa Callisto III, venne successivamente confermato da Papa Leone X. La Chiesa cattolica la ricorda il 26 settembre come recita il Martirologio Romano:\nLe notizie sulla sua vita provengono da cronache piuttosto tarde, come gli \"Annales Minorum\" di Luca Wadding (1588-1657).\nIl suo culto \u00e8 molto diffuso nella citt\u00e0 natale, dove sono presenti numerose sue effigi."}
{"id": "1213850", "revid": "15756", "url": "https://it.wikipedia.org/wiki?curid=1213850", "title": "Hugo Folch de Cardona", "text": "Origine.\nUgo era il figlio primogenito del Conte di Emp\u00faries, Visconte di Cardona e primo Barone di Guadalest, Ugo I di Cardona e di sua moglie, Beatrice d'Anglesola, figlia del signore di Bellpuig, Guglielmo d'Anglesola, e, secondo ma che secondo alcune fonti era la sorella del Visconte di Vilamur, Raimondo II.\nUgo I di Cardona era l'unico figlio legittimo del conte di Visconte di Cardona, Raimondo VI e, secondo la \"Cr\u00f3nica del rey don Fernando IV\", di sua moglie, Maria Alfonso de Haro, figlia di Juan Alfonso de Haro, Signore di Los Cameros e della moglie, Constanza Alfonso de Meneses.\nBiografia.\nDi Ugo si hanno notizie molto scarse.Dopo la morte di suo padre, Ugo I, che avvenne, verso il 1334, Ugo gli succedette come Ugo II, Visconte di Cardona.\nUgo fu cortigiano del re della corona d'Aragona, Pietro IV detto il Cerimonioso, partecipando alla guerra contro il re di Maiorca, Giacomo III di Maiorca, detto il Temerario, distinguendosi nella difesa della Cerdagna.Poi, tra il 1353 e il 1354, partecip\u00f2 anche alla campagna di Sardegna, dove Pietro IV, alleato di Venezia, con una spedizione navale, il 29 agosto 1353 sbaragli\u00f2 la flotta genovese nella battaglia di Porto Conte vicino ad Alghero.\nPer questa fedelt\u00e0 il re lo innalz\u00f2 al titolo di Conte di Cardona, il 4 dicembre 1357, mentre secondo altre fonti questa promozione avvenne nel 1375.\nPur essendo consigliere del re Pietro IV, fu in ottimi rapporti, col marchese di Tortosa, Ferdinando Alfonso di Aragona, fratellastro di Pietro, dopo che era tornato dall'esilio nel regno di Castiglia.\nDopo che il re di Castiglia, Pietro I il Crudele, nel 1356, aveva tentato di riprendersi i territori murciani ceduti al regno di Valencia, la guerra, tra Aragona e Castiglia, esplose, dopo l'occupazione di Tarragona, da parte di Pietro I, nel 1357, ed \u00e8 conosciuta come \"guerra dei due Pietri\"; Ugo II prese parte attivamente alla difesa dei confini della corona d'Aragona.\nUgo increment\u00f2 i propri titoli, divenendo Barone di Bellpuig, nell 1381 e Visconte di Vilamur, nel 1386, alla morte dello zio materno, Raimondo II d'Anglesola.\nIl legame tra Ugo II e la famiglia reale si era rafforzato, in seguito al matrimonio con Bianca, cugina prima di Pietro IV e a quello con Isabella di Aragona, nipote di Pietro IV.In seguito alla morte di Pietro IV, avvenuta nel 1387, il legame fu ottimo anche col suo successore, Giovanni I.\nNon si conosce la data esatta della morte di Ugo II, che avvenne, verso il 1400.Nei titoli di conte di Cardona e Visconte di Vilamur gli succedette il figlio maschio, Giovanni Raimondo.\nMatrimoni e discendenza.\nUgo II contrasse tre matrimoni:\nSecondo altre fonti, Ugo II ebbe almeno altri due figli maschi:"}
{"id": "1213853", "revid": "65385", "url": "https://it.wikipedia.org/wiki?curid=1213853", "title": "Lucus Feronia", "text": ""}
{"id": "1213862", "revid": "287204", "url": "https://it.wikipedia.org/wiki?curid=1213862", "title": "Peppino Mazzullo", "text": "Biografia.\nHa iniziato giovanissimo la sua carriera artistica nel \"Teatro Auditorium San Gaetano\" a Santo Stefano di Briga (villaggio della sua citt\u00e0 natale, Messina), sotto la direzione artistica del suo compaesano Placido Andriolo, che ne fece il suo primo attore scrivendo anche dei monologhi appositamente per lui.\nGrazie alla recitazione di uno di questi monologhi ottenne una borsa di studio e pot\u00e9 frequentare, tra il 1947 e il 1950, l'Accademia d'Arte Cinematografica a Roma e l'Accademia d'Arte Drammatica a Milano.\nDal 1950 ha iniziato la carriera teatrale con la compagnia di Guglielmo Della Seta e con la compagnia di prosa della RAI. \u00c8 stato primo attore presso alcuni teatri milanesi, fra i quali l'\"Angelicum\" da cui veniva irradiata la trasmissione \"Le avventure di Pinocchio\".\nNegli anni cinquanta ha fatto parte della compagnia di Enzo Ferrieri.\nHa raggiunto una grande notoriet\u00e0 dando la propria voce al personaggio di Topo Gigio, creato da Maria Perego, dal 1961, continuando ininterrottamente fino al 2006. \nOltre alle sue \"performance\" vocali, si ricordano anche le partecipazioni di Mazzullo agli spettacoli dello Zecchino d'Oro degli anni Sessanta, nell'interpretazione del personaggio di \"Richetto\", lo scolaro eternamente bocciato.\nNel 2004 Peppino Mazzullo, tornato a vivere a Santo Stefano di Briga, ha fondato il \"Piccolissimo Teatro di Messina\", all'interno del quale dirige tuttora la \"Scuola di teatro comico e drammatico\".\nNel luglio 2008 ha vinto il premio \"Legg\u00eco d'oro voce cartoon\" alla quinta edizione del Leggio d'oro. Inoltre nel 2011 gli viene conferito il \"Premio alla voce dei ricordi\" durante l'ottava edizione."}
{"id": "1213865", "revid": "123443365", "url": "https://it.wikipedia.org/wiki?curid=1213865", "title": "Shamo", "text": " \u00e8 un manga sceneggiato da Iz\u014d Hashimoto e illustrato da Akio Tanaka. Esso narra la storia di un ragazzo dalla personalit\u00e0 contorta e ambigua, che, dopo aver ucciso a sangue freddo i propri genitori, dedica la sua vita alle arti marziali.\nSerializzato in Giappone sulla rivista \"Weekly Manga Action\" di Futabasha a partire dal 1998, il manga \u00e8 stato interrotto nel 2007 a causa di divergenze creative tra i due autori, culminate in un'azione legale per questioni di copyright. Il 27 luglio 2011 la serializzazione dell'opera \u00e8 ripresa sulle pagine di \"Evening\" di K\u014ddansha. I capitoli del manga sono poi ristampati e raccolti in volumi formato \"tank\u014dbon\", con i primi 19 albi pubblicati da Futabasha e i volumi dal 20 in poi a cura di Kodansha.\nL'edizione italiana dell'opera, riflettente l'originale giapponese, \u00e8 pubblicata da Panini Comics sotto l'etichetta Planet Manga a partire dal 6 aprile 2006. Il 18 dicembre 2014 \u00e8 iniziata una ristampa della serie in volumi di grandi dimensioni e con nuove copertine, che raccolgono in ogni albo tre numeri della prima edizione.\nIl 25 novembre 2008 \u00e8 stato distribuito il film live action \"Shamo\" girato a Hong Kong, prodotto da Tai Seng Entertainment e diretto da Pou-Soi Cheang.\nTrama.\nRyo Narushima \u00e8 studente modello che a sedici anni, uccide entrambi i genitori a coltellate, risparmiando solo la sorella. Dopo essere stato processato finisce in riformatorio dove diventa lo sfogo (anche sessuale) degli altri detenuti. Nonostante abbia compiuto un atto cos\u00ec efferato, Ryo \u00e8 un ragazzino debole e impaurito che non riesce a sottrarsi dalle angherie che gli vengono impartite dai suoi compagni di cella. La sua vita cambia per sempre dopo l'incontro con il vecchio Kenji Kurokawa, maestro di arti marziali condannato all'ergastolo, che insegna karate nel suo riformatorio. Spinto da un fortissimo istinto di sopravvivenza e dal desiderio di ritrovare la sorella a cui ha rovinato la vita, Ryo si impegna anima e corpo nelle tecniche che il vecchio Kurokawa gli insegna, cercando di fortificare il suo corpo e il suo spirito per resistere all'oscurit\u00e0 che lo circonda. I due anni di riformatorio passano cos\u00ec in fretta, e Ryo ne esce profondamente cambiato: da timido agnellino diventa un feroce lupo pronto ad azzannare ogni facile preda che gli si pari dinnanzi.\nL'istinto di sopravvivenza \u00e8 forte anche fuori dal riformatorio, per questo Ryo per sopravvivere diventa un \"picchiatore\" della yakuza, lavoro che gli permette di guadagnarsi da vivere e allo stesso tempo, di dare sfogo alla sua immensa rabbia repressa: in questo giro fa la conoscenza di Kohei Fujiyoshi, per gli amici Tokichi, che lo accompagner\u00e0 nel suo cammino di crescita fisica e mentale. Il rapporto fra i due, che dapprima non \u00e8 altro che una collaborazione forzata, cresce fino a diventare un'amicizia forte e sincera: Tokichi \u00e8 l'unica persona di cui Ryo si potr\u00e0 sempre fidare.\nNarushima dopo aver constatato che il suo karate si stava \"impigrendo\" decide di provare la sua forza iscrivendosi a un torneo della Banryukai una tra le scuole di karate pi\u00f9 forti del mondo: dopo essersi aggiudicato il primo posto della categoria dei pesi leggeri gli incubi del passato tornano a tormentarlo, infatti a causa della sua esposizione al pubblico il \"ragazzo senza nome\" che anni prima aveva ucciso i suoi genitori ha finalmente nome e cognome: Ryo Narushima.\nDa qui in poi il nostro anti-eroe si appassioner\u00e0 sempre di pi\u00f9 al mondo delle arti marziali, in special modo nasce in lui un'avversione incontenibile nei riguardi del campione della scuola della Banryukai Naoto Sugawara che come dice lo stesso Ryo \"Rappresenta tutte ci\u00f2 che odio\". Inizia cos\u00ec un allenamento durissimo che lo porter\u00e0 dopo molti sacrifici, in special modo l'amputazione di un braccio dell'amico Tokichi, a combattere i pi\u00f9 vari stili di arti marziali dal kung fu, al sumo, al full contact sino alla muay thai; nonostante riesca a vincere ogni incontro, anche se in modo non sempre regolamentare, Sugawara e la Baryukai continuano a ignorare Ryo: decide allora di seguire la fidanzata di Sugawara, Moemi Funado, nota show girl giapponese, e di stuprarla durante un servizio fotografico su di un'isola. A questo punto Naoto non pu\u00f2 pi\u00f9 tirarsi indietro e si vede costretto a combattere. Dopo aver acquisito completamente ogni tecnica del karate, grazie anche all'aiuto del suo vecchio maestro Kenji Kurokawa che ha riacquistato al libert\u00e0, Ryo sale sul ring del Tokyo Dome durante il Lethal Fight, la pi\u00f9 grande manifestazione di combattimento del Giappone. Alla fine del durissimo scontro Sugawara esce vincitore all'ultima ripresa con grande difficolt\u00e0 colpendo Ryo con un seiken tsuki (poderoso pugno del karate) che lascia l'avversario in uno stato di semi-svenimento in piedi; ma questa vittoria agguantata all'ultimo non \u00e8 assolutamente ci\u00f2 che Moemi aveva chiesto al campione: per \"Tornare a vivere\" aveva bisogno che Naoto uccidesse il \"virus Narushima\" davanti a milioni di persone. Appena uscito dall'ospedale, a causa delle ferite riportate, Ryo viene contattato dalla polizia che afferma di aver ritrovato la sorella, Natsumi, che cercava da quando era uscito dal riformatorio; arrivato a una clinica psichiatrica si trova davanti a uno spettacolo orribile: la sorella, a causa delle ingenti quantit\u00e0 di droga assunte \u00e8 ridotta a uno stato di semincoscienza. Ryo decider\u00e0 di l\u00ec a poco di impegnare ogni sua risorsa economica per pagare le spese mediche per la riabilitazione di Natsumi. Pochi giorni dopo Ryo riceve una lettera di sfida da parte di Sugawara che lo invita a trovarsi \"al calar della terza luna piena\" a un tempietto appena fuori citt\u00e0 per concludere il duello; eccitatissimo per lo scontro Ryo riacquista il vigore perso a causa delle condizioni della sorella e si prepara al combattimento. I due combattono ferocemente senza tregua e senza alcuna regola per tutta la notte: alla fine dello scontro Narushima riesce a strappare la vittoria colpendo, nonostante fosse in stato di incoscienza, Naoto nella parte posteriore del collo dopo che questo aveva abbassato la guardia convinto della vittoria.\nA questo punto Ryo \u00e8 ricercato da tutta la Banryukai poich\u00e9 Sugawara rimane costretto a letto paralizzato dal colpo infertogli; decide di scappare in tutta fretta verso la Cina affidando la sorella alle cure del fidato Tokichi. Grazie alla sua abilit\u00e0 nelle arti marziali non fatica a entrare a far parte di un giro di combattimenti clandestini nel quale proprio per la sua abilit\u00e0 e per la sua ferocia vince ogni incontro e viene soprannominato \"l'Orco orientale\", probabilmente in onore del suo maestro Kurokawa chiamato \"Orco della Banryukai\". Tutti i soldi guadagnati sono destinati alla sorella in Giappone per le sue cure di disintossicazione e, a causa del prezzo molto elevato dei medicinali, decide di trovare lavoro anche in una casa di prostituzione. Non trovando nessuno che riesca a sconfiggere l'Orco, l'organizzatore degli incontri decide di richiedere l'aiuto del \"Grande Santo Empireo\" un personaggio misterioso privo di un braccio che si nasconde dietro una maschera di Sun Wukong che sconfigge Ryo con una facilit\u00e0 impressionante; nel momento in cui Ryu sta per subire un colpo che gli avrebbe letteralmente staccato un braccio appare sul ring il vecchio maestro del Grande Santo Empireo che lo costringe ad allontanarsi. Narushima decide allora di seguire il vecchio maestro fin sulla cima di un monte nel centro della Cina per addestrarsi in quella strana arte marziale cos\u00ec da essere in grado di sconfiggere la \"scimmia maledetta\" chiamata cos\u00ec da Ryo sia per la sua maschera sia per la sua inverosimile agilit\u00e0 nei movimenti. Dopo allenamenti estenuanti e al limite del possibile Narushima apprende tutte le forme di combattimento del Grande Santo Empireo ma \u00e8 comunque ancora molto al di sotto del suo livello; nel disperato tentativo di raggiungere la stessa abilit\u00e0 dell'avversario trova nella biblioteca della scuola un manoscritto che contiene una forma di attacco speciale: la radiazione spirituale che a quanto sembra \u00e8 capace di far ribollire l'acqua di un pozzo solo con la forza dello spirito. Appena dopo aver affinato questa tecnica ed essere arrivato a imitare maldestramente il Grande Santo Empireo, arriva sul monte proprio Liu (il vero nome del Grande Santo Empireo) con due allievi al seguito, per uccidere Ryo e il vecchio maestro. Sun Wukong (con una maschera da scimmia nera) dopo aver ucciso il proprio maestro ormai indifeso, tenta di portare dalla sua parte l'altra allieva della scuola la quale, pur di non cedere al folle che ha di fronte si uccide traffiggendosi la gola con la coda spezzata del suo erhu (tipico violino cinese). A quel punto Il santo Empireo ordina ai suoi allievi, Scimmia blu e Scimmia rossa, di uccidere Ryo: dopo averli sconfitti, non senza qualche difficolt\u00e0, inizia il vero scontro; sembra comunque che Narushima non abbia alcuna speranza contro l'abilit\u00e0 e l'agilit\u00e0 incredibile dell'avversario, ma proprio quando Liu sembra avere la vittoria in pugno colpendo in pieno Ryo con la sua radiazione spirituale Ryo attacca con il manico di un erhu, il violino, che suonava la prima allieva. La scimmia blocca l'attacco con facilit\u00e0 ma Ryo di scatto stacca una delle chiavi dello strumento e la conficca nella maschera dell'avversario, spezzandola, svelando l'orribile volto irrimediabilmente ustionato. Ryo, approfittando dell'attimo di respiro raccoglie tutte le sue forze e colpisce l'avversario con una devastante radiazione spirituale. La scimmia scappa, annaspando nel suo stesso sangue, fino ad arrivare sul ciglio di un precipizio dal quale decide di gettarsi, ammettendo la sconfitta e lasciando Ryo esterrefatto e carico di amarezza. Dopo essere sceso dal monte, Narushima torner\u00e0 a combattere negli incontri clandestini e a frequentare la prostituzione, divenendo il guerriero pi\u00f9 temuto. Di l\u00ec a poco nessuno avr\u00e0 pi\u00f9 sue notizie.\nQui la serie assume una diversa prospettiva, e con essa un nuovo protagonista: Toma Takahara.\nIl giovane ragazzo, figliastro di un ricco industriale ormai defunto, \u00e8 un piccolo genio della danza con un brillante futuro di fronte a s\u00e9. Dopo aver detto addio al fratello, parte con una compagnia di danza professionistica per un tour negli Stati Uniti. Dopo cinque anni Toma ritorna in Giappone carico di successi, come danzatore di fama mondiale. Qui ritrova suo fratello, ora presidente della compagnia del padre, la Jin Corporation, e plurimiliardario, che diviene lo sponsor principale dei suoi prossimi spettacoli. Inspiegabilmente, di l\u00ec a poco, Toma comincer\u00e0 a percepire la presenza di Ryo Narushima attorno a s\u00e9, come un richiamo, rimanendo affascinato dalla sua storia e dal suo incredibile e spietato modo di combattere. Il mondo delle arti marziali diverr\u00e0 qualcosa di straordinariamente affascinante, vera e propria poesia dei movimenti agli occhi di Toma, che a poco a poco entrer\u00e0 a far parte di quel mondo, rinunciando incredibilmente anche alla danza con un gesto estremo: tagliandosi volontariamente il tendine d'Achille. Conosce alcuni rappresentanti della Banryukai e con essi si mette alla ricerca di Ryo. Jin, il fratello, a quel punto d\u00e0 inizio a un progetto senza precedenti: creare una squadra di lottatori imbattibile e farla gareggiare in un nuovo Lethal Fight contro i pi\u00f9 forti rappresentanti della Banryukai Karate. Da qui Toma comincer\u00e0 a raccogliere attorno a s\u00e9 i quattro combattenti dai quali dovr\u00e0 imparare ogni cosa e che lo affiancheranno nell'impresa: un oro Olimpico di Judo, un campione mondiale di Sambo, un attaccabrighe genio nel Jujutsu brasiliano e l'ultimo praticante dell'Hakkoryu Aikijutsu, un'arte a quanto si dice sovrannaturale. Convincendo a fatica Mochizuki, il direttore della Banryukai, Jin mette in atto il progetto. Mochizuki, temendo la forza della squadra di Toma, chiede aiuto alle giacche nere della Banryukai, un'associazione che si \u00e8 sempre mossa alle spalle del frontone luminoso e intriso di giustizia della Banryukai, al pari di un vero e proprio ordine mafioso. Ora la squadra ha quattro lottatori, rimane solo il quinto. Come quinto membro viene scelto Ryo Naruschima. I primi quattro incontri si concludono con due no-contest, due vittorie per squadra Toma e una vittoria per il Banryukai. In attesa del suo turno per combattere, Ryo \u00e8 stato pugnalato da Moemi Funato. Tuttavia, egli \u00e8 sempre intenzionato a combattere. Ryo e Toma iniziano a combattere \u00e8 Toma \u00e8 in netto vantaggio. Tuttavia, prima di poter vincere un improvviso temporale inonda il palco. Adattandosi pi\u00f9 rapidamente a questo nuovo campo Ryo ribalta la situazione e inizia a usare giochi mentali per sopraffare Toma. Toma \u00e8 terrorizzato da Ryo e comincia ad avere allucinazioni. Il danno della coltellata per\u00f2 e troppo grave e Toma riesce a vincere. Ma alla fine dell'incontro rimane traumatizzato dalle allucinazioni che aveva durante il combattimento. Finito il torneo Ryo va a convivere con la sorella. Ryo inizia a uscire con una ragazza. Suo padre non approva. Assume 2 sicari, il duo dell'associazione fogna per occuparsi di Ryo e riavere sua figlia nonostante il fatto che sia l\u00ec di sua spontanea volont\u00e0. Il fratello maggiore \u00e8 il cervello mentre l'altro \u00e8 la mano dura. Nonostante costui sia stupido e non pratichi arti marziali, ha una forza e una resistenza fuori dalla norma, tanto da essersi meritato il soprannome di \u201cimmortale\u201d. Ryo e il duo si danno appuntamento per una \u201csfida finale\u201d all'interno di una fabbrica abbandonata, nel frattempo sia il protagonista che \u201cl'immortale\u201d prendono confidenza con delle armi particolari e s'incontrano alla fine per la resa dei conti. Dopo un cruento scontro Ryo riesce a vincere ma riporta delle ferite molto gravi. Lascia la fabbrica e comincia a vagare per i boschi: dopo diverse allucinazioni, imprecazioni per non voler morire in un posto cos\u00ec squallido e dopo aver maledetto la propria vita, Ryo muore solo nel bosco.\nMedia.\nManga.\nIl manga, scritto da Iz\u014d Hashimoto e disegnato da Akio Tanaka, \u00e8 stato serializzato dal 1998 al 2007 sulla rivista \"Weekly Manga Action\" edita da Futabasha, interrompendosi a causa di divergenze creative tra i due autori, culminate in un'azione legale per questioni di copyright. Successivamente, l'opera venne ripresa e prosegu\u00ec dal 27 luglio 2011 al 13 gennaio 2015 su \"Evening\" di K\u014ddansha dove si concluse definitivamente. I vari capitoli sono stati raccolti in trentaquattro volumi \"tank\u014dbon\" pubblicati dall'ottobre 1998 al 23 febbraio 2015.\nIn Italia la serie \u00e8 stata pubblicata da Panini Comics sotto l'etichetta Planet Manga dal 6 aprile 2006 al 22 agosto 2015."}
{"id": "1213880", "revid": "1318658", "url": "https://it.wikipedia.org/wiki?curid=1213880", "title": "Banditi (album)", "text": "Banditi \u00e8 il terzo album del gruppo hip hop italiano Assalti Frontali, uscito nel 1999.\nIl disco.\n\u00c8 il terzo disco di Assalti Frontali (e il primo uscito su major, la BMG) con la produzione di Ice One, produttore e rapper tra i pi\u00f9 apprezzati in Italia.\nLa collaborazione tra un gruppo proveniente dalle posse e un produttore attivo da molto prima, legato all'hip hop, fu una novit\u00e0 in un periodo di contrapposizione tra le due parti. \nFormazione e musicisti.\nCollaborano al disco:"}
{"id": "1213882", "revid": "205197", "url": "https://it.wikipedia.org/wiki?curid=1213882", "title": "Focide (Grecia)", "text": ""}
{"id": "1213891", "revid": "2119867", "url": "https://it.wikipedia.org/wiki?curid=1213891", "title": "Innocenzo Marcinn\u00f2", "text": "Biografia.\nDopo aver studiato presso l'istituto dei padri gesuiti, Giuseppe Marcinn\u00f2 entr\u00f2 nel 1607 tra i novizi dell'Ordine dei frati minori cappuccini, prendendo il nome di fra' Innocenzo.\nDopo l'ordinazione e gli studi di filosofia e teologia in diversi istituti, assunse la carica di ministro provinciale di Siracusa e successivamente di Messina e di Otranto. \nEletto Ministro Generale dell'ordine dei Frati Minori Cappuccini, carica che tenne per 7 anni, si impegn\u00f2 in un'opera di evangelizzazione di notevole rilevanza considerati i mezzi di trasporto dell'epoca, visitando la maggior parte dei conventi dell'Europa occidentale.\nFu inoltre emissario di papa Innocenzo X, che lo invi\u00f2 in Francia e Spagna per cercare di sanare la guerra tra i due stati, ma senza apparente successo. Conobbe il servo di Dio frate Francesco Cascio, laico cappuccino da Licodia Eubea. Francesco Cascio fu fedele amico di padre Innocenzo e visitarono insieme diverse provincie dell'ordine cappuccino.\nConcluso il suo ministero si ritir\u00f2 nel convento della sua citt\u00e0 natale, dove sono custodite le sue spoglie, meta ancor oggi di numerosi pellegrinaggi di devoti.\nGli furono attribuiti numerosi miracoli e predizioni: la Chiesa cattolica lo considera venerabile. P. Innocenzo \u00e8 stato dichiarato Venerabile dal Papa emerito Benedetto XVI il 9 aprile 2009."}
{"id": "1213892", "revid": "834", "url": "https://it.wikipedia.org/wiki?curid=1213892", "title": "Mm1", "text": ""}
{"id": "1213898", "revid": "834", "url": "https://it.wikipedia.org/wiki?curid=1213898", "title": "Mm2", "text": ""}
{"id": "1213899", "revid": "124189511", "url": "https://it.wikipedia.org/wiki?curid=1213899", "title": "Marcello Capra", "text": "Biografia.\nChitarrista e compositore, inizia a suonare con Emanuele Cerruti al basso e Marco Astarita alla batteria in un complesso beat: i Flash, attivi nella seconda met\u00e0 degli anni 60. Nel 1971 fonda uno dei gruppi di progressive rock pi\u00f9 apprezzati nei primi anni '70 in Italia: i Procession, che nel 1972 pubblicano l'album \u201cFrontiera\u201d per l'etichetta Help (RCA Italiana).\nDopo il servizio militare inizia a collaborare con Raffaella De Vita nello spettacolo \u201cCanti e Voci di Raffaele Viviani\u201d, poi con il cantautore \nrock torinese Enzo Maolucci in spettacoli come \u201cSongraffiti\u201d e nei dischi \n\u201cBarbari e Bar\u201d, \u201cBella generazione mia\u201d e \"Immaginata\"; in seguito collabora con Tito Schipa Jr. in diversi concerti nell'album \"Concerto per un primo amore\" 1983, inoltre partecipa ai tour italiani di \nJohn Martyn e Dave Cousins.\nNella seconda met\u00e0 degli anni '70 Capra sviluppa uno stile chitarristico sempre pi\u00f9 personale e preciso che \ndiventera' il punto forte delle sue proposte: diventer\u00e0 infatti uno \ndei nomi di spicco della scuola flatpicking europea. Il suo primo Lp solista \u201cAria Mediterranea\u201d esce nel 1978: \u00e8 uno dei pi\u00f9 importanti lavori \nitaliani dedicati alla chitarra acustica.\nNel 1993, dopo un lungo periodo di studio, Capra partecipa con il brano \"Combat\" alla compilation \"Fafnir\", pubblicata dalla Kaliphonia. L'anno seguente la Mellow Records ristampa \"Aria Mediterranea\" insieme a dieci nuove composizioni nel cd \"Imaginations\". Nel 1998 torna ad un'attivit\u00e0 discografica e concertistica regolare dopo l'incontro con Giulio Tedeschi e con la label indipendente Toast Records. In seguito realizzer\u00e0 altri lavori solisti: l'ultimo intitolato \u201cPreludio ad \nuna nuova alba, pubblicato dalla Electromantic Music di Beppe Crovella nei primi mesi del 2010. Il 2010 \u00e8 un anno di grande lavoro per Capra, che partecipa a numerosi concerti e presta la sua arte chitarristica alla giovane artista Eleonora Zollo per il suo debutto \"Vivendo nei miei sogni\", pubblicato dalla Electromantic con il sostegno di Telethon.\nDopo un lungo lavoro in studio, il 26 giugno 2011 Marcello Capra pubblica il suo nono album \"Fili del tempo\": ancora una volta con Electromantic Music, il disco vede la partecipazione di Beppe Crovella e Silvana Aliotta. Il disco viene presentato ufficialmente alla XVIII Convention ADGPA - International Guitar Rendez-vous a Conegliano Veneto (TV) e ottiene numerosi apprezzamenti da parte della stampa, a conferma della qualit\u00e0 e dell'ispirazione che Capra continua a sfoggiare. Dal vivo Capra esegue i brani \u201c Oltre\u201d e \u201cFor Tibet\u201d nella Sala del Consiglio Comunale di Savona in favore di A.I.A.S-Associazione Italiana Assistenza Spastici. Capra ha partecipato, con concerti e seminari, a Convention internazionali dedicate \nal suo strumento. La sua ultima partecipazione a un progetto collettivo \u00e8 con il brano \"Oltre\", inserito nel libro-cd \"Cosa rester\u00e0 di me\" (Editoriale Darsena, 2011), pubblicato da Athos Enrile e Massimo Pacini in favore di A.I.A.S. Savona Onlus\u00a0\u2013 Associazione Italiana Assistenza Spastici. Nello stesso periodo Capra, con Silvana Aliotta, realizza \"Aspettando jackpot\", pezzo scritto dallo psicologo Mauro Selis, vincitore del concorso su Facebook \"Inchiostro progressivo 2011\".\nIl 29 marzo 2012, con il concerto al Magazzino di Gilgamesh nella sua Torino, Capra inaugura un fortunato nuovo anno. Entra a far parte del cast artistico della neonata MusicArtTeam di Savona, associazione non lucrativa nata con l'intento di promuovere la musica e la cultura, e il 22 giugno partecipa con altri chitarristi a un concerto nella Cascina Caccia di S.Sebastiano da Po, bene confiscato alla criminalit\u00e0 organizzata, per le Associazioni Libera, Acnos e Gruppo Abele. Il 12 ottobre ritorna alla Blues House per la serata \u201cJamburrasca\u201d in beneficenza ai terremotati dell'Emilia, il 28 ottobre suona alla Fiera Internazionale del Libro a Novegro (MI). Una grande notizia chiude il suo 2012, la riscoperta di un vecchio concerto dei Procession: il 18 dicembre la Electromantic pubblica \u201c9 gennaio 1972\u201d, live registrato al Lio Club di Chieri (TO) il 9 gennaio 1972. Si tratta di vecchi nastri ritrovati dopo 40 anni e rimasterizzati da Beppe Crovella.\nNei primi giorni del 2013 Capra pubblica su YouTube il video di \"Onda Luminosa\": arricchito dalle foto di Emanuele Cerruti e Susanna Buscaini, il pezzo \u00e8 presentato come il suo \u201cmanifesto per il 2013\u201d, un inno all'universalit\u00e0 della musica. L'8 marzo presenta alla Feltrinelli di Torino \"9 gennaio 1972\" dei Procession. Il 4 aprile dagli studi di Saxa Rubra a Roma partecipa insieme a Silvana Aliotta a Unomattina Caff\u00e8 (Rai 1), dove in diretta esegue \"I'm so glad\", il celebre brano di Skip James portato al successo dai Cream.\nCon il percussionista indiano Kamod Raj Palampuri e il flautista Lanfranco Costanza, nel 2014 egli realizza il trio acustico Glad Tree: un'alchimia di culture, un incontro tra musica orientale e occidentale unica nel suo genere. Dopo un anno di attivit\u00e0 dal vivo, il 22 gennaio 2015 i Glad Tree presentano l'album di debutto \"Onda Luminosa\" al Teatro Cardinal Massaia di Torino. Il disco stupisce il pubblico e la critica (ottimi commenti su Rockerilla, Blow Up, Jam, etc.) per l'originale commistione tra blues, folk, jazz e musica indiana.\nDopo due anni di attesa, il 22 settembre 2017 MP &amp; RECORDS (con G.T. Music Distribution) pubblica \"Ostinatoblu\": il secondo album dei Glad Tree. Un disco di novit\u00e0, con Capra alla chitarra elettrica dopo anni e l'ingresso di Mario Bruno (gi\u00e0 nei Procession con Marcello negli anni '70) al corno e tastiere.\n2021 pubblica \"Bambu'\" terzo album dei Glad Tree tramite RadiciMusic Records. Questa nuova opera divisa in otto capitoli sonori, \u00e8 il naturale proseguimento di un percorso di ricerca aperta in ogni direzione del Pianeta, libera come dovrebbe essere la comunicazione tra i popoli, indirizzata a tutti quelli che amano la Natura, Musica e la Vita nelle sue varie espressioni."}
{"id": "1213903", "revid": "834", "url": "https://it.wikipedia.org/wiki?curid=1213903", "title": "Mm3", "text": ""}
{"id": "1213919", "revid": "785863", "url": "https://it.wikipedia.org/wiki?curid=1213919", "title": "Sondra Locke", "text": "Biografia.\nIl suo debutto cinematografico avvenne nel film \"L'urlo del silenzio\" (1968). Legatasi sentimentalmente a Clint Eastwood nel 1975, lo affianc\u00f2 in molti suoi film come \"Il texano dagli occhi di ghiaccio\" (1976), \"L'uomo nel mirino\" (1977), \"Filo da torcere\" (1978), \"Bronco Billy\" (1980), \"Fai come ti pare\" (1980) e \"Coraggio... fatti ammazzare\" (1983), che fu uno degli ultimi film in cui apparve in veste di attrice. Dalla met\u00e0 degli anni ottanta pass\u00f2 infatti dietro la macchina da presa, dirigendo alcune pellicole. Il suo ultimo ruolo fu nel film \"Profezie di morte\" (2000). Mor\u00ec il 3 novembre 2018 a Los Angeles, a causa di un tumore al seno e alle ossa; il decesso venne reso pubblico solo dopo sei settimane."}
{"id": "1213923", "revid": "1645873", "url": "https://it.wikipedia.org/wiki?curid=1213923", "title": "MM4", "text": ""}
{"id": "1213924", "revid": "834", "url": "https://it.wikipedia.org/wiki?curid=1213924", "title": "Mm4", "text": ""}
{"id": "1213926", "revid": "599013", "url": "https://it.wikipedia.org/wiki?curid=1213926", "title": "MM5", "text": ""}
{"id": "1213927", "revid": "834", "url": "https://it.wikipedia.org/wiki?curid=1213927", "title": "Mm5", "text": ""}
{"id": "1213929", "revid": "599013", "url": "https://it.wikipedia.org/wiki?curid=1213929", "title": "MM6", "text": ""}
{"id": "1213931", "revid": "834", "url": "https://it.wikipedia.org/wiki?curid=1213931", "title": "Mm6", "text": ""}
{"id": "1213935", "revid": "167080", "url": "https://it.wikipedia.org/wiki?curid=1213935", "title": "Posizione chiastica", "text": ""}
{"id": "1213938", "revid": "819238", "url": "https://it.wikipedia.org/wiki?curid=1213938", "title": "Aeroporto di Massa-Cinquale", "text": "Laeroporto municipale di Massa-Cinquale \u00e8 posto nel Comune di Massa, nella frazione di Poveromo, ad 8,65\u00a0km dal centro di Massa e 2,1\u00a0km da Forte dei Marmi.\nLo scalo \u00e8 aperto al traffico turistico commerciale nazionale e comunitario, \u00e8 base operativa di Elisoccorso 118 H24 e Servizio antincendio boschivo della Regione Toscana, punto base provinciale della Protezione Civile e base operativa stagionale di primarie compagnie che operano nel settore della pubblicit\u00e0 aerea. Diverse sono le compagnie private di Aero ed Elitaxi che operano sullo scalo.\nStoria.\nLa nascita dell'Aeroporto di Massa-Cinquale avviene attorno al 1912; infatti gi\u00e0 nel 1915 l'aeroporto di Massa-Cinquale era in esercizio, messo a punto durante la Prima guerra mondiale. Esso rappresentava la base d'appoggio della Societ\u00e0 Italiana Prodotti Esplodenti (S.I.P.E). Dotato di hangar capaci e di officine di riparazione, questo aeroporto era predisposto al veloce recupero degli aerei danneggiati al fronte, durante il secondo conflitto mondiale.\nIl Comune di Massa nel 1948 acquist\u00f2 dai Conti Astaldi i 250\u00a0000 metri quadrati sui quali insiste oggi l'aeroporto affinch\u00e9 su tale area sorgesse l'Aeroporto Comunale, mantenendo, cos\u00ec, inalterate la modalit\u00e0 d'impiego di un appezzamento da sempre utilizzato nel settore aeronautico. Grazie a queste finalit\u00e0 di alto valore sociale, da tutti apprezzate, l'Amministrazione Comunale ottenne da parte del Prefetto della Provincia di Massa-Carrara con Decreto 8 luglio 1950 n\u00b09625 le previste autorizzazioni di legge per ad acquistare i terreni allo scopo di impiantarvi un aeroporto ai sensi della legge 15/10/1925 n\u00b02578. Il Comune acquist\u00f2 il terreno ad un prezzo sensibilmente inferiore rispetto a quello di mercato (L. 15.500.000) e benefici\u00f2 delle agevolazioni di natura fiscale connesse all'utilizzo del bene per finalit\u00e0 di pubblico interesse.\nLa delibera del Consiglio Comunale del 24 gennaio 1948 prevedeva l'acquisto del terreno la ristrutturazione di alcuni fabbricati esistenti, la normale manutenzione della pista di atterraggio e decollo, ma anche la volont\u00e0 di delegare ad altri la successiva gestione dell'impianto. Per questo furono intrapresi contatti con la Societ\u00e0 di navigazione aerea e l'aeroporto conobbe la sua maggiore attivit\u00e0 nel periodo 1966/1968 con il collegamento aereo con Cortina D'Ampezzo, Milano, Elba, con regolari voli di linea utilizzando velivoli Pilatus Turbo Porter, i Twin-Otter e i De Havilland Skyvan. Nel 1962 si costituisce L'Aero Club Marina di Massa che viene riconosciuto Ente Morale con DPR n\u00b0534 del 22/05/1978 pubblicato sulla Gazzetta Ufficiale n\u00b0260 del 16/09/1978. Nel 1980 viene stipulata una convenzione che regolarizza l'uso dell'aeroporto tra il Comune di Massa e l'Aero Club Marina di Massa, che deve operare essenzialmente per lo sviluppo delle attivit\u00e0 aeronautiche, prima tra tutte la scuola di pilotaggio e la gestione dell'intera struttura, pagando un regolare canone di affitto."}
{"id": "1213941", "revid": "121837", "url": "https://it.wikipedia.org/wiki?curid=1213941", "title": "Quousque tandem abuteris, Catilina, patientia nostra?", "text": ""}
{"id": "1213950", "revid": "1305772", "url": "https://it.wikipedia.org/wiki?curid=1213950", "title": "TKIP", "text": ""}
{"id": "1213957", "revid": "88740", "url": "https://it.wikipedia.org/wiki?curid=1213957", "title": "Servillo", "text": ""}
{"id": "1213961", "revid": "1522738", "url": "https://it.wikipedia.org/wiki?curid=1213961", "title": "Quartisola", "text": ""}
{"id": "1213962", "revid": "28592", "url": "https://it.wikipedia.org/wiki?curid=1213962", "title": "Repubblica Parlamentare", "text": ""}
{"id": "1213964", "revid": "6923", "url": "https://it.wikipedia.org/wiki?curid=1213964", "title": "Verkehrsbetriebe Luzern", "text": "La Verkehrsbetriebe Luzern (VBL) \u00e8 l'azienda svizzera che svolge il servizio di trasporto pubblico autofiloviario nella citt\u00e0 di Lucerna e nel suo circondario.\nStoria.\nLa VBL \u00e8 stata fondata il 1\u00ba gennaio 1942 in sostituzione della \"Trambahn Luzern\", risalente al 1899, anno dal quale esercitava in citt\u00e0 il servizio tranviario, a trazione elettrica.\nSul finire del 1961 fu smantellata la rete tranviaria a favore del filobus e negli anni seguenti furono potenziate le linee di autobus.\nEsercizio.\nL'azienda gestisce 26 linee, ripartite in 6 filovie e 20 autolinee. Molte linee partono dal terminal antistante la stazione centrale di Lucerna.\nLinee filoviarie.\n Obernau \u2013 Maihof\n Sprengi \u2013 Stazione Centrale\n Hubelmatt \u2013 Stazione Centrale\n Matthof \u2013 B\u00fcttenenhalde\n Biregghof \u2013 Unterl\u00f6chli\n Hirtenhof \u2013 W\u00fcrzenbach\nParco aziendale.\nNel 2006 la flotta era costituita da 74 filobus e da 92 autobus con la caratteristica livrea bianco-azzurra."}
{"id": "1213967", "revid": "1543377", "url": "https://it.wikipedia.org/wiki?curid=1213967", "title": "Sinclair C5", "text": "Il Sinclair C5 \u00e8 un veicolo elettrico a batteria ideato da Sir Clive Sinclair e commercializzato nel Regno Unito a partire dal 10 gennaio 1985.\n\u00c8 un veicolo a pedali, assistito da un motore elettrico da con comando al manubrio. Appartiene alla categoria dei \"recumbent\", cio\u00e8 a pedalata sdraiata, e dotato di 3 ruote. Tuttavia non ebbe il successo sperato, inoltre, \nStoria.\nLa Sinclair Radionics stava attivamente lavorando al progetto; Chris Curry era stato assegnato interamente sulla questione del motore elettrico. Nonostante l'interesse personale di Sinclair, gli obiettivi della compagnia si concentrarono verso le calcolatrici. Lo sviluppo del C5 ripart\u00ec nel 1979 ma in maniera discontinua, finch\u00e9 nel 1983 una serie di modifiche al codice della strada permisero la concretizzazione e la vendita di un veicolo molto simile a quanto fino ad allora progettato.\nEra prodotto in una fabbrica di elettrodomestici, appartenente al produttore Polymotor; col passare del tempo, i costi per lo sviluppo del C5 aumentarono gradualmente al punto che, nel mese di marzo del 1983, Sinclair vendette alcune sue azioni della Sinclair Research e raccolse 12 milioni di sterline per finanziare e concludere lo sviluppo del veicolo.\nNel mese di maggio dello stesso anno venne creata la Sinclair Vehicles Ltd, la cui sede principale era localizzata nel parco scientifico dell'universit\u00e0 di Warwick, e vennero inoltre stabiliti accordi commerciali con la Lotus per finalizzare il progetto del C5 e renderlo producibile. Contemporaneamente la Hoover nello stabilimento di Merthyr Tydfil ottenne il contratto per la produzione in serie del veicolo. Il 13 agosto 1985, la Hoover annunciava la fine della produzione. Dei 12000 esemplari prodotti, solo 8000 furono realmente venduti. La Sinclair Vehicles fu messa in liquidazione il 12 ottobre 1985.\nDettagli tecnici.\nIl C5 pesa circa 40 kg (batteria inclusa), ha una velocit\u00e0 massima di 24 km/h in modalit\u00e0 solo elettrica e su un percorso pianeggiante l'autonomia si attesta sui 15\u201320\u00a0km. Impiegava all'epoca una batteria costruita apposta per sopportare cicli profondi di carica e scarica (prodotta dalla Oldham, simile alle batterie per i servizi sui camper ed imbarcazioni). L'autonomia si riduce drasticamente in condizioni di forte freddo e/o percorsi in salita.\nL'attivazione della trazione elettrica non \u00e8 automatica, ma richiede la pressione di un pulsante integrato nella gomma della manopola destra del manubrio. Sulla manopola sinistra vi \u00e8 posto per il pulsante del clacson, kit opzionale venduto a parte insieme alle frecce di direzione.\nIl cruscotto \u00e8 composto da due barre led rettangolari, una indicante la capacit\u00e0 residua della batteria, l'altra riguardante lo sforzo attuale richiesto dal motore elettrico; in origine il C5 \u00e8 stato pensato per essere guidato in \"tandem\" bilanciando l'energia motrice richiesta tra motore elettrico e la forza applicata sui pedali dal guidatore.\nIl telaio \u00e8 uno scatolato a forma di \"Y\", prodotto dalla Lotus mentre la scocca bianco/grigio-scuro era, a quel tempo, il pi\u00f9 grande stampo in Polipropilene mai realizzato: la parte chiara veniva unita al pianale grigio-scuro tramite fusione termica per mezzo di una striscia di rame posizionata sul perimetro esterno (lungo la linea di contatto) riscaldata dal passaggio di una corrente elettrica in fase di assemblaggio.\nIl manubrio rimane in posizione inferiore, effettivamente sotto le ginocchia del guidatore: per quanto strana possa sembrare la disposizione, la sensazione di guida che ne risulta \u00e8 particolarmente rilassata con le mani che si appoggiano in modo naturale sulle manopole (al contrario del manubrio delle biciclette con telaio a trapezio, dove il manubrio \u00e8 afferrato e su cui si esercita molta forza nella guida). Il C5 \u00e8 inoltre fornito di bagagliaio posteriore a chiusura basculante con una capacit\u00e0 approssimativa di 2 valigette 24-ore.\nSi pu\u00f2 convertire il C5 ad una tensione di sistema di 24\u00a0V portando la velocit\u00e0 massima a con sovralimentazione del motore elettrico."}
{"id": "1213969", "revid": "1444886", "url": "https://it.wikipedia.org/wiki?curid=1213969", "title": "Disputa energetica Russia-Bielorussia", "text": "La disputa energetica Russia-Bielorussia inizi\u00f2 quando il monopolista russo del gas Gazprom richiese un aumento dei prezzi del gas alla Bielorussia, un paese strettamente alleato di Mosca e che formava una sorta di unione aperta con la Russia.\nEssa si intensific\u00f2 a partire dall'8 gennaio 2007, quando la compagnia statale degli oleodotti russi Transneft smise di pompare petrolio nell'Oleodotto dell'Amicizia che corre attraverso la Bielorussia in quanto la Bielorussia stava sottraendo il petrolio dall'oleodotto in assenza di mutuo accordo.\nIl 10 gennaio, Transneft riprese le esportazioni attraverso l'oleodotto dopo che la Bielorussia accett\u00f2 la tariffa che aveva provocato la crisi, nonostante messaggi differenti dai gruppo sullo stato delle negoziazioni.\nL'oleodotto dell'Amicizia, il pi\u00f9 lungo del mondo, fornisce circa il 20% del petrolio tedesco. Fornisce petrolio anche a Polonia, Ucraina, Slovacchia, Repubblica Ceca, ed Ungheria.\nBackground.\nPer molto tempo, il prezzo del gas per la maggior parte delle ex-repubbliche sovietiche era stato significativamente minore di quello per i Paesi Occidentali. Nel 2006 la Bielorussia pagava solo $46 per 1000 m3, un costo irrisorio se comparato ai $290 per 1000 m3 pagati dalla Germania. I sussidi annuali della Russia all'economia bielorussa erano di circa $4 miliardi, come disse il Presidente Vladimir Putin il 9 gennaio 2007. Nel 2006 la Russia annunci\u00f2 un prezzo pi\u00f9 alto per il 2007. Dopo che Aljaksandr Luka\u0161\u0117nka, Presidente della Bielorussia, ebbe rifiutato questo aumento, e senza ulteriori trattative, Gazprom minacci\u00f2 di interrompere le forniture di gas alla Bielorussia dalle 10:00 MSK del 1\u00ba gennaio 2007. Entrambe le parti si accordarono alla fine sui seguenti termini:\nUn'altra parte della disputa energetica ha riguardato il petrolio. Nel 1995, Russia e Belarus si erano accordate sul fatto che la Russia non avrebbe imposto nessuna tassa sul petrolio esportato in Bielorussia. In cambio, i ricavi di questo petrolio trattato in Bielorussia sarebbero andati per il 15% alla Bielorussia e per l'85% alla Russia. Nel 2001, la Bielorussia cancell\u00f2 unilateralmente questo accordo mentre la Russia continu\u00f2 le esportazioni prive di dazi. La Bielorussia si appropri\u00f2 di tutti i ricavi, e molte compagnie petrolifere russe trasferirono i loro processi di produzione in Bielorussia. In questo modo, la Russia perse miliardi di dollari ogni anno. Il 18 dicembre 2006, la Russia pose fine a questa pratica, annunciando una tassa standard di $180 per tonnellata sulle esportanzioni di petrolio russo in Bielorussia. In risposta, la Bielorussia impose una tariffa di US$45 per tonnellata di petrolio che fluiva attraverso l'oleodotto dell'Amicizia, provocando le proteste russe che definivano illegale tale scelta e minacce di ritorsioni, dal momento che veniva a cadere l'accordo commerciale bilaterale. Solo le merci importate o esportate sarebbero state sottoposte a tariffa mentre quelle in transito non sarebbero state oggetto di tassazione. La Russia rifiut\u00f2 di pagare le nuove tasse imposte dalla Bielorussia.\nIn risposta, la Bielorussia inizi\u00f2 a sottrarre petrolio dall'oleodotto. Secondo Semyon Vainshtok, dirigente del monopolista russo degli oleodotti Transneft, la Bielorussia ha sottratto 79,900 tonnellate metriche di petrolio dal 6 gennaio. Vainshtok ha denunciato tale pratica come illegale e che lo spostamento \u00e8 stato fatto \"senza avvisare nessuno.\" Dal canto suo, la Russia interruppe il trasporto di petrolio dall'8 gennaio.\nUna squadra bielorussa guidata dal Vice-Premier Andr\u0117j Kabjako\u016d vol\u00f2 a Mosca il 9 gennaio per cercare una soluzione ma inizialmente non riusc\u00ec a iniziare le negoziazioni.\nIl 10 gennaio, il governo bielorusso ha alzato la tariffa, e la Russia ha di conseguenza accettato di iniziare le negoziazioni. Il flusso petrolifero ha iniziato a confluire nuovamente dalle 05:30 GMT dell'11 gennaio.\nSulla scia della disputa, Gazprom acquis\u00ec un pacchetto pari al 50% dell'operatore degli oleodotti bielorussi Beltransgaz per 2,5 miliardi di US$.\nIl 1\u00ba agosto 2007 la Gazprom ha annunciato una riduzione del 45% delle forniture verso la Bielorussa dal 3 agosto per inadempienza contrattuale. Secondo Gazprom la Bielorussa dovrebbe alla societ\u00e0 465 milioni di dollari per le forniture del primo semestre e dato che lo stato non avrebbe fornito garanzie certe sul pagamento del debito la societ\u00e0 ha deciso di ridurre le forniture.\nDispute correlate.\nLa situazione riflette altre tensioni sui prezzi tra la Russia, una delle superpotenze globali dell'energia, e altri stati dall'inizio del 2005. Essi sono evidenti negli aumenti dei prezzi sul gas pagati dalla Moldavia (che ora spende US$170 per 1,000 metri cubi), Georgia (US$235 per 1,000 metri cubi) e Ucraina (che causer\u00e0 la crisi del gas del 2006, la quale provoc\u00f2 un'interruzione di 4 giorni delle forniture all'Europa. Le negoziazioni con l'Azerbaigian stanno continuando, mentre l'Azerbaijan ha recentemente interrotto le esportazioni di petrolio verso la Russia.\nIl 29 luglio 2006 la Russia blocc\u00f2 le esportazioni di petrolio verso la raffineria di Ma\u017eeiki\u0173 in Lituania dopo una fuoriuscita dall'oleodotto dell'Amicizia avvenuto nel Oblast' di Brjansk russo, presso il punto in cui si diparte un condotto verso la Bielorussia e la Lituania. La Transneft afferm\u00f2 che sarebbero occorsi un anno e nove mesi per riparare la parte danneggiata. Nonostante la Russia abbia citato motivi tecnici per l'interruzione delle forniture alla Lituania, la Lituania protesta affermando che il motivo reale sia la vendita da parte della Lituania della raffineria di Ma\u017eeiki\u0173 alla compagnia polacca PKN Orlen.\nImpatto.\nTutte le nazioni membri della IEA, che sono importatrici nette di petrolio, hanno l'obbligo legale di detenere scorte petrolifere di emergenza, equivalenti ad almeno 90 giorni di importazioni nette di petrolio dell'anno precedente. Inoltre, a norma di regolamenti UE vi \u00e8 l'obbligo di detenere riserve equivalenti a 90 giorni di consumo, in modo che diversamente dalla disputa russo-ucraina del 2006, i consumatori non vengano penalizzati. La Polonia possiede una riserva petrolifera pari ad 80 giorni., la Repubblica Ceca di 100 giorni. Se la disputa si fosse prolungata, \u00e8 probabile che sarebbero state assicurate forniture alternative. I prezzi internazionali del petrolio non sono stati influenzati particolarmente.\nI Paesi coinvolti hanno, comunque, espresso preoccupazione circa l'affidabilit\u00e0 degli oleodotti che dalla Russia transitano per la Bielorussia e circa la Bielorussia come intermediario.\nGli eventi hanno anche provocato la recrudescenza della discussione sulla politica del governo tedesco di spegnere le centrali nucleari in Germania.\nReazioni.\nL'Unione europea ha richiesto una spiegazione \"urgente e dettagliata\", secondo il portavoce del Commissario per l'Energia Andris Piebalgs.\nPiotr Naimski, vice ministro dell'economia polacco responsabile per la sicurezza energetica ha affermato \"Questo mostra una volta di pi\u00f9 che i litigi tra i vari paesi dell'ex-Unione Sovietica tra fornitori e Paesi di transito significano che queste consegne sono poco affidabili dalla nostra prospettiva.\"\nIl Ministro dell'Economia tedesco Michael Glos ha dichiarato che la disputa ha mostrato che \"le dipendenze unilaterali non devono essere permesse per lo sviluppo.\"\nIn seguito a un meeting con il Presidente della Commissione europea Jos\u00e9 Manuel Barroso a Berlino, la cancelliera tedesca Angela Merkel condann\u00f2 l'azione, dichiarando che \"Non \u00e8 accettabile quando non vi sono consultazioni circa tali azioni\". Ha poi proseguito affermando \"Diremo sicuramente ai nostri partner russi, ma anche alla Bielorussia, che tali consultazioni sono il minimo quando vi sono problemi, e penso che quello dovrebbe divenire la normalit\u00e0, come accade all'interno dell'Unione Europea.\" Barroso ha altres\u00ec dichiarato che \"nonostante non vi sia un immediato rischio per le fotniture, non \u00e8 comunque accettabile\" che tali misure siano adottate senza una precedente consultazione."}
{"id": "1213977", "revid": "125952641", "url": "https://it.wikipedia.org/wiki?curid=1213977", "title": "Metropolitana di Milano", "text": "La metropolitana di Milano \u00e8 una rete di quattro linee di metropolitana a servizio della citt\u00e0 di Milano e in parte del suo circondario, asse portante della sua rete di trasporto pubblico locale.\nTre linee sono di tipo pesante, mentre la restante \u00e8 una linea metropolitana leggera, identificate con numeri e colori diversi, per una lunghezza totale di . La prima linea, la M1, chiamata anche \"linea rossa\", fu inaugurata nel 1964, la seconda, la M2 (\"linea verde\"), nel 1969, la terza, la M3 (\"linea\" \"gialla\"), nel 1990 e la quarta, la M5 (\"linea lilla)\", di tipo leggero, nel 2013. Attualmente risulta in costruzione una seconda linea leggera, la M4, detta anche \"linea blu\", di , mentre \u00e8 in corso il prolungamento della M1 dall'attuale capolinea di Sesto FS a Monza Bettola, di ; fra i prolungamenti in fase di progetto si annoverano quello della M5 verso Monza, passando per la futura fermata di Monza Bettola e un ulteriore prolungamento della M1 a sud - ovest, dall'attuale capolinea di Bisceglie al quartiere di Baggio. La rete \u00e8 gestita dall'Azienda Trasporti Milanesi (ATM) e comprende in totale 113 stazioni, delle quali 95 sono sotterranee.\nIl progetto architettonico, realizzato da Franco Albini e Franca Helg, e la segnaletica, progettata da Bob Noorda, ricevettero nel 1964 il premio Compasso d'oro. \u00c8 la rete metropolitana pi\u00f9 estesa d'Italia, seguita da quella di Roma e quella di Napoli. All'interno dell'Unione europea \u00e8 la nona rete per estensione chilometrica.\nRete.\nLa rete metropolitana si compone di quattro linee:\nA maggio 2015 l'estensione della rete risultava pari a . Circa 78\u00a0km di rete si snodano attraverso il territorio comunale di Milano, mentre i restanti 22 raggiungono i comuni dell'area metropolitana di Milano. Circa 72\u00a0km di rete sono sotterranei, i restanti sono sopraelevati, in trincea o a raso. Il numero totale delle stazioni \u00e8 113, di cui 19 extraurbane.\nLe linee sono chiamate comunemente con i colori che le identificano: la \"rossa\" (M1), la \"verde\" (M2), la \"gialla\" (M3), la \"lilla\" (M5) e la \"blu\" (M4, in costruzione). Il colore \u00e8 utilizzato nelle mappe, nella livrea dei treni e nell'arredo delle stazioni.\nStoria.\nProdromi.\nLa progettazione e costruzione di una rete di linee metropolitane per la citt\u00e0 di Milano \u00e8 un tema che, fino al secondo dopoguerra, compare ciclicamente nella storia del capoluogo meneghino, sotto forma di volont\u00e0 politiche da un lato e di ipotesi e progetti da parte di tecnici e finanziari dall'altro.\nLa prima ipotesi di costruzione di una rete metropolitana nella citt\u00e0 di Milano risale addirittura all'anno 1857 quando l'ingegner Carlo Mira, esperto di trasporti, suggerisce di deviare le acque del naviglio della Martesana e di utilizzarne l'alveo, opportunamente ribassato, come sede di una ippovia che corra in sede separata. \nPer avere una proposta concreta, bisogna per\u00f2 aspettare l'inizio del Novecento, quando l'ingegner Baldassarre Borioli presenta un progetto di sistemazione del nodo ferroviario milanese. Il progetto prevedeva una linea ferroviaria di cintura distante circa 9\u00a0km del centro cittadino, dotata di 8 stazioni. Queste sarebbero state servite da altrettante linee metropolitane, disposte a raggiera e aventi origine comune in piazza del Duomo. Una nona linea circolare avrebbe collegato tutte le linee.\nNegli stessi anni (1905) anche gli ingegneri Leopoldo Candiani e Carlo Castiglioni ipotizzando una linea sotterranea che congiunga Porta Vittoria a Porta Magenta transitando per piazza Duomo: il progetto prevedeva la costruzione di una nuova stazione ferroviaria dove si sarebbe tenuta l\u2019Esposizione Universale l\u2019anno seguente.\nI primi progetti concreti per una linea metropolitana a Milano sono invece datati 1912, con la presentazione ad opera dell'ingegner Evaristo Stefini del proprio progetto di una ferrovia sotterranea che avrebbe dovuto congiungere Milano con Monza, di quello dell'architetto Carlo Broggi, per una linea che congiungesse Loreto a San Cristoforo e di quello dell'ingegner Minorini che prevedeva la sistemazione della rete tranviaria sotto il livello stradale. \nIl Comune di Milano promosse una manifestazione di interesse volta alla presentazione di proposte effettive per la realizzazione e la successiva gestione della metropolitana; venne fissato per il marzo 1913 il limite massimo per la presentazione delle istanze. Fra tutte quelle presentate, tre furono quelle scelte, presentate rispettivamente dal gruppo di Societ\u00e0 Edison, Siemens e Halske e AEG di Berlino, dal francese Groupe d'etudes Chemin de Fer M\u00e9tropolitan de Milan e dagli italiani Candiani e Castiglioni. Nel 1914 tuttavia la commissione giudicatrice decise che nessuno dei tre progetti rispondeva alle esigenze della citt\u00e0, concludendo che l'unica eventuale linea di possibile attuazione era quella che avrebbe congiunto la stazione Centrale con la stazione Nord, passando per piazza Duomo. Lo scoppio della guerra chiuse definitivamente la breve parentesi.\nNel 1923 la societ\u00e0 Edison present\u00f2 nuovamente al comune di Milano un'offerta per la costruzione di una metropolitana, in cambio del ri-affidamento dei servizi tranviari (che la stessa societ\u00e0 aveva gestito fino al 1917, anno in cui avvenne la municipalizzazione). Questa condizione port\u00f2 il comune a rifiutare la proposta.\nL'idea ritorn\u00f2 nel 1926, senza trovare il favore dei gruppi finanziari e tecnici, in quanto troppo oneroso fu ritenuto il capitolato proposto dal comune.\nSi trova nuovamente traccia della questione metropolitana nel Nuovo Piano Regolatore approvato il 28 luglio 1933.\nNel 1938 \u00e8 proceduta la pianificazione per un sistema di sette linee, ma fu interrotta, assieme ad altri progetti successivi (1940 e 1941) dopo l'inizio della seconda guerra mondiale e a causa della mancanza di fondi.\nNel 1942 fu presentato un nuovo progetto ufficiale per una rete metropolitana: si trattava di una rete di quattro linee radiali e una circolare. La progettazione della metropolitana milanese e la costruzione di quella romana proseguirono fino ai primi mesi del 1942, ma con l\u2019intensificarsi del conflitto e l\u2019inizio dell\u2019occupazione nazista i lavori furono accantonati.\nIl secondo dopoguerra e le prime realizzazioni.\nIl 3 luglio 1952 l'amministrazione comunale deliber\u00f2 per un progetto, assegnato all'ingegner Amerigo Belloni, di un sistema metropolitano formato da quattro linee. \nIl 6 ottobre 1955 venne creata una nuova societ\u00e0, Metropolitana Milanese, per gestire la costruzione della nuova infrastruttura. Il progetto era stato finanziato con 500 milioni di lire dal Comune e il resto da un prestito da parte dei cittadini, che accorsero entusiasti. Delle linee che compaiono in questo progetto, solamente la linea M1 sar\u00e0 poi realizzata esattamente come previsto nel piano del 1952.\nIl primo cantiere della linea M1, appaltato il 24 aprile 1957, fu aperto in viale Monte Rosa il 4 maggio successivo.\nLe stazioni della nuova linea furono disegnate dallo studio di architettura di Franco Albini e Franca Helg, mentre Bob Noorda progett\u00f2 la segnaletica. Per il progetto di segnaletica e allestimento della metropolitana milanese sia Albini-Helg sia Noorda hanno vinto il premio Compasso d'Oro.\nIl primo collaudo del tracciato viene effettuato con una vettura tranviaria il 14 agosto del 1962. La prima vettura (matricola 101) della metropolitana entr\u00f2 in galleria il 10 dicembre dello stesso anno dallo scivolo provvisorio installato davanti al Castello Sforzesco. Il 10 agosto del 1964 ebbero inizio le corse prova, necessarie per l'apertura della linea al pubblico esercizio.\nLa prima sezione da Lotto a Sesto Marelli (21 stazioni) venne inaugurata il 1\u00ba novembre 1964, dopo 7 anni di lavori. Due convogli ornati con bandiere tricolore, partirono alle 10.41 e arrivarono al capolinea di Sesto Marelli alle 11.15, accolti dalle note dell'inno nazionale e della marcia trionfale dell\u2019Aida. Alla cerimonia di inaugurazione erano presenti le massime autorit\u00e0 cittadine, vari ministri e i presidenti delle metropolitane di Londra, Parigi, Mosca, New York e Berlino. La linea si estendeva per 12,5\u00a0km di lunghezza, la distanza media tra le stazioni era di 590\u00a0m e l\u2019intero tragitto era percorribile in 27 minuti. Nello stesso anno, nel mese di aprile, erano cominciati i lavori per la seconda linea. I passeggeri sulla rete sono cresciuti costantemente nei primi anni di servizio, passando da nel 1965 a nel 1969.\nNel 1966 viene inaugurata la diramazione della linea M1, la tratta Pagano-Gambara, con due stazioni intermedie.\nLa linea verde da Caiazzo a Cascina Gobba (7 stazioni) ha iniziato il servizio il 27 settembre 1969.\nGli anni 1970-1980 e i prolungamenti delle prime due linee.\nNel 1970 fu inaugurata la stazione Centrale FS, sulla linea M2, come prolungamento proveniente da Caiazzo, che sarebbe stato esteso l'anno successivo fino alla stazione Garibaldi.\nL'8 novembre 1971 la tensione di alimentazione della linea 2 venne elevata da 750 V a 1500 V; contemporaneamente cess\u00f2 l'utilizzo su questa linea dei treni della linea 1.\nIl 4 dicembre 1972 venne aperta, sulla linea M2, la tratta Gobba-Gorgonzola, gi\u00e0 parte delle linee celeri dell'Adda; le fermate di questo prolungamento, il pi\u00f9 consistente nella storia della metropolitana, si trovano fuori dai confini comunali di Milano.\nNel 1975 fu prolungata la linea M1: i nuovi capolinea delle diramazioni sono QT8 (che sostituisce Lotto) e Inganni (che sostituisce Gambara).\nSempre per collegare le maggiori stazioni ferroviarie, nel 1978 la linea M2 venne prolungata fino a Cadorna FN, ottenendo un secondo interscambio con la linea M1.\nA questo punto le due linee erano gi\u00e0 rispettivamente di 17,6\u00a0km e 23\u00a0km di lunghezza con 28 e 22 stazioni ciascuna.\nNel 1980 la linea M1 fu prolungata da QT8 a San Leonardo con tre stazioni intermedie. L'anno successivo venne attivata la nuova diramazione della linea M2 con tre stazioni, Cologno Sud, Cologno Centro e Cologno Nord.\nIl 26 aprile 1982 a seguito di un attentato incendiario fu distrutta la stazione di Sesto Marelli. Rimase chiusa per essere completamente ristrutturata ed essere messa in sicurezza per cinque mesi.\nLa \"verde\" raggiunse la stazione Porta Genova FS nel 1983; nel 1985 vennero aperte la fermata di Romolo a sud e la tratta Gorgonzola-Gessate a nord.\nNel 1986 sulla linea \"rossa\" furono aggiunte a nord le fermate Sesto Rond\u00f2, Sesto 1\u00ba Maggio FS e Molino Dorino.\nIl 2 marzo 1988 si svilupp\u00f2 un incendio a Loreto al carrello della motrice posteriore di un convoglio fuori servizio destinato al deposito per un controllo. Il 25 giugno successivo scoppi\u00f2 un altro incendio fra Duomo e San Babila all'impianto frenante di un convoglio in servizio sulla linea 1.\nGli anni 1990-2000 e la terza linea.\nIl primo lotto della terza linea (Centrale FS - Duomo), con 5 stazioni, \u00e8 stato inaugurato il 3 maggio 1990 dopo quasi 9 anni di lavori di costruzione (partiti l'8 settembre 1981); la linea \u00e8 aperta poco prima dei mondiali di calcio. Il 16 dicembre dello stesso anno la linea raggiunge la fermata di Porta Romana. Nel 1991 sono aperte sulla linea 3 altre sei stazioni a sud-est, fino a San Donato, tra le quali la stazione di Rogoredo FS, che consente l'interscambio con la stazione ferroviaria omonima, e una stazione a nord-ovest (Sondrio).\nDal 21 marzo 1992 sulla linea M1 il capolinea di Bisceglie sostituisce il precedente di Inganni. Nel 1994 apre la stazione di Famagosta sulla linea M2 e l'anno seguente viene inaugurata la stazione Zara.\nDal 21 dicembre 1997 le fermate Porta Venezia, Repubblica e Garibaldi FS diventano importanti punti di interscambio con il passante ferroviario.\nNel 2003 viene inaugurata la stazione di Maciachini sulla linea 3, importante interscambio con i servizi di superficie.\nNel marzo 2005 la linea 2 ha raggiunto la stazione di Piazza Abbiategrasso (a sud) e la linea 1 la stazione di Rho Fieramilano nella diramazione nord. La stazione intermedia di Pero \u00e8 stata inaugurata nel dicembre 2005.\nNel contesto del \"Progetto Rinnovo Stazioni\" di ATM, poi in parte abbandonato, nel 2008 sono state ristrutturate le stazioni Loreto e Garibaldi FS. A luglio di quell'anno, le stazioni Caiazzo e Amendola sono state sottoposte dalla Soprintendenza per i beni architettonici e paesaggistici a vincolo monumentale, quale esempi di architettura e design contemporaneo.\nGli anni 2010 e una nuova linea.\nIl 20 febbraio 2011 viene aperta una seconda diramazione sulla linea M2. Il tracciato \u00e8 costituito da due fermate, Assago Milanofiori Forum e Assago Milanofiori Nord. Il 26 marzo viene prolungata la linea M3 fino a Comasina con tre stazioni intermedie.\nIl 16 luglio 2012 sono iniziati i lavori (tratta Linate - Forlanini FS) per la nuova linea M4.\nIl 26 settembre 2012 alle 9:45 due treni sono entrati in collisione nella stazione Gioia. Quaranta persone sono state portate in ospedale, nessuna delle quali in gravi condizioni.\nDopo una serie di slittamenti e dopo ben 23 anni dall'ultima nuova linea, il 10 febbraio 2013 \u00e8 stata inaugurata la linea M5, i cui lavori erano iniziati il 16 luglio 2007. I lavori per la seconda tratta da Zara a Garibaldi FS erano iniziati sempre nel 2007 e quelli della terza tratta da Garibaldi FS a San Siro Stadio, invece, erano iniziati nel 2010. Il primo tratto, che comprende sette stazioni, ha una lunghezza di 4,1\u00a0km e fu inaugurato il 10 febbraio 2013. Il 1\u00ba marzo 2014 la linea 5 ha raggiunto la stazione di Garibaldi FS, mentre il 29 aprile 2015 ha raggiunto la stazione capolinea di San Siro Stadio, arrivando alla lunghezza definitiva di 12,9\u00a0km con altre 5 stazioni. Le altre stazioni mancanti del ramo Garibaldi-San Siro sono state inaugurate tra giugno e ottobre 2015, mentre la stazione di Tre Torri \u00e8 stata inaugurata il 14 novembre 2015.\nA novembre 2014 il comune di Milano ribadisce l'intenzione di proseguire con la costruzione della linea 4.\nI lavori per la linea M4 nella tratta Forlanini FS - Dateo hanno inizio tra gennaio e febbraio 2015. Vista l'impossibilit\u00e0 di completare i lavori in tempo per l'Esposizione Universale di Milano il comune decide di concentrare le risorse disponibili sul completamento della linea M5, limitando l'apertura dei cantieri M4 alle tratte Linate - Tricolore e Parco Solari - San Cristoforo FS; questa decisione deriva non solo dalla volont\u00e0 di non stravolgere il traffico nel centro cittadino durante l'Esposizione, ma anche dal fatto che lo scavo delle gallerie nella sezione centrale avviene con un tipo diverso di macchinari.\nI lavori per la sezione centrale hanno inizio tra il 18 dicembre 2015 (San Babila) e il 1\u00ba marzo 2016 (Sforza-Policlinico); lo scavo delle gallerie delle tratte est e ovest \u00e8 concluso nel 2018.\nLe linee.\nLinea M1.\nLa linea M1 della metropolitana di Milano collega la citt\u00e0 da nord-est, con capolinea a Sesto 1\u00ba Maggio FS (nel comune di Sesto San Giovanni) ad ovest, dividendosi poi in due diramazioni, una verso nord-ovest, con capolinea a Rho Fieramilano (nel comune di Rho) e un'altra verso sud-ovest, con capolinea a Bisceglie (nel comune di Milano). Il suo percorso \u00e8 interamente sotterraneo.\nLa linea 1 \u00e8 anche chiamata \u00ablinea rossa\u00bb per via del colore con cui \u00e8 disegnata nelle mappe. Il rosso \u00e8 anche il colore principale utilizzato nella decorazione delle stazioni e dei treni.\nIncrocia la linea M2 nelle stazioni Loreto e Cadorna, la linea M3 nella stazione Duomo e la linea M5 nella stazione Lotto.\nLa linea presenta interscambi con quattro stazioni ferroviarie: Sesto San Giovanni (linee suburbane S7, S8, S9 e S11 e treni regionali), Milano Porta Venezia (linee suburbane S1, S2, S5, S6, S12, S13), Milano Cadorna (linee suburbane S3 e S4, Malpensa Express e treni regionali) e Rho Fiera (linee suburbane S5, S6 e S11, treni regionali, nazionali e internazionali).\nLinea M2.\nLa linea M2 della metropolitana di Milano collega la citt\u00e0 da nord-est, con doppio capolinea a Cologno Nord (nel comune di Cologno Monzese) e Gessate (nell'omonimo comune) a sud, attestandosi ai due capolinea di Piazza Abbiategrasso (nel comune di Milano) e Assago Milanofiori Forum (nel comune di Assago). \u00c8 l'unica delle linee della metropolitana milanese non interamente sotterranea, in quanto viaggia in superficie nei tratti Udine-Gessate/Cologno Nord e Famagosta-Assago Milanofiori Forum. In questi tratti la linea assomiglia molto ad una S-Bahn (treni suburbani simili alle metropolitane) e percorre tratti simili a quelli ferroviari, tratti in trincea o a raso (nei pressi delle fermate) oppure tratti sopraelevati (Cascina Gobba-Cologno Nord).\nLa linea 2 \u00e8 anche chiamata \u00ablinea verde\u00bb per via del colore con cui \u00e8 disegnata nelle mappe. Il verde \u00e8 anche il colore principale utilizzato nella decorazione delle stazioni e dei treni.\nIncrocia la linea M1 nelle stazioni Loreto e Cadorna, la linea M3 nella stazione Centrale FS e la linea M5 nella stazione Garibaldi FS.\nLa linea presenta interscambi con sei stazioni ferroviarie: Milano Lambrate (linea suburbana S9, treni regionali e nazionali), Milano Centrale (Malpensa Express, treni regionali, nazionali e internazionali), Milano Porta Garibaldi (linee suburbane S1, S2, S5, S6, S7, S8, S11, S12 e S13, Malpensa Express, treni regionali, nazionali e internazionali), Milano Cadorna (linee suburbane S3, S4, Malpensa Express e treni regionali), Milano Porta Genova (treni regionali) e Milano Romolo (linea suburbana S9).\nLinea M3.\nLa linea M3 della metropolitana di Milano collega la citt\u00e0 da nord, con capolinea a Comasina (nel comune di Milano) a sud, attestandosi al capolinea di San Donato (sul confine tra i comuni di Milano e San Donato Milanese). Il suo percorso \u00e8 interamente sotterraneo, ad eccezione dei tratti di prova (come l'anello di prova del Deposito ATM di San Donato).\nLa linea 3 \u00e8 anche chiamata \u00ablinea gialla\u00bb per via del colore con cui \u00e8 disegnata nelle mappe. Il giallo \u00e8 anche il colore principale utilizzato nella decorazione delle stazioni e dei treni.\nIncrocia la linea M1 nella stazione Duomo, la linea M2 nella stazione Centrale FS e la linea M5 nella stazione Zara.\nLa linea presenta interscambi con cinque stazioni ferroviarie: Milano Affori (linee suburbane S2 e S4 e treni regionali), Milano Centrale (Malpensa Express, treni regionali, nazionali e internazionali), Milano Repubblica (linee suburbane S1, S2, S5, S6, S12, S13), Milano Porta Romana (linea suburbana S9) e Milano Rogoredo (linee suburbane S1, S2, S12, S13, treni regionali e nazionali).\nLinea M5.\nLa linea M5 della metropolitana di Milano collega la citt\u00e0 da nord, con capolinea Bignami (nel comune di Milano), a ovest, presso San Siro Stadio (sempre nel comune di Milano). \u00c8 la prima linea metropolitana di Milano che non attraversa la Cerchia dei Bastioni e nemmeno il centro storico della citt\u00e0. Il suo percorso \u00e8 interamente sotterraneo.\nLa linea 5 \u00e8 anche chiamata \u00ablinea lilla\u00bb per via del colore con la quale \u00e8 riportata sulle mappe. Lo stesso \u00e8 anche il colore principale utilizzato nella decorazione delle stazioni e dei treni.\nIncrocia la linea M3 presso Zara, la linea M2 presso la stazione Garibaldi FS e la linea M1 a Lotto.\nLa linea presenta interscambi con due stazioni ferroviarie: Milano Porta Garibaldi (linee suburbane S1, S2, S5, S6, S7, S8, S11, S12 e S13, Malpensa Express, treni regionali, nazionali e internazionali) e Milano Domodossola (linee suburbane S3 e S4 e treni regionali).\nServizio.\nTitoli di viaggio.\nPer usufruire del servizio \u00e8 necessario disporre dei titoli di viaggio dello STIBM (Sistema Tariffario Integrato del Bacino di Mobilit\u00e0), con i quali \u00e8 possibile effettuare uno o pi\u00f9 ingressi per compiere viaggi nel limite temporale di ciascun titolo. Nello STIBM, i titoli di viaggio hanno prezzo crescente a seconda del numero di zone tariffarie contigue che consentono di attraversare e, all'interno di tali aree geografiche, sono validi su tutti i mezzi pubblici locali; la tariffa minima acquistabile \u00e8 quella pari a tre zone (con costo di 2 euro) per i viaggi che interessano solamente la citt\u00e0 di Milano e/o i 21 comuni della zona confinante e quella pari a due zone per qualsiasi altro percorso.\nPer possedere un abbonamento \u00e8 necessario possedere una tessera elettronica, su cui \u00e8 possibile caricare abbonamenti settimanali, mensili, annuali; anche in tipologie per studenti, per giovani e per anziani (senior); sulle tessere elettroniche \u00e8 anche possibile caricare semplici biglietti o carnet, presso gli ATM point, online sul sito di ATM o ai distributori automatici presenti in ciascuna stazione.\nDal 1\u00ba febbraio 2011 sono utilizzabili anche i titoli di viaggio integrati \"Io Viaggio Ovunque in Lombardia\" - IVOL (dal biglietto giornaliero all'abbonamento annuale), validi su tutte le tratte della metropolitana milanese in quanto validi su tutti i mezzi pubblici della Regione Lombardia.\n\u00c8 possibile pagare i viaggi in metropolitana anche con una carta bancaria contactless tramite i POS posti sui tornelli; avvicinando la carta contactless al lettore in entrata, il sistema tiene traccia della stazione di ingresso e, quando poi si avvicina la carta al lettore in uscita, calcola automaticamente la tariffa dovuta. In caso di pi\u00f9 utilizzi durante la giornata viene automaticamente accreditata la tariffa pi\u00f9 conveniente, in base al numero di viaggi.\nOrari di apertura.\nIl servizio inizia alle ore 5:30/5:40 del mattino dal luned\u00ec al sabato e alle 6:00 circa la domenica e termina intorno all'1:00. In casi eccezionali pu\u00f2 estendersi fino alle 2:00 circa. Dalla chiusura fino alla prima corsa del mattino, il servizio delle prime tre linee viene coperto dai bus sostitutivi NM1, NM2 e NM3, con una corsa ogni 30 minuti.\nIl servizio viene effettuato ininterrottamente con tale orario tutto l'anno, ad eccezione del 1\u00ba maggio e del 25 dicembre, in cui il servizio inizia alle 7:00 e termina alle 19:30 circa su tutte le linee.\nFrequenze.\nLe frequenze dei treni in orario di punta sono comprese tra i due e i tre minuti su tutte le linee; sulle diramazioni della linea 1 e della linea 2 la frequenza \u00e8 dimezzata. In orari di morbida le frequenze sono ridotte, andando dai 3 ai 5 minuti. Nei mesi estivi le frequenze vengono ulteriormente ridotte: dai 3 ai 6 minuti in fascia punta e dai 5 ai 7 in fascia di morbida.\nRete notturna.\nDal 2012 \u00e8 in servizio la rete notturna sostitutiva della metropolitana che, dal 1\u00ba maggio 2015, copre il servizio tutte le notti da mezzanotte alle 6:00. Il servizio \u00e8 effettuato tramite autobus ed \u00e8 articolato sulle linee M1, M2 ed M3:\nLe due linee notturne NM1 condividono il medesimo percorso passante per le fermate di Cadorna, Conciliazione e Pagano.\nSu queste linee valgono gli stessi titoli di viaggio utilizzabili per la metropolitana.\nCaratteristiche tecniche.\nScartamento.\nLo scartamento dei binari \u00e8 per tutte le linee quello ordinario di 1\u00a0435 millimetri. La circolazione \u00e8 a destra.\nAlimentazione.\nTutte le quattro linee sono alimentate in corrente continua. Le linee 2 e 3 per fornire energia ai treni utilizzano linee aeree di contatto con tensione a 1500 V. La linea 1 \u00e8 alimentata tramite terza rotaia laterale a 750 V ed \u00e8 dotata anche di una quarta rotaia centrale per il ritorno negativo dell'elettricit\u00e0; nella tratta Pasteur - Villa San Giovanni \u00e8 presente anche la linea aerea, utilizzata per consentire ai treni delle linee 2 e 3 di raggiungere il deposito di Precotto. Anche la linea 5 ha un'alimentazione a terza rotaia a 750 V.\nInformazioni per i passeggeri.\nLa segnaletica e l'allestimento della metropolitana, apparsi per la prima volta nella linea 1, costituiscono una delle opere di comunicazione visiva pi\u00f9 famose a livello internazionale, ripresa da molte altre metropolitane di tutto il mondo. Ha valso ai suoi realizzatori, Bob Noorda e Franco Albini, il premio Compasso d'oro nel 1964. Il logo segnaletico della rete metropolitana di Milano \u00e8 quello standard delle metropolitane italiane, quadrato con la lettera M bianca su sfondo rosso.\nCol passare del tempo le stazioni sono state dotate di altri ausili di informazione, soprattutto elettronici: esse sono dotate di schermi a LED che mostrano le destinazioni ed i tempi di attesa dei due treni in arrivo successivi. In ogni stazione, ogni volta che un treno effettua fermata, una voce registrata annuncia il nome della stazione e la destinazione del treno. Tutti i treni sono dotati di indicatori frontali che mostrano il nome della destinazione; nei treni pi\u00f9 vecchi non vi sono informazioni a bordo treno, mentre i nuovi treni Meneghino e Leonardo sono dotati di schermi LCD e annunci vocali in italiano e in inglese, che ad ogni fermata indicano il lato di apertura delle porte e visualizzano ed elencano gli interscambi possibili. Sui treni della linea 5 le informazioni a bordo treno sono fornite tramite pannelli a LED ed annunci sonori e nelle stazioni, ad ogni treno in arrivo, vengono annunciati la destinazione ed il binario.\nCopertura telefonica.\nDa fine 2007 sono incominciati i lavori per coprire le linee metropolitana con la rete UMTS; la copertura delle stazioni \u00e8 stata completata nel dicembre 2009.\nAll'inizio del 2008 \u00e8 partita la copertura HSDPA. La tecnologia utilizzata \u00e8 la RF over fiber. Gli operatori che hanno partecipato alla copertura sono TIM, Vodafone, Wind e 3. All'agosto 2009 erano 40 le stazioni coperte dalla rete HSDPA mentre dal 21 dicembre 2009 \u00e8 stata raggiunta la percentuale del 100% della copertura cellulare su tutte le linee e con tutti gli operatori telefonici. Gli operatori TIM, Vodafone e Wind Tre coprono attualmente tutte le gallerie delle metropolitane anche con la tecnologia 4G LTE.\nProgetti.\nI progetti attuali prevedono il prolungamento delle linee esistenti e la realizzazione di una nuova linea, la linea M4. La realizzazione di tratte gi\u00e0 previste ha per\u00f2 sub\u00ecto rallentamenti, sia per la priorit\u00e0 assegnata alla tratta Molino Dorino - Rho Fieramilano della linea 1 (inizialmente non prevista), sia per problemi nel finanziamento. Dal 2005 si \u00e8 avuta per\u00f2 un'accelerazione, con il finanziamento della linea 5 e l'approvazione, con parte del finanziamento, della linea 4 (CIPE del 29 marzo 2006). Nella finanziaria 2007 il Governo si \u00e8 impegnato a finanziare la costruzione della linea 4 con 170 milioni di euro. A lavori finiti, l'estensione della metropolitana milanese sar\u00e0 di 149,2\u00a0km.\nProlungamenti.\nLinea M1.\nDal 2012 sono in corso i lavori di prolungamento verso nord della M1 con una tratta di circa due chilometri e due nuove stazioni: Sesto Restellone e Monza Bettola. Secondo una dichiarazione dell'Assessore regionale lombardo alle Infrastrutture Raffaele Cattaneo davanti alla Commissione Territorio della Regione Lombardia, la conclusione dei lavori era pianificata per il 2015. I lavori sono ripresi il 29 maggio 2017 e si concluderanno per la fine del 2023.\n\u00c8 ancora in stato di progettazione un ulteriore prolungamento della linea nel comune di Monza, con la fermata Fossati Lamperti, sita nei pressi di via Francesco Guerrazzi e via Carlo Goldoni.\nIl 12 dicembre 2020 \u00e8 stato confermato il progetto di fattibilit\u00e0 di 3 nuove fermate oltre Bisceglie: Parri-Valsesia, Baggio e Olmi.\nLinea M2.\n\u00c8 in fase di completamento, secondo Metropolitana Milanese, il progetto definitivo del prolungamento entro un decennio in direzione nord-est, da \"Cologno Nord\" a \"Vimercate\", con fermate intermedie a Brugherio, \"Carugate\", \"Agrate Colleoni\", \"Concorezzo\" e \"Vimercate Torri Bianche.\"\nNel febbraio 2009 era stato realizzato uno studio di fattibilit\u00e0 per il prolungamento \"Gessate\" - \"Cascina Pignone\" ,con un'estensione verso est di circa 1\u00a0200 m.\nNel settembre 2010 era stato avviato lo studio di fattibilit\u00e0 per il prolungamento \"Gessate\" - \"Trezzo sull'Adda\" Le fermate previste erano quattro: \"Cascina Pignone\" (Inzago), \"Basiano\", \"Trezzano Rosa\" e, appunto, \"Trezzo sull'Adda\". Gli studi preliminari erano stati finanziati quello stesso anno dalla Fondazione Cariplo, insieme a una promessa di contributi da parte della Provincia di Milano. A seguito degli studi di fattibilit\u00e0 economica \u00e8 risultato che l'afflusso previsto di passeggeri, per quanto consistente, non avrebbe giustificato un'infrastruttura delle dimensioni della M2: l'alternativa preferita al 2021 prevede una linea di autobus su corsia preferenziale.\n\u00c8 allo studio dal\u00a02002 l'apertura di un'ulteriore fermata nel comune di Cernusco sul Naviglio\u00a0sulla diramazione per\u00a0Gessate: si tratta della fermata di \"Melghera\", situata tra le fermate di Cascina Burrona e Cernusco sul Naviglio. Nei progetti originari delle\u00a0Linee celeri dell'Adda\u00a0la fermata si chiamava\u00a0\"Cascina Molinetto\". Ulteriori proposte riguardano prolungamenti oltre Piazza Abbiategrasso e Assago Forum verso Rozzano.\nLinea M3.\nSecondo Metropolitana Milanese Spa, \u00e8 in fase di completamento il progetto definitivo del prolungamento verso meridione che collegherebbe \"San Donato\" a \"Paullo\". Il progetto prevederebbe sei fermate denominate \"San Donato Est\", \"Peschiera Centro\", \"Peschiera Est\", \"Pantigliate Mediglia\", \"Caleppio Cerca\", \"Paullo Centro\" e \"Paullo Est\". Il progetto \u00e8 stato bloccato nel 2015 dal CIPE. Citt\u00e0 metropolitana di Milano nel 2020 ha riproposto il progetto, limitato a Peschiera Borromeo, per accedere al fondo europeo Recovery Fund.\nUn ulteriore prolungamento verso nord \u00e8 previsto da Comasina (metropolitana di Milano) a Paderno Dugnano contando 2 nuove fermate in totale.\nLinea M4.\nA giugno 2019 \u00e8 iniziato uno studio di fattibilit\u00e0 per il prolungamento della linea M4 verso la periferia est oltre l'aeroporto di Linate interscambiandosi presso la stazione di Segrate e con il futuro centro commerciale di propriet\u00e0 Westfield Corporation e Gruppo Percassi.\nVerrebbe costruita inoltre una fermata intermedia nei pressi dell'Idroscalo di Milano per collegare i quartieri di Novegro e Tregarezzo all'intera linea.\nLinea M5.\nSecondo la societ\u00e0 Metropolitana Milanese, sono in fase di progettazione due prolungamenti, il primo a ovest fino a Settimo Milanese, con la previsione di quattro nuove fermate, il secondo a nord fino a Monza, con la previsione di cinque nuove fermate.\n\u00c8 stato completato uno studio di fattibilit\u00e0 per lo sbinamento della linea da Bignami per la realizzazione della tratta Bignami - Bresso con 5 nuove fermate.\nNuove linee.\nLinea M4.\nLa linea M4 della metropolitana di Milano, in costruzione, collegher\u00e0 la citt\u00e0 da est, con capolinea a Linate Aeroporto (nel comune di Segrate) a sud-ovest, con capolinea a San Cristoforo (nel comune di Milano).\nLa linea 4 sar\u00e0 anche chiamata \"linea blu\" per via del colore con cui sar\u00e0 disegnata nelle mappe. Il blu sar\u00e0 anche il colore principale utilizzato nella decorazione delle stazioni e dei treni.\nIncrocer\u00e0 la linea M1 nella stazione San Babila e la linea M2 nella stazione Sant'Ambrogio. L'interscambio con la linea M3 avverr\u00e0 realizzando un collegamento pedonale tra le fermate di Sforza-Policlinico e Missori.\nLa linea presenter\u00e0 interscambi con diverse stazioni ferroviarie: Milano Forlanini (linee suburbane S5, S6 e S9), Milano Dateo (linee suburbane S1, S2, S5, S6, S12 e S13) e Milano San Cristoforo (linea suburbana S9 e treni regionali). Presenter\u00e0, inoltre, l'interscambio con l'aeroporto di Milano-Linate.\nI lavori per la costruzione del tronco Linate Aeroporto\u00a0\u2013 Stazione Forlanini sono iniziati il 19 luglio 2012, mentre quelli per la tratta Stazione Forlanini\u00a0\u2013 Tricolore sono iniziati il 19 gennaio 2015. Attualmente, l'apertura dell'intera linea \u00e8 prevista per il 2024.\nIl costo complessivo dell'opera \u00e8 pari a 1,8 miliardi di euro, di cui 958 milioni di euro dello Stato, 461 dei privati e 400 del comune di Milano.\nLinea M6.\nLa linea M6, contrassegnata prima dal colore arancione e in via definitiva dal rosa, collegher\u00e0 la periferia nord-ovest di Milano a quella sud-est passando per il centro della citt\u00e0. La tratta iniziale prevede i capolinea nelle fermate di Certosa e Tibaldi. Secondo il Piano Urbano della Mobilit\u00e0 Sostenibile, il progetto pi\u00f9 conforme alle necessit\u00e0 cittadine prevede l\u2019attraversamento del centro storico e un interscambio con la stazione Cadorna; l\u2019attraversamento del centro storico \u00e8 ancora in fase progettuale, ma \u00e8 gi\u00e0 noto che vi saranno possibili interscambi con tutte le linee metropolitane gi\u00e0 esistenti. Con un buon margine di probabilit\u00e0 l\u2019interscambio con la M5 avverr\u00e0 presso la stazione Domodossola FN, cos\u00ec come a Cadorna per le linee M1 e M2; per la linea M3 l\u2019interscambio sar\u00e0 probabilmente realizzato a Rogoredo. Nonostante sia presente nel PUMS dal 2010, si pensa che i lavori non inizieranno a breve ma solo dopo la fine dei cantieri sulla linea M4. L'apertura prevista per il 2030 dunque potrebbe non rispettare le scadenze prestabilite. Secondo l\u2019analisi costi-benefici la costruzione dell\u2019intera linea, comprese le diramazioni sopra indicate, avr\u00e0 un costo superiore ai 3 miliardi di euro."}
{"id": "1213981", "revid": "339392", "url": "https://it.wikipedia.org/wiki?curid=1213981", "title": "Guerra italo-etiopica", "text": ""}
{"id": "1213990", "revid": "486946", "url": "https://it.wikipedia.org/wiki?curid=1213990", "title": "Classe Cagni (sommergibile)", "text": ""}
{"id": "1213995", "revid": "125725062", "url": "https://it.wikipedia.org/wiki?curid=1213995", "title": "Assemblea nazionale (Slovenia)", "text": "L'Assemblea nazionale (in sloveno Dr\u017eavni zbor) \u00e8 la camera bassa del Parlamento sloveno. Il mandato dura 4 anni, e i 90 membri si distinguono in 88 eletti con sistema proporzionale e 2 eletti dalle comunit\u00e0 nazionali (italiana e ungherese). Questi ultimi hanno diritto di veto nelle questioni riguardanti il proprio gruppo etnico."}
{"id": "1213999", "revid": "767487", "url": "https://it.wikipedia.org/wiki?curid=1213999", "title": "Liberato Marcial Rojas", "text": "Fu presidente provvisorio del Paraguay dal 5 luglio 1911 al 28 febbraio 1912.\nDiplomatosi al Colegio Nacional, Rojas collabor\u00f2 a numerosi periodici. Partecip\u00f2 alla fondazione del Centro Democr\u00e1tico (1887) e all'insurrezione dell'agosto 1904, fuggendo nel Chaco argentino fino alla vittoria dei liberali. Eletto deputato e senatore, ader\u00ec alla corrente radicale (1905).\nPresidente della Repubblica dopo la deposizione del colonnello Albino Jara (5 luglio 1911), Rojas fu rovesciato da una nuova insurrezione il 26 febbraio 1912. Mor\u00ec in esilio."}
{"id": "1214004", "revid": "1762097", "url": "https://it.wikipedia.org/wiki?curid=1214004", "title": "Lodovico Pace", "text": "Biografia.\nNato il 25 aprile 1949 a Civitavecchia \u00e8 attualmente residente a Roma.\nCariche Elettive.\nNel 1993 \u00e8 eletto consigliere comunale di Roma con il MSI.\n\u00c8 stato eletto nel 1994 senatore con il Polo delle Libert\u00e0 nella XII legislatura, e rieletto per altre due legislature (1996 e 2001) nel \"collegio uninominale\" di Roma-Fiumicino. Nel 2006 \u00e8 candidato alla Camera con AN ma non \u00e8 eletto.\nNel 2008 \u00e8 nominato assessore alla Casa, Servizi Sociali e Scuola del XIII municipio di Roma (Ostia Lido).\nIncarichi e uffici ricoperti nella XIII legislatura.\nGruppo Alleanza Nazionale: Membro dal 9 maggio 1996 al 26 giugno 1996 e Segretario dal 26 giugno 1996 al 29 maggio 2001.\nAttivit\u00e0 culturale.\n\u00c8 stato tra i fondatori nel 1979 del movimento poetico \"Vertex\", nel 1983 ha pubblicato il libro di poesie \"L'ape regina\" e nel 2007 \"Sinistri e Maldestri\"."}
{"id": "1214006", "revid": "3732", "url": "https://it.wikipedia.org/wiki?curid=1214006", "title": "Libertas Ecclesiastica", "text": "Libertas Ecclesiastica: \u00e8 una locuzione latina che tra la fine del medioevo e l'inizio dell'et\u00e0 moderna rappresent\u00f2 per le singole citt\u00e0 della Marca anconitana la \"Libert\u00e0 concessa all'interno dello Stato della Chiesa\". Il privilegio veniva concesso tramite bolla pontificia. La Santa Sede inviava un governatore pontificio a nomina annuale.\nSi trattava, pi\u00f9 che di libert\u00e0 \"stricto sensu\", di una certa autonomia amministrativa concessa a quelle terre date precedentemente in feudo. Il principio fu stabilito per la prima volta dalle \"Constitutiones Sanctae Matris Ecclesiae\" promulgate a Fano fra il 29 aprile e il 3 maggio 1357 sotto l'egida del cardinale Egidio Albornoz, che in quella citt\u00e0 vi aveva riunito il Parlamento della Marca."}
{"id": "1214007", "revid": "131358", "url": "https://it.wikipedia.org/wiki?curid=1214007", "title": "Dijon FCO", "text": ""}
{"id": "1214008", "revid": "1543377", "url": "https://it.wikipedia.org/wiki?curid=1214008", "title": "NGC 2451", "text": "NGC 2451 \u00e8 un brillante ammasso aperto doppio, visibile nella costellazione australe della Poppa; giace sulla scia luminosa della Via Lattea australe ed \u00e8 visibile anche ad occhio nudo sotto cieli pure non perfetti.\nOsservazione.\nL'ammasso \u00e8 individuabile facilmente poco a nord della retta che congiunge le stelle e ; ad occhio nudo \u00e8 gi\u00e0 ben evidente come una macchia chiara con alcune minute stelline al centro, di cui una appare dominante. Essendo un oggetto posto a latitudini piuttosto australi, non pot\u00e9 essere osservato da Charles Messier (il quale, per altro, not\u00f2 comunque degli oggetti di questo emisfero, ma aventi declinazione inferiore). \u00c8 composto quasi interamente da stelle brillanti, ci\u00f2 permette che l'osservazione al binocolo risulti la pi\u00f9 gratificante; al telescopio l'oggetto si fa infatti rarefatto, e diventa difficile apprezzarne la bellezza; al centro si trova la stella c Puppis, una stella rossa, chiaramente estranea all'oggetto, il cui colore contrasta fortemente con il resto dell'ammasso, composto principalmente da stelle bianche e azzurre. Nelle vicinanze si pu\u00f2 osservare pure un ammasso composto da stelle meno luminose, ma pi\u00f9 compatto: NGC 2477.\nNGC 2451 si mostra dall'emisfero boreale nelle notti invernali, ed \u00e8 osservabile senza grosse difficolt\u00e0 anche dalle latitudini temperate inferiori, a patto di avere l'orizzonte sud libero e un cielo discreto; nell'emisfero australe invece \u00e8 osservabile per buona parte dell'anno, specie durante l'estate australe. Il periodo di massima visibilit\u00e0 nel cielo serale va mediamente da gennaio ad aprile.\nStoria delle osservazioni.\nQuest'oggetto celeste fu osservato per la prima volta dall'astronomo siciliano Giovan Battista Hodierna, qualche anno prima del 1654; egli indic\u00f2 infatti un oggetto posto nelle coordinate dell'ammasso e lo inser\u00ec nel suo catalogo di 40 oggetti non stellari. In seguito venne ignorato dal Messier e fu riosservato da John Herschel, che lo indic\u00f2 come un oggetto molto diffuso composto da stelle luminose.\nNel corso degli anni sessanta venne proposto che non si trattasse di un ammasso vero e proprio, ma di una parte pi\u00f9 densa di una vasta e antica associazione OB che in origine comprendeva gli addensamenti oggi noti come Cr 135, Cr 140 e Cr 147; negli anni novanta infine si \u00e8 stabilito che gran parte delle stelle del presunto ammasso non sono legate da evidenze di comune moto proprio, sebbene 24 stelle appaiano invece legate da movimenti simili. Fu cos\u00ec ipotizzata l'esistenza di una \"Associazione stellare della Poppa\", ad una distanza di circa 700 anni luce dal sistema solare.\nCaratteristiche.\nSecondo uno studio del 2003, NGC 2451 sarebbe in realt\u00e0 il risultato della sovrapposizione di due ammassi aperti, distanti e indipendenti fra loro, che appaiono riuniti in un unico oggetto solo per un effetto prospettico: NGC 2451 A \u00e8 il pi\u00f9 vicino dei due, posto ad una distanza di 206 parsec (671 anni luce); il secondo, NGC 2451 B, \u00e8 pi\u00f9 lontano, a 370 parsec (1206 anni luce) di distanza. La zona dell'ammasso \u00e8 difficile da studiare a causa dell'elevatissimo numero di stelle di fondo, causato a sua volta dalla presenza del Braccio di Orione, il pi\u00f9 vicino a noi, le cui stelle risultano inevitabilmente pi\u00f9 luminose; le stelle appartengono tutte alla sequenza principale. Delle componenti dell'\"unico ammasso apparente\", 39 sono state identificate come membri di NGC 2451 A e 49 apparterrebbero al pi\u00f9 distante NGC 2451 B; una ventina fra le stelle pi\u00f9 deboli apparterrebbero o all'uno o all'altro ammasso, mentre una quarantina di altre stelle di fondo non farebbero parte di nessuno dei due oggetti.\nL'et\u00e0 degli ammassi \u00e8 stimata sui 50-80 milioni di anni per NGC 2451 A, e circa 50 milioni di anni per NGC 2451 B.\nL'area di cielo in cui si trova l'ammasso \u00e8 pervasa da una debole nebulosit\u00e0 diffusa, visibile nelle foto a lunga posa o nell'infrarosso; in realt\u00e0 si tratta di un oggetto estraneo agli ammassi, essendo una protuberanza del vastissimo complesso nebuloso noto come Nebulosa di Gum, un resto di supernova di notevole estensione che sembra ricoprire un'area di cielo vasta quanto una costellazione di media grandezza."}
{"id": "1214011", "revid": "132266", "url": "https://it.wikipedia.org/wiki?curid=1214011", "title": "Constitutiones Aegidianae", "text": ""}
{"id": "1214012", "revid": "132266", "url": "https://it.wikipedia.org/wiki?curid=1214012", "title": "Constitutiones Sanctae Matris Ecclesiae", "text": ""}
{"id": "1214013", "revid": "287204", "url": "https://it.wikipedia.org/wiki?curid=1214013", "title": "Eihei Dogen", "text": ""}
{"id": "1214016", "revid": "131358", "url": "https://it.wikipedia.org/wiki?curid=1214016", "title": "Lille Olympique Sport Club Metropole", "text": ""}
{"id": "1214025", "revid": "599013", "url": "https://it.wikipedia.org/wiki?curid=1214025", "title": "Pedro Pe\u00f1a (politico)", "text": " Fu brevemente presidente provvisorio del Paraguay, dal 28 febbraio al 25 marzo 1912.\nBiografia.\nLaureatosi in medicina a Buenos Aires nel 1893, Pe\u00f1a insegn\u00f2 all'Universidad Nacional di Asunci\u00f3n, dove occup\u00f2 le cariche di decano della Facolt\u00e0 di Medicina (1894-1898) e rettore (1895-1897 e 1900-1901).\nCarriera politica e diplomatica.\nIntraprese quindi la carriera diplomatica, iniziando come segretario di legazione a Parigi, Londra e Madrid. Ministro plenipotenziario in Brasile (1902-1903 e 1903-1904), fu sostituito dopo la rivoluzione liberale del 1904.\nFu designato presidente provvisorio dal Congresso Nazionale con un decreto legislativo del 28 febbraio 1912, ma si dimise il 22 marzo dello stesso anno, lasciando il governo a Emiliano Gonz\u00e1lez Navero."}
{"id": "1214026", "revid": "132266", "url": "https://it.wikipedia.org/wiki?curid=1214026", "title": "Liber constitutionum Sanctae Matris Ecclesiae", "text": ""}
{"id": "1214028", "revid": "2196166", "url": "https://it.wikipedia.org/wiki?curid=1214028", "title": "Cassero Senese (Montepescali)", "text": "Il Cassero Senese \u00e8 un cassero di Montepescali, localit\u00e0 del comune di Grosseto.\nStoria.\nIl complesso, comprendente anche una torre dell'orologio, fu costruito quasi certamente nel corso dell'XI secolo, svolgendo originariamente funzioni religiose in quanto originariamente era un convento che includeva anche la chiesa di Santa Cecilia e la torre era, all'epoca, adibita a campanile.\nNel corso del XII secolo il complesso conventuale fu soppresso e trasformato in rocca e divenne la sede del feudo controllato dalla famiglia Aldobrandeschi.\nNel Trecento, il passaggio di Montepescali alla Repubblica di Siena port\u00f2 alla trasformazione della rocca nel cosiddetto Cassero Senese, che successivamente venne ristrutturato per ospitare il locale Palazzo di Giustizia: la realizzazione del cassero comport\u00f2 anche la soppressione della chiesa che vi sorgeva.\nPerso lo status di \"Libero Comune\", il borgo vide una graduale dismissione dei palazzi pubblici, che furono gradualmente venduti ai privati e trasformati in edifici abitativi: tale destino fu seguito anche dal cassero.\nDescrizione.\nAffacciato su Piazza del Cassero, si presenta come un complesso costituito da un palazzo a pianta rettangolare, al cui lato destro \u00e8 addossata la Torre dell'Orologio.\nL'edificio che ospit\u00f2 il Palazzo di Giustizia ha subito profonde modifiche hanno alterato gran parte degli elementi stilistici, pur potendo intuire dall'articolazione del complesso le primitive funzioni di complesso religioso.\nLa Torre dell'Orologio, a pianta quadrata, con strutture murarie rivestite in pietra, si eleva ben oltre il tetto del palazzo. Nella parte alta \u00e8 collocato un orologio, risalente alla seconda met\u00e0 dell'Ottocento, che ha sostituito quello originario perduto durante la battaglia del 1555 tra Fiorentini e Senesi per il controllo di Montepescali: l'antico orologio \u00e8 conservato nel Museo d'Arte e Storia di Ginevra.Al di sopra, vi \u00e8 una piccola apertura ad arcotondo rivestito in laterizi, mentre sugli altri lati si aprono pi\u00f9 ampie monofore, sempre ad arco tondo.La parte alta, non perfettamente conservata, presenta alcuni resti di merli che testimoniano l'esistenza di una merlatura sommitale nei secoli scorsi."}
{"id": "1214034", "revid": "620467", "url": "https://it.wikipedia.org/wiki?curid=1214034", "title": "Beppe Scienza", "text": "Biografia.\nBeppe Scienza, laureato in matematica nel 1974, \u00e8 dal 1976 uno studioso del risparmio e della \nprevidenza integrativa, con particolare attenzione ai fondi comuni di investimento, alle gestioni patrimoniali, alle polizze vita, e ai fondi pensione.\nDa molti anni \u00e8 titolare dell'insegnamento di \"Metodi per le scelte finanziarie e previdenziali\" del corso di Laurea in Matematica all'Universit\u00e0 di Torino. Dal 1984 \u00e8 collaboratore di diverse testate giornalistiche relativamente ai temi del risparmio, della previdenza privata nonch\u00e9 degli investimenti a reddito fisso. Per anni \u00e8 stato inoltre consulente di societ\u00e0 finanziarie, banche, compagnie d'assicurazione e fondazioni.\nScienza \u00e8 fortemente critico rispetto alle pi\u00f9 diffuse forme d'investimento del risparmio gestito che ritiene regolarmente meno redditizie rispetto alle tradizionali forme di risparmio tra cui i principali titoli di stato e all'investimento azionario diretto.\nSu questi argomenti ha scritto diversi libri, tra cui \"Il risparmio tradito\" e \"La pensione tradita\".\nIn quest'ultimo saggio critica aspramente le cosiddette \"pensioni di scorta\" verso le quali si nutrirebbero, in generale, aspettative eccessive, invitando esplicitamente a mantenere il proprio trattamento di fine rapporto in azienda, evitando i rischi connessi alla \"roulette\" dei fondi pensione.\nLa sua critica si estende anche al giornalismo economico italiano, con particolare riferimento al quotidiano \"Il Sole 24 Ore\", il \"Corriere della Sera\" e al settimanale \"Il Mondo\", cui muove le accuse di scarsa competenza e di atteggiamenti eccessivamente ossequiosi nei confronti delle varie forme di risparmio gestito e di previdenza integrativa.\nAttivit\u00e0 giornalistica.\nGiornalista pubblicista, Scienza ha collaborato dal 1984 con circa 480 articoli a una ventina di testate (fra cui: \"Capital\", \"Class\", \"Corriere della Sera\", \"Epoca\", \"L'Europeo\", \"Famiglia Cristiana\", \"GenteMoney\", \"Milano Finanza\", \"Il manifesto\", \"Oggi\", \"La Stampa, Libero e La Repubblica\") e attualmente scrive principalmente su \"Il Fatto Quotidiano\". \n\u00c8 anche autore di numerosi interventi nel blog di Beppe Grillo e tiene un suo blog chiamato \"beppescienza.eu\"."}
{"id": "1214038", "revid": "228587", "url": "https://it.wikipedia.org/wiki?curid=1214038", "title": "Brunn", "text": ""}
{"id": "1214040", "revid": "119991", "url": "https://it.wikipedia.org/wiki?curid=1214040", "title": "Rocca aldobrandesca (Montepescali)", "text": ""}
{"id": "1214041", "revid": "124534010", "url": "https://it.wikipedia.org/wiki?curid=1214041", "title": "Nave d'alto bordo", "text": "Col termine nave d'alto bordo si identifica il tipo di grosse navi a vela come vascelli e fregate (in lingua inglese \"tall ship\" vuole dire appunto \"alte navi\": infatti, per ragioni tecniche i velieri si sviluppano molto in altezza appunto per la presenza di alberatura, perci\u00f2 questo termine sottintende che si tratta di \"grandi navi a vela\").\nNote storiche.\nIn origine, la definizione di \"Tall Ship\" riguardava solo le navi da addestramento, quindi in prevalenza grandi unit\u00e0 degli stati maggiori delle Marine di diversi paesi, ma la rassegna denominata \"Tall Ships' Race\", creatasi intorno a questo tipo di imbarcazioni, ha esteso di edizione in edizione, dal 1956, la partecipazione anche a navi pi\u00f9 piccole pur ugualmente affascinanti e ricche di storia.\nAttualmente partecipano a questi grandi raduni unit\u00e0 non solo militari: alcune sono infatti dedicate a scopi ricreativi e sociali e, complessivamente, i loro armatori sono anche governi, associazioni senza scopo di lucro, enti di beneficenza, Universit\u00e0 o privati.\nLa flotta delle \"navi d'alto bordo\" abbraccia molte nazionalit\u00e0 ed \u00e8 caratterizzata dai colori variopinti che identificano le navi, molto diverse fra loro nelle dimensioni, nelle forme, nei materiali e nei colori delle vele e degli scafi.\nPer aggregare in un unico evento navi che presentano notevoli differenze, uno dei requisiti richiesti agli iscritti dei \"race\" (le regate di addestramento) \u00e8 il fatto di avere piani velici desueti, ovvero configurazioni di alberi e vele che nella navigazione commerciale e militare sono storicamente abbandonate a beneficio delle navi a motore, ma che costituiscono il patrimonio storico mondiale della navigazione a vela.\nQueste imbarcazioni rimangono in auge per le navi scuola e fra gli appassionati di barche d'epoca grazie al loro notevole fascino: durante i \"Tall Ships' Races\" \u00e8 possibile ammirare brigantini, golette, navi a palo, \"cutter\", \"ketch\", \"yawl\" e altre numerose varianti.\nLa storia, i miti e il cinema ricordano anche altri tipi di imbarcazioni a vela come i vascelli da guerra o le caravelle del tipo di quelle impiegate da Cristoforo Colombo nelle spedizioni che lo portarono alla scoperta dell'America. La difficile conservazione del legno e la consuetudine al recupero e riuso dei pezzi di navi per costruzioni civili e militari \u2013 specie in periodo bellico- ha tuttavia impedito nella maggior parte dei casi il mantenimento in navigazione di molte di queste imbarcazioni.\nPer gli stessi motivi di difficolt\u00e0 di conservazione, molte delle pi\u00f9 grandi \"Tall Ship\" ancora in navigazione non sono imbarcazioni d'epoca ma fedeli riproduzioni di mezzi che hanno navigato fino al XIX secolo. Tali navi sono adibite quindi a ruoli sociali o, principalmente, di addestramento alla marinaneria e costituiscono l'orgoglio delle Marine dei rispettivi stati di appartenenza.\nUn esempio di riproduzione moderna \u00e8 la \"Tall Ship Rose\", riproduzione di una fregata inglese del XVIII secolo utilizzata per le riprese del film Master and Commander - Sfida ai confini del mare tratto dai romanzi di Patrick O'Brian del ciclo di Aubrey e Maturin."}
{"id": "1214043", "revid": "56818", "url": "https://it.wikipedia.org/wiki?curid=1214043", "title": "Trigemino", "text": ""}
{"id": "1214044", "revid": "287204", "url": "https://it.wikipedia.org/wiki?curid=1214044", "title": "Badia di San Bartolomeo a Succastelli", "text": "La badia di San Bartolomeo a Succastelli \u00e8 un edificio sacro che si trova in localit\u00e0 Succastelli a Sansepolcro.\nFondata dai Benedettini nell'XI secolo su una costruzione preesistente dell'VIII secolo, presenta un semplice impianto ad un'unica navata chiusa in origine da due absidi contrapposte, secondo una tipologia rara in Italia ma frequente nelle chiese abbaziali d'Oltralpe. Da questa abbazia dipendevano le chiese di San Bartolomeo a Citt\u00e0 di Castello e a Sansepolcro.\nSoppressa l'abbazia nel XVIII secolo, il titolo di abate \u00e8 passato al vescovo di Sansepolcro, alla cui mensa vescovile sono assegnati i beni gi\u00e0 monastici. Per questo motivo il vescovo di Sansepolcro acquisisce il titolo di abate perpetuo di San Bartolomeo a Succastelli. L'ultimo vescovo a fare uso del titolo \u00e8 stato mons. Abele Conigli, ma dopo il Concilio Vaticano II \u00e8 caduto in desuetudine, pur non essendo mai stato formalmente soppresso.\nAssai interessante \u00e8 la cripta sotto l'abside, divisa in tre navatelle voltate a crociera da colonne (una delle quali scanalata) con capitelli ornati da decorazioni simboliche e astratte incise, riferibili all'XI secolo.\nDall'esterno si accede a una cripta quattrocentesca con semplici colonne romaniche e frammenti di un affresco con l\"Annunciazione\"."}
{"id": "1214045", "revid": "212348", "url": "https://it.wikipedia.org/wiki?curid=1214045", "title": "Football Club Fribourg", "text": "Il Football Club Fribourg, spesso abbreviato in \"FC Fribourg\" o \"FC Friburgo\", \u00e8 una societ\u00e0 calcistica svizzera della citt\u00e0 di Friburgo. La sua fondazione risale al 21 ottobre 1900.\nMilita nella 1\u00aa Lega.\nI suoi giocatori sono soprannominati \"les Pingouins\", cio\u00e8 \"i Pinguini\".\nStoria.\nIl club \u00e8 stato fondato nel 1900 con il nome di \"FC Technicum\". Rinominato \"Stella\" nel 1904, dal 1909 al 1930 ha preso parte senza interruzioni al campionato di Serie A. Nel 1917 ha assunto l'attuale denominazione.\nNel 1952 \u00e8 tornato nella massima serie, che ha mantenuto fino al 1956. Nel 1960 ha vinto la Lega Nazionale B e ha preso parte alla Coppa delle Alpi. \u00c8 retrocesso per l'ultima volta dalla Lega Nazionale A nel 1962. Da allora ha sempre preso parte ai campionati minori. L'ultima apparizione nel torneo cadetto risale al 1993-1994.\nStadio.\nIl Friburgo gioca le partite casalinghe allo stadio del Stade Universitaire St-Leonard, costruito nel 1931. Ha una capienza di 10\u00a0000 spettatori (1\u00a0000 seduti e 9\u00a0000 in piedi). Le dimensioni sono per 67\u00a0m."}
{"id": "1214046", "revid": "137928", "url": "https://it.wikipedia.org/wiki?curid=1214046", "title": "Chiesa di Santa Cecilia (Montepescali)", "text": "La chiesa di Santa Cecilia era un edificio religioso situato a Montepescali, frazione del comune di Grosseto. La sua ubicazione era nel luogo in cui sorge il Cassero Senese.\nDi origini medievali (XI secolo), la chiesa rientrava originariamente nei confini pastorali della diocesi di Roselle e, dal 1138 in poi, in quelli della diocesi di Grosseto, pur risultando tra i beni posseduti dal monastero femminile di Montecelso presso Siena, come risulta da una serie di documenti e bolle papali risalenti al XII e XIII secolo. Attiguo alla chiesa vi era anche un convento, che fu presto dismesso per lasciare spazio alla rocca. Sotto il dominio degli Aldobrandeschi, il luogo di culto veniva utilizzato come cappella della rocca. Tuttavia, l'inizio del dominio senese su Montepescali determin\u00f2 la necessit\u00e0 di riqualificazione dei preesistenti edifici castellani: l'originaria rocca aldobrandesca fu cos\u00ec ristrutturata ed ampliata, andando ad inglobare l'antico edificio religioso, che di fatto venne soppresso e sostituito nelle sue originarie funzioni dalle altre chiese del centro storico della frazione."}
{"id": "1214047", "revid": "22475", "url": "https://it.wikipedia.org/wiki?curid=1214047", "title": "Strada statale 172 dei Trulli", "text": "La strada statale 172 dei Trulli (SS 172) \u00e8 una strada statale italiana il cui percorso si snoda interamente in Puglia.\nCollega la statale di Gioia del Colle in localit\u00e0 Casamassima con Taranto passando per Turi, Putignano, e per i centri turistici principali del sud-est barese e della Valle d'Itria: Alberobello, Locorotondo e Martina Franca. Il tracciato di circa 85 chilometri si caratterizza per il paesaggio costellato da trulli, la tipica costruzione della Puglia centrale.\nIl tratto \"Orimini\" - Taranto \u00e8 interamente a 4 corsie ed \u00e8 suggestivo soprattutto la sera in direzione Taranto, poich\u00e9 essendo in discesa permette di vedere tutta la citt\u00e0 ionica dall'alto.\nStoria.\nLa strada statale 172 venne istituita nel 1953 con il seguente percorso: \"Innesto con la SS. n. 100 a Casamassima - Putignano - Alberobello - Locorotondo - Martina Franca - Taranto (Innesto con la SS. n. 7), con diramazione Locorotondo - Fasano (Innesto con la SS. n. 16).\"\nStrada statale 172 radd dei Trulli.\nLa ex strada statale 172 radd dei Trulli (SS 172 radd), noto anche come raddoppio di Orimini ed ora parte della strada provinciale ex SS 172 dei Trulli (SP ex SS 172), \u00e8 una strada provinciale italiana che si sviluppa nella provincia di Taranto.\nSi tratta del vecchio tracciato della strada statale 172 dei Trulli nel tratto compreso tra il km 56,500 presso la stazione di San Paolo (nel comune di Martina Franca) e il km 59,968 presso la masseria Orimini (nel comune di Crispiano), sostituito poi da un tracciato ammodernato e riclassificato.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Puglia, che ha provveduto al trasferimento dell'infrastruttura al demanio della Provincia di Taranto.\nStrada statale 172 dir dei Trulli.\nLa strada statale 172 dir dei Trulli (SS 172 dir) \u00e8 una strada statale italiana che collega Locorotondo all'uscita Fasano della strada statale 16 Adriatica.\nIl tratto, a due corsie e lungo 12 chilometri, diventa particolarmente suggestivo quando dalla frazione di Laureto si scendono le Murge potendo ammirare la costa adriatica dai circa 400\u00a0m di altezza.\nLa strada, nel tratto Fasano-svincolo per la Selva di Fasano, \u00e8 dal 1946 parte del percorso della gara automobilistica cronoscalata Fasano-Selva. \nDal 1953 al 2000 \u00e8 stata interessata da vari lavori di allargamento, adeguamento e messa in sicurezza. Ancora nel 2011 \u00e8 cominciato l'iter per un ulteriore ammodernamento e su impulso dell'allora assessore regionale ai lavori pubblici Fabiano Amati. A gennaio 2019 sono iniziati i lavori."}
{"id": "1214049", "revid": "1272592", "url": "https://it.wikipedia.org/wiki?curid=1214049", "title": "Fontana della Spinacorona", "text": "La fontana della Spinacorona (detta \"delle zizze\") \u00e8 una delle fontane di Napoli.\nAddossata alla chiesa di Santa Caterina della Spina Corona, si erge nel centro antico, in Via Giuseppina Guacci Nobile (vicino a Piazza Nicola Amore).\nLe sue origini sono incerte. La sua presenza \u00e8 attestata per la prima volta in un documento del 1498 relativo alla distribuzione idrica in citt\u00e0: la \"Platea delle acque\". Fu restaurata e modificata per volere del vicer\u00e9 don Pedro \u00c1lvarez de Toledo y Z\u00fa\u00f1iga su disegno di Giovanni da Nola nella prima met\u00e0 del XVI secolo, come attestato dalla presenza dello stemma di Carlo V.\nL'opera scultorea costituisce una testimonianza del passaggio dai gusti medievali alle prime forme e decorazioni barocche. \nIl soggetto principale \u00e8 la sirena (icona mitologica di Napoli) che \u00e8 in procinto di spegnere le fiamme del vulcano Vesuvio (non pi\u00f9 integro) con l'acqua che le sgorga dai seni (il tutto \u00e8 spiegato in una lapide di marmo con l'incisione \"Dum Vesevi Syrena Incendia Mulcet\"): la rappresentazione sta ad indicare che la bellezza di Napoli impedisca al Vesuvio di sommergerla nelle sue fiamme. L'originale statuetta della sirena dagli anni venti del XX secolo \u00e8 custodita presso il Museo nazionale di San Martino, mentre come sua sostituta vi \u00e8 una sua identica copia, riprodotta e scolpita da Achille D'Orsi. La ricca vasca rettangolare in marmo bianco \u00e8 abbellita da altorilievi, ghirlande ed ulteriori stemmi del vicer\u00e9. \u00c8 coronata dalla raffigurazione del Vesuvio e dalla sirena Partenope."}
{"id": "1214052", "revid": "320578", "url": "https://it.wikipedia.org/wiki?curid=1214052", "title": "FC Fribourg", "text": ""}
{"id": "1214059", "revid": "1903739", "url": "https://it.wikipedia.org/wiki?curid=1214059", "title": "Nippon Budokan", "text": "Il , o semplicemente Bud\u014dkan, Budoukan o Budokan, \u00e8 un palazzetto multifunzionale situato nella zona centrale di Tokyo, in Giappone.\nStoria.\nSorto per ospitare le gare di judo della XVIII Olimpiade del 1964, il palazzetto \u00e8 noto anche per essere teatro di grandi concerti \"rock\": al Budokan il gruppo britannico dei Beatles fece il proprio debutto in Giappone e qui molti artisti hanno registrato i propri \"Live at Budokan\". \nNonostante ospiti numerosi concerti, la sua funzione primaria resta sempre la pratica delle arti marziali. \u00c8 costituito da tre sale, la pi\u00f9 grande delle quali pu\u00f2 ospitare persone.\nI Beatles furono il primo gruppo rock a suonare al Budokan in una serie di concerti tenuti tra il giugno e il luglio del 1966. Il 17 agosto del 1972 i Deep Purple registrarono qui un concerto dal vivo, di cui quattro brani vennero scelti per il celeberrimo album live \"Made in Japan\". Dal 1978 il palazzetto fu teatro dei concerti di Bob Dylan e dei Cheap Trick che pubblicarono rispettivamente Bob Dylan at Budokan (1978) e At Budokan (1979). I Judas Priest, invece, hanno registrato due concerti pubblicati negli album \"Unleashed in the East\" (1979) e \"Rising in the East\" (2006)."}
{"id": "1214064", "revid": "767487", "url": "https://it.wikipedia.org/wiki?curid=1214064", "title": "Eduardo Schaerer", "text": "Fu presidente del Paraguay dal 15 agosto 1912 al 15 agosto 1916.\nBiografia.\nEra figlio di un emigrante svizzero di Vordemwald, nel Canton Argovia. Schaerer si dedic\u00f2 al commercio e all'industria, e fond\u00f2 due importanti giornali: \"El Diario\" (1904) e \"La Tribuna\" (1925). Nel 1904 fu tra i principali capi civili dell'insurrezione militare di Pilar, e dopo il trionfo della rivoluzione liberale fu direttore della Dogana di Asunci\u00f3n. Intendente municipale di Asunci\u00f3n dal 1908 fino al golpe di Albino Jara (1911), fu ancora ministro dell'Interno nel 1912.\nEletto regolarmente presidente della Repubblica, Schaerer stabil\u00ec la numerazione regolare dei decreti, la creazione delle Scuole Normali Rurali e promosse gli aiuti ai veterani di guerra. Durante la sua presidenza venne estesa la piccola rete ferroviaria nazionale, facendola arrivare sino alla cittadina di Encarnaci\u00f3n dove si allacciava con quella argentina. Il 1\u00ba gennaio 1915 Schaerer fu arrestato per poco tempo nel corso di un'insurrezione, poi fallita, guidata dai fratelli G\u00f3mez Freire Esteves, ma poi concluse regolarmente il proprio mandato il 15 agosto 1916. Nel 1921 divenne senatore."}
{"id": "1214066", "revid": "287204", "url": "https://it.wikipedia.org/wiki?curid=1214066", "title": "Buchbach", "text": ""}
{"id": "1214068", "revid": "1543377", "url": "https://it.wikipedia.org/wiki?curid=1214068", "title": "Guanxi", "text": "Guanxi (\u5173\u7cfb) indica, nella societ\u00e0 cinese, un sistema di relazioni molto profonde, una trama di rapporti sociali ed economici, in un network interpersonale che si forma sin dalla scuola (i genitori infatti scelgono una scuola dove il figlio potr\u00e0 inserirsi in un gruppo sociale su cui fondare i propri punti d'appoggio in et\u00e0 adulta). Il guanxi \u00e8 dunque un network di contatti (che si forma in un arco temporale molto lungo) a cui un individuo pu\u00f2 fare riferimento quando ne necessita; ad esempio per velocizzare pratiche burocratiche, per ottenere informazioni importanti o per conseguire altri favori. Non necessariamente le guanxi devono essere dirette, ma si pu\u00f2 raggiungere un obiettivo tramite guanxi altrui. \nQuesto concetto riveste un ruolo fondamentale all'interno della dottrina confuciana, la quale vede l'individuo come parte di una comunit\u00e0 e di un insieme di relazioni familiari, gerarchiche e amicali.\nLian e mianzi.\nConcetti correlati a quello di guanxi sono il renqing (l'obbligo morale di mantenere la relazione interpersonale), il lian e il mianzi. Questi ultimi concetti sono le due componenti della \u201cfaccia\u201d: il lian \u00e8 realizzato tramite un comportamento adeguato alla relazione (ad esempio consono alla gerarchia e allo status), mentre il mianzi rappresenta la percezione sociale del prestigio di una persona. Una perdita di lian porterebbe ad una perdita di fiducia nel proprio network sociale, mentre una perdita di mianzi comporterebbe una perdita di autorit\u00e0 all'interno delle guanxi. Ad esempio, interrompere di continuo mentre un superiore sta parlando gli pu\u00f2 causare una perdita di lian, ma non di mianzi.\nAltre culture.\n\u00c8 possibile trovare concetti simili all'interno di altre culture. Per esempio, nell'Unione sovietica si parlava di blat per indicare una rete clientelare estesa al partito unico e al mercato nero. In Occidente, invece, il guanxi \u00e8 stato spesso paragonato alla nozione di capitale sociale.\nLegame con la criminalit\u00e0 organizzata.\nIl termine \"guanxi\", che indica un rapporto di fedelt\u00e0 e lealt\u00e0 tra membri di una stessa comunit\u00e0, quella cinese, viene ad intrecciarsi con la criminalit\u00e0 organizzata cinese, le triadi cinesi perch\u00e9 rappresenta il suo fondamento. Infatti, si tratta di un elemento che unisce gli appartenenti ad una stessa collettivit\u00e0 e funge da supporto ai cinesi che migrano altrove cercando lavoro o aprendo punti imprenditoriali come ristoranti o bar. Perci\u00f2 \u00e8 da considerare la forza di questo legame con il mondo della criminalit\u00e0. "}
{"id": "1214071", "revid": "74801", "url": "https://it.wikipedia.org/wiki?curid=1214071", "title": "Statura", "text": "La statura (dal latino \"statura(m)\", da \"status\", \"stato\", \"condizione\") o altezza corporea \u00e8 un carattere somatico che esprime l'ordine di grandezza del parametro massimale del corpo umano, cio\u00e8 la lunghezza che va dalla testa alla pianta dei piedi. Viene valutata in modo preciso con un apparecchio detto stadiometro. Essa \u00e8 un carattere costituzionale, dovuto a fattori genetici multipli: varia in rapporto all'etnia, agli individui, alla fase della vita ed \u00e8 stretta espressione dell'accrescimento corporeo. Al termine dell'accrescimento somatico, la statura umana standard \u00e8 stimata intorno ai 165 centimetri. Pu\u00f2 variare tra un minimo di (-20% dell'altezza standard) e (+20% dell'altezza standard). Il dato non rappresenta comunque la media vera e propria, vista l'impossibilit\u00e0 di misurare ogni singolo individuo del pianeta, ma \u00e8 considerato verosimile a livello medico. Variazioni nella media si hanno, estesissime, a seconda dell'etnia.\nMisurazione.\nLa misura della statura viene espressa utilizzando il sistema metrico decimale, quindi con il metro e/o il centimetro; oppure con il sistema anglosassone del piede (\"foot\", in inglese) e/o del pollice (\"inch\", in inglese). Dal 1959, \u00e8 stata ufficialmente accettata l'equivalenza di un pollice a . \nLa misura si ottiene con uno stadiometro, strumento composto da una barra verticale graduata e da una branca mobile perpendicolare alla barra e su questa scorrevole. La branca, durante la misurazione, viene appoggiata sul vertex, il punto pi\u00f9 alto della testa, in modo da poter \nriconoscere l'altezza di un individuo dal punto indicato sulla barra graduata immediatamente sotto la branca. Altri metodi di misurazione si effettuano a ridosso di una parete verticale priva di battiscopa, utilizzando un metro ripiegabile o a nastro riavvolgibile e una squadra ad angolo retto (che sostituisce la branca mobile), la quale viene fatta scivolare parallelamente alla parete. La statura va misurata a piedi scalzi, senza considerare la capigliatura, dopo aver permesso alle vertebre della spina dorsale di rilassarsi e dilatarsi, dormendo per le necessarie ore e con comodit\u00e0, dunque preferibilmente di mattina. La statura, da inizio a fine di una giornata media, pu\u00f2 subire infatti consistenti variazioni: da fino a al di sotto di quella reale, a cagione della compressione dei dischi intervertebrali.\nClassificazione delle stature.\nDa un punto di vista antropometrico, si considerano oggi orientativamente i seguenti intervalli di statura, senza distinzioni di et\u00e0 o sesso:\nNel caso di stature inferiori a si parla di nanismo, per quelle superiori a di gigantismo\nIndice scelico.\nL'indice scelico (o schelico), in antropometria e in medicina costituzionalistica, esprime il rapporto tra la lunghezza del busto (dal piano ischiatico al vertice della testa) e la statura e quindi in forma indiretta la lunghezza degli arti inferiori. Tale misura si ottiene considerando l'Altezza Vertice-Ischiatica (AVI) divisa per l'altezza totale in piedi (AT) del soggetto preso in considerazione, moltiplicata per 100, come espresso nella formula seguente:\nL'AVI, espressa in centimetri, corrisponde alla misura del tronco: si calcola misurando la distanza tra il vertice della testa e il piano d'appoggio dello sgabello sul quale si \u00e8 seduti, con piedi poggiati a terra, collo e busto eretti, perpendicolari alle cosce. Ottenuto l'indice scelico \u00e8 quindi possibile capire a quale tipo il soggetto misurato appartenga: se longilineo, normolineo o brevilineo in rapporto alla propria statura, come illustrato nella seguente tabella: \nTali caratteristiche, come si evince dai dati, non sono legate necessariamente a una statura \"alta\" o \"bassa\", in quanto un soggetto pu\u00f2 essere considerato \"alto\" ma \"brevilineo\" e viceversa.\nFra i tipici soggetti longilinei divenuti molto famosi, si pu\u00f2 citare il celebre ballerino statunitense Fred Astaire (1899-1987), la cui statura alta (di 5 piedi e 9,5 pollici, pari a circa presentava un rapporto particolare a favore della lunghezza degli arti inferiori, al punto che si parlava di \"gambe straordinariamente lunghe\" oggetto del titolo di un film del 1955, \"Daddy Long Legs\" (\"Pap\u00e0 Gambalunga\"), in cui recit\u00f2 come protagonista.\nAl contrario, fra i soggetti brevilinei pure divenuti celeberrimi, si ricorda uno dei calciatori pi\u00f9 noti al mondo, Diego Armando Maradona (1960-2020), la cui statura media di 5 piedi e 5 pollici (pari a ) presentava un rapporto a sfavore degli arti inferiori.\nPercentile.\nIl percentile indica il numero di persone dello stesso sesso e della stessa et\u00e0 che sono di statura inferiore. Un ragazzo di 18 anni con statura corrispondente al 30\u00ba percentile, ad esempio, ha il 30% dei coetanei del suo stesso sesso con statura inferiore e il 70% con statura superiore. Oggi a livello giuridico, statistico e medico, \u00e8 considerata di bassa statura una persona al di sotto del 3\u00ba percentile, di alta statura una persona al di sopra del 97\u00ba percentile.\nAlterazioni nella misurazione della statura.\nAccurate misure della statura umana, specialmente nei rilevamenti statistici dovrebbero prendere in considerazione i criteri di sopra citati. Alcune ricerche degli ultimi anni hanno tuttavia dimostrato che esiste una tendenza, sia maschile che femminile, a riferire la propria statura in modo alterato, generalmente pi\u00f9 alta di quella reale, fino a considerevoli variazioni. Tale tendenza \u00e8 emersa analizzando numerosi dati a partire da siti d'incontri molto utilizzati negli Stati Uniti da uomini e donne, nonch\u00e9 le altezze riferite da uomini adulti a proposito delle loro patenti di guida.\nDalle analisi si deduceva che gli uomini avessero due incentivi che si rivelavano contrastanti, nell'alterare la propria altezza al momento di creare un profilo su di un sito d'incontri. Volendo risultare il pi\u00f9 attraenti possibile nel presentarsi a potenziali partner in rete, pensavano che ci\u00f2 corrispondesse all'essere pi\u00f9 alti. Ma, d'altro canto, non volendo risultare del tutto poco credibili nel momento di un eventuale incontro reale, la loro alterazione non risultava, il pi\u00f9 delle volte, eccessiva. La tendenza si era rivelata in casi in cui l'altezza del ragazzo fosse compresa, ad esempio, fra i 5 piedi e 7 pollici e 5 piedi e 8 pollici (ovvero fra circa e ), a favore della seconda altezza. \"Accrescimenti\" come questo, affermava lo studio, dovrebbero essere sommati nella considerazione della statura media statunitense maschile. Tuttavia, un rilevamento effettuato dal sito d'incontri OkCupid ha scoperto che i propri utenti uomini alteravano invece la propria altezza di ben 2 pollici (pari a oltre circa).\nNelle donne la tendenza non era risultata diversa. \nLe alterazioni al rialzo della statura non erano dissimili da quelle maschili nella creazione di profili in siti d'incontri, il che fa dedurre che anche per le donne l'altezza venga considerata come una qualit\u00e0 attraente, nonostante la contraffazione dei dati reali.\nLa sindrome di Obelix.\nIl problema dell'alterazione della misura della statura riguarda anche altri paesi e in particolare l'Europa. Nei Paesi francofoni questo tipo di indulgenza con se stessi, la tendenza cio\u00e8 all'alterazione al rialzo della propria statura, viene definita \"Sindrome di Obelix\", dal nome del celebre personaggio fumettistico, che rispondeva, a chi gli facesse notare il suo, sovrappeso: \"Grasso io? No. Sono solo un po\u2019 cresciutello\". Secondo una ricerca condotta in Francia dall'Institut de veille sanitaire (Invs, equivalente francese del nostro Istituto superiore di sanit\u00e0) sulle risposte di 629 cittadini francesi, quasi tutti si dichiaravano pi\u00f9 alti: circa d'altezza in pi\u00f9, in media, era il risultato dell'indagine.\nCaratteristiche biologiche.\nFra le varie popolazioni viventi la variazione dell'altezza e del peso corporeo sono notevoli. Le grandi dimensioni corporee potevano presentare dei vantaggi. A livello di storia antropologica, un uomo grande incute rispetto; in passato risultava avvantaggiato nel combattimento corpo a corpo e nella caccia di grossi animali. Un uomo aitante inoltre poteva occupare uno spazio maggiore, era in genere pi\u00f9 resistente e poteva pertanto intraprendere cacce che richiedessero un maggior uso della forza, portando al desco famigliare una maggior quantit\u00e0 di carne. Ma alta statura e massiccia costituzione possono anche risultare svantaggiosi. Una mole corporea maggiore richiede pi\u00f9 calorie, anche soltanto per mantenersi in vita, particolarmente durante l'accrescimento. Il bambino di notevole mole corporea per costituzione genetica, si trova in condizioni di particolare svantaggio quando il cibo \u00e8 scarso. In casi di carestia gli individui di piccola taglia hanno maggiori probabilit\u00e0 di sopravvivenza rispetto a quelli di taglia medio-grande. Vi \u00e8 poi una relazione, anche se non chiara e dimostrata, fra dimensioni corporee relative e distribuzione geografica in relazione alle temperature. In parte si tratta di adattamento fisiologico e in parte di azione della selezione naturale.\nVa infine ricordato che la statura pu\u00f2 costiture un elemento decisivo al momento della scelta amorosa del partner da parte degli esseri umani e costiture anche un elemento di feticismo.\nCrescita.\nLa crescita staturale \u00e8 regolata da diversi ormoni, fra i quali l'IGF-1, sempre secreti durante la vita umana, ma che agiscono soprattutto nella fase infantile-adolescenziale. Contribuiscono all'allungamento osseo e all'aumento di riproduzione cellulare nei vari tessuti determinando, di conseguenza, la statura. Secondo alcuni calcoli, in base alla statura dei genitori \u00e8 possibile prevedere con un certo margine d'approssimazione quella che potrebbero avere da adulti i figli, maschi o femmine. Tale calcolo si basa sulla media della somma delle altezze dei genitori, con la sommatoria di un margine che porta a stabilire un'approssimazione minima o massima dell'altezza possibile. Definendo altezza paterna AP e altezza materna AM e come margine la variabile X in cm si pu\u00f2 esprimere il calcolo secondo la formula seguente:\nTale margine X pu\u00f2 variare da un minimo di a un massimo di nel figlio maschio e in un minimo di a un massimo di nella figlia femmina.\nLa statura \u00e8, in ogni caso e a prescindere dallo schematismo della formula sopra esposta, ereditaria, nonch\u00e9 legata a fattori imponderabili: chi ha una bassa statura solitamente la eredita dai genitori, che a loro volta l'hanno ereditata dalle precedenti generazioni. Lo stesso si pu\u00f2 dire per chi ha un'alta statura. Tuttavia, nel 1886 Francis Galton si accorse che questo processo ha comunque un limite: i figli pi\u00f9 alti della media avevano genitori pi\u00f9 bassi di loro e i figli pi\u00f9 bassi della media avevano genitori pi\u00f9 alti. Galton chiam\u00f2 questo fenomeno \"regressione verso la media\".\nEsistono deformazioni della statura, vere e proprie malattie d'una certa rarit\u00e0, come i citati gigantismo e nanismo, le cui cause sono molteplici. Casi limite d'accrescimento si sono registrati nella seconda met\u00e0 del XX secolo: l'attore circense americano Clarence E. Willard (1882-1969) riusc\u00ec, nel periodo in cui era pi\u00f9 in forma, ad aumentare la propria statura gi\u00e0 alta, di circa, a quella molto alta di circa, grazie a un'eccezionale manipolazione muscolare della zona vertebrale.\nIl periodo di crescita pi\u00f9 significativo \u00e8 nei primi 2-3 anni di vita, mentre l'aumento pi\u00f9 costante si verifica durante l'adolescenza. Un incremento della crescita si verifica a volte nei ragazzi tra i 12 e i 17 anni, con un picco tra i 13 e i 15 anni, in genere. Nell'anno di maggiore sviluppo si pu\u00f2 prevedere una crescita fino a circa. Un incremento di crescita si verifica a volte nelle ragazze tra i 9 anni e mezzo e i 13 e mezzo, con picco in genere tra gli 11 e i 12 e mezzo. Nell'anno di maggiore sviluppo si possono avere fino a di crescita. Se la pubert\u00e0 \u00e8 ritardata, la crescita staturale pu\u00f2 rallentare molto. Se il ritardo non \u00e8 patologico, il picco di crescita dell'adolescenza si verifica pi\u00f9 tardi e si ha un recupero della crescita, con l'altezza che attraversa le curve dei percentili sino a che il bambino non raggiunge una statura determinata geneticamente. All'et\u00e0 di 18 anni, rimane una crescita di circa per i maschi e poco meno per le femmine, per le quali la crescita \u00e8 completa al 99%. Nelle ragazze con pubert\u00e0 precoce vera (sviluppo del seno prima degli 8 anni), uno scatto di crescita anticipato si presenta insieme al menarca in giovane et\u00e0, e determina alla fine una bassa statura per via della precoce chiusura delle cartilagini di accrescimento.\nLe ragazze, all'epoca della pubert\u00e0, tendono a essere pi\u00f9 alte dei ragazzi. Durante la giovent\u00f9 l'andamento dello sviluppo non \u00e8 proporzionato: il tronco si accresce con ritmo diverso da quello delle gambe, mentre la crescita in larghezza, con la quale aumenta il peso del corpo, segue in ritardo la crescita in lunghezza. Quest'ultima termina a 18 anni nella donna e a 25 anni nell'uomo; la circonferenza toracica e il peso del corpo, invece, raggiungono soltanto a 35 anni circa nell'uomo e a 50 anni circa nella donna il loro valore massimo.\nDecrescita.\nIl processo naturale della diminuzione staturale umana inizia attorno ai 30 anni d'et\u00e0, negli individui d'entrambi i sessi. Secondo una ricerca condotta dal Gerontology Research Center di Baltimora, il tasso di diminuzione dell'altezza risulta maggiore nelle donne che negli uomini. Per entrambi i sessi la perdita inizia, come detto, all'et\u00e0 di circa 30 anni, ma accelera con il trascorrere del tempo: la perdita complessiva d'altezza negli uomini dai 30 ai 70 anni \u00e8 in media di circa ; per le donne di circa . Dall'et\u00e0 di 80 anni, la diminuzione aumenta a per gli uomini e a per le donne. Conseguenza del processo d'invecchiamento, pu\u00f2 tuttavia essere in relazione a una specifica patologia. Invecchiando, i dischi tra le vertebre della colonna vertebrale si disidratano tendendo ad assottigliarsi, con il risultato di una compressione della colonna vertebrale. Chi soffre d'osteoporosi pu\u00f2 andare incontro a microfratture da compressione nella colonna vertebrale, senza avvedersene, il che porta a una notevole incurvatura della colonna. Infine, l'appiattimento degli archi dei piedi, con il trascorrere del tempo, pu\u00f2 contribuire alla perdita di statura.\nSecondo altre fonti invece, l'altezza rimarrebbe stazionaria fino a circa 50 anni, per poi declinare lentamente. Proliferazione e differenziazione cellulare nei diversi tessuti sono processi passibili di alterazioni patologiche a carico: dell'apparato endocrino, che agisce soprattutto attraverso l'ipofisi e le ghiandole da essa dipendenti; del sistema nervoso, attraverso il quale avviene il controllo delle attivit\u00e0 motorie; delle secrezioni ghiandolari, del flusso sanguigno; di sostanze prodotte dalle cellule dette \"caloni\", che inibiscono la produzione cellulare e anche di fattori non specifici quali l'apporto sanguigno, di sostanze nutritizie, l'impegno funzionale del tessuto etc.\nStoria.\nLa statura umana \u00e8 mutata nel corso dell'evoluzione. I maschi adulti di \"Australopithecus afarensis\" e di \"Homo habilis\" erano alti fra i e i , mentre l\"Homo erectus\" poteva raggiungere e l\"Homo ergaster\", vissuto circa 1,7 milioni di anni fa, superare , cio\u00e8 l'altezza di alcuni odierni abitanti dei Paesi Bassi e delle Alpi Dinariche. \nFino alla seconda met\u00e0 del XX secolo, le razze mediamente pi\u00f9 alte del mondo erano considerate i Tutsi (altrimenti detti Batutsi, Watutsi o Watussi), pastori del Ruanda e del Burundi nell'Africa centrale, e i Nuer, della regione del Nilo Bianco del Sudan, i cui maschi avevano un'altezza media superiore a , raggiungendo un picco di nel 1965. Nel mese di maggio dello stesso anno, venne riferito che gli indiani Crahiacoro, della regione di confine degli stati del Mato Grosso e del Par\u00e1 in Brasile fossero eccezionalmente alti, con una media superiore a . Anche all'epoca il popolo europeo pi\u00f9 alto era quello dei Montenegrini, i cui maschi erano alti mediamente .\nSempre nella seconda met\u00e0 del XX secolo, la razza dalle stature mediamente meno elevate al mondo era considerata quella della trib\u00f9 Onge, della quale sopravvivono, nelle isole Andamane, nell'Oceano Indiano, meno di 500 individui, pochi dei quali superano . I pigmei di statura meno elevata, viventi nelle foreste vicino al fiume Ituri nel Congo (Kinshasa) erano considerati i Bambuti, con un'altezza media di per gli uomini e per le donne; ma alcuni gruppi di questa trib\u00f9 non superavano la media di nell'uomo e nella donna. Infine, gli europei pi\u00f9 bassi - non tenendo conto degli abitanti delle colline del Limousin in Francia, particolarmente povere di minerali - erano considerati gli abitanti dell'Italia meridionale, alti mediamente meno di .\nLa statura umana media non \u00e8 stata, contrariamente al pensiero corrivo, in progressiva e costante ascesa: come si pu\u00f2 notare dal grafico, da un picco superiore a nel VI secolo, si \u00e8 scesi a poco pi\u00f9 di nel XIII, con un ulteriore calo nel XVII e una progressiva risalita nel XVIII. \n\u00c8 a partire dall'epoca moderna, ovvero nel corso del XVIII e XIX secolo e soprattutto nel XX secolo, che si \u00e8 assistito a un progressivo ritorno all'aumento del valore medio: grazie allo sviluppo economico, a fattori particolarmente eugenetici, all'attento trattamento dei bambini, alla vita sportiva.\nAntropologia.\nA partire da un'accurata analisi antropologica, lo scienziato italiano Sergio Sergi (1878-1972), fra i pi\u00f9 importanti studiosi d'antropometria e in particolare della sistematica antropologica, dedic\u00f2 l'esistenza all'introduzione di nuovi metodi nell'analisi comparativa, specialmente nella craniometria. \nNelle sue analisi storiche della paleontologia umana, giunse a una classificazione delle stature basata sui tipi umani, ritenuta valida a partire dalla seconda met\u00e0 del secolo scorso. Esse sono distinte come segue, considerando che per le donne i valori vanno diminuiti mediamente di :\nStatura media nel mondo.\nIl concetto di \"statura media\".\nL'introduzione dei concetti di \"statura media\" e \"uomo medio\" si devono ad Adolphe Quetelet (1796-1874), statistico, matematico e astronomo belga considerato uno dei padri della statistica moderna. Quetelet sosteneva che la collettivit\u00e0 umana sia regolata da leggi simili a quelle che regolano i fenomeni fisici e chiam\u00f2 il complesso di tali leggi \"fisica sociale\". Oltre alla teoria dell'uomo medio, al suo nome \u00e8 legata anche la teoria binomiale dei caratteri umani: secondo lo studioso, il tipico fisico, morale e intellettuale di una popolazione \u00e8 identificato dalla media aritmetica dei valori di tali caratteri dei suoi componenti. Inoltre, in una popolazione omogenea, i valori di un carattere comune ai suoi componenti si distribuiscono secondo una curva le cui ordinate sono proporzionali ai successivi termini di sviluppo del binomio di Newton.\nSecondo la teoria dell'\"uomo medio\" di Quetelet, considerando la statura in un gruppo d'individui omogenei per origine, sesso ed et\u00e0, si noter\u00e0 che tutte le stature sono diverse fra loro. Quando gli individui vengono riuniti in classi di statura di uguale ampiezza si pu\u00f2 notare che: \nIl concetto di \"uomo medio\" \u00e8 stato tuttavia criticato in ogni tempo e, anzi, alla sua critica pi\u00f9 severa ha contribuito lo stesso Quetelet: si credeva - e fu Quetelet a dirlo per primo - che i pesi umani crescessero in rapporto al quadrato delle stature. Dato questo vincolo tra la serie delle stature e quella dei pesi, risultava che la media aritmetica delle stature non fosse compatibile con la media aritmetica dei pesi, ossia che un uomo che avesse una statura uguale alla media, per tale motivo avrebbe avuto in realt\u00e0 un peso diverso da quello medio. Poich\u00e9 era verosimile che la stessa incompatibilit\u00e0 fra stature e pesi potesse avere luogo anche per altri caratteri, l'uomo medio risultava una costruzione incongruente da abbandonare. Nonostante questa obiezione, in apparenza definitiva, la dottrina dell'uomo medio ha avuto un'accoglienza universale nella pratica scientifica, e ha offerto un mezzo prezioso per indagare, mediante l'uso delle medie, i caratteri delle popolazioni e per confrontare fra loro i gruppi umani diversi, a ciascuna et\u00e0.\nStudi statistici recenti.\nIn base a uno studio condotto dall'Imperial College di Londra del 2016 sono stati analizzati i mutamenti della statura adulta media mondiale nell'arco di un secolo: a partire dai nati nel 1896 fino ai nati nel 1996, vale a dire coloro i quali avevano 18 anni nel 2014. \nQuella maschile, dal 1896, ha avuto un incremento - allorch\u00e9 si collocava fra e - raggiungendo un picco superiore a nel 1980 e una leggera flessione negli anni successivi. Quella femminile, che si collocava nel 1896 al di sotto di di media, \u00e8 cresciuta toccando una media di nel corso del decennio dagli anni Sessanta agli anni Settanta del XX secolo, subendo una lieve flessione negli anni successivi. \nStatura media mondiale dei nati nel 1996 e nel 2000.\nSecondo lo studio, tra le altezze medie di maschi diciottenni nel 2014, nati nel 1996, spiccano in Europa alcuni paesi dalla media maschile compresa fra e : Islanda, Paesi Bassi, Repubblica Ceca, Danimarca, Estonia, Lettonia e l'area dei Balcani, con la pi\u00f9 alta statura media maschile - per quella generazione considerata - collocata nelle Alpi Dinariche. Appare uniforme l'altezza maschile dei Paesi Nord-Occidentali mondiali, inclusi Russia, Australia e Nuova Zelanda, con valori compresi fra e . Medie comprese fra e sono distribuite nell'area centro-meridionale del pianeta, in particolare fra il Sud-est asiatico, il Nord Africa e l'America Latina e in Groenlandia. Si osservano diminuzioni comprese fra e in gran parte del continente africano centrale e in parte dell'America Latina, giungendo alle minori altezze medie maschili, massimi, dall'India fino alle isole asiatiche indonesiane ecc. Le nazioni appartenenti all'arcipelago che separa l'Asia dal continente oceanico hanno le medie meno elevate del pianeta. Per quanto riguarda l'Italia, in base allo studio l'altezza media dei maschi adulti nati nel 1996 risultava di \nRelativamente alle altezze medie di donne diciottenni nel 2014, nate nel 1996, si osserva come la media pi\u00f9 alta, compresa fra e , si collochi nell'Europa centro-settentrionale, in Russia e in Australia. Altezze medie comprese fra e sono invece diffuse in Europa centro-meridionale e nel Regno Unito, nonch\u00e9 negli Stati Uniti, nel Canada, in Groenlandia, in Brasile, parte dell'Africa e in Nuova Zelanda. Altezze medie inferiori, fra e si collocano in gran parte dell'Africa e dell'Asia, nell'America centro-meridionale. Al di sotto di questi valori, fra 150 e , troviamo fra gli altri l'India e l'arcipelago asiatico, Ecuador, Per\u00f9 e Bolivia nell'America Latina, Mozambico e Madagascar in Africa. Le minori altezze medie, comprese fra 145 e , si trovano in Guatemala e Filippine. Per quanto riguarda l'Italia, in base allo studio l'altezza media delle donne adulte nate nel 1996 risultava di .\nFra gli uomini nati nel 2000, le medie pi\u00f9 elevate del pianeta (comprese fra e ) si collocano in Europa: nei Paesi Bassi e nelle Alpi Dinariche. Altezze medie comprese fra e sono in Europa centro-settentrionale, mentre quelle comprese fra e interessano l'Europa centrale e il Regno Unito, il Canada, l'Australia e la Nuova Zelanda. Medie comprese fra e troviamo in gran parte del pianeta: dall'Europa meridionale alla Russia e al continente asiatico fino all'Africa settentrionale, agli Stati Uniti e al Brasile. Medie comprese fra e interessano l'Europa meridionale, parte dell'Africa, la Groenlandia, l'America latina, precisamente Cile, Argentina, Paraguay e Uruguay. Le altezze medie maschili meno elevate, comprese fra e sono ubicate in Guatemala, Mozambico, Yemen, Nepal. In Italia, la statura media dei maschi adulti nati nel 2000, si colloca nel 2019 fra e .\nFra le donne nate nel 2000, la media pi\u00f9 alta in assoluto, compresa fra e , si colloca in Europa, precisamente nei Paesi Bassi. Sempre in Europa sono distribuite, nell'area centro-settentrionale del continente, le medie comprese fra e , mentre la statura media pi\u00f9 diffusa, compresa fra e , copre vaste aree del pianeta: parte dell'Europa centro-settentrionale, la Russia e l'Asia, Stati Uniti e Canada, Australia e Nuova Zelanda in particolare. Altezze medie da fino a si collocano in Groenlandia come nell'America Latina, in Africa e nell'Europa meridionale, mentre le meno elevate in assoluto - comprese fra e - si trovano in Guatemala, Nepal e Bangladesh. La media femminile in Italia delle donne nate nel 2000 si situa nel 2019 fra e .\nLa statura nello sport.\nLa statura pu\u00f2 assumere un ruolo determinante nella pratica di alcune discipline sportive come pallacanestro e pallavolo in cui gli atleti sono in genere, anche se non sempre, di alta statura. \nIn discipline come la ginnastica sono invece favoriti atleti di bassa o medio-bassa statura. \nAnche campioni di Formula 1 hanno spesso statura inferiore a .\nNel rugby, statura e costituzione fisica considerati variano a seconda dei ruoli: tradizionalmente gli atleti pi\u00f9 alti sono i piloni, i tre-quarti e le seconde e terze linee. \u00c8 comunque da osservare che in una squadra di rugby la diversit\u00e0 fisica interessa altezze che vanno da fino ai , il che contribuisce a identificare tale sport come accessibile a molti. Per quanto concerne il tennis, negli ultimi decenni si \u00e8 assistito a un aumento della statura media dei migliori giocatori a livello mondiale.\nNel pugilato, a parit\u00e0 di peso, una maggiore altezza costituisce un vantaggio nella lunga distanza ma un possibile svantaggio negli scontri ravvicinati: per i pugili pi\u00f9 bassi o brevilinei una minore lunghezza delle braccia e, di conseguenza, un minore allungo possono rappresentare un vantaggio nel corpo a corpo.\nNel calcio pur non esistendo precise norme in merito, si ritene per\u00f2 tradizionalmente che il portiere debba avere una statura maggiore rispetto ai compagni di squadra, onde sfruttare al massimo l'elevazione e la lunghezza delle braccia. Uno studio dell'Universit\u00e0 del Queensland, diretto dal dottor Robbie Wilson e presentato alla riunione della Societ\u00e0 di biologia sperimentale inglese svoltasi sul finire di giugno a Glasgow nel 2010, illustrava che tra talento calcistico e altezza non ci sarebbe alcuna correlazione.\nDiscriminazioni legate alla statura.\nSecondo alcuni studi, \u00e8 stato osservato che bambini di bassa statura tendono a subire atteggiamenti discriminatori fin dall'et\u00e0 adolescenziale all'interno del contesto sociale in cui sono inseriti.\nPer la Corte Costituzionale \u00e8 proibito discriminare una persona in base alla sua statura. Essa precisa che i valori minimi per cui un uomo o una donna sono considerati nella norma corrispondono rispettivamente e . I dati a cui fa affidamento il sistema italiano sono di origine medica e statistica.\nPi\u00f9 recentemente, nel 2019, la Cassazione si \u00e8 espressa a sfavore della discriminazione legata a una statura minima nell'assunzione di donne nell'ambito delle mansioni di capotreno, stabilendo che costituisce \"discriminazione indiretta\" il limite staturale di 160 cm prescritto da Trenitalia, nell'assunzione di personale con qualifica di Capo Servizio Treno. Tale limite, infatti, non risultava oggettivamente giustificato n\u00e9 comprovato rispetto alle mansioni previste.\nLa sentenza ha rappresentato un importante passo avanti contro la generale discriminazione legata alla statura che talora penalizza le donne italiane nell'ambito dell'assunzione lavorativa. \nElemento che contraddistingue in modo determinante il corpo umano, la statura \u00e8 da sempre oggetto d'interesse per quanto riguarda i record che possano verificarsi in particolari soggetti, tanto nella sua estensione in alto quanto in quella in basso. Il libro del \"Guinness dei primati\" dedica fin dalle sue prime edizioni una sezione dedicata agli uomini o alle donne pi\u00f9 alti o pi\u00f9 bassi del mondo."}
{"id": "1214074", "revid": "1494169", "url": "https://it.wikipedia.org/wiki?curid=1214074", "title": "Buxheim", "text": ""}
{"id": "1214085", "revid": "108682", "url": "https://it.wikipedia.org/wiki?curid=1214085", "title": "Altezza corporea", "text": ""}
{"id": "1214086", "revid": "108682", "url": "https://it.wikipedia.org/wiki?curid=1214086", "title": "Statura umana", "text": ""}
{"id": "1214087", "revid": "108682", "url": "https://it.wikipedia.org/wiki?curid=1214087", "title": "Statura corporea", "text": ""}
{"id": "1214088", "revid": "108682", "url": "https://it.wikipedia.org/wiki?curid=1214088", "title": "Altezza umana", "text": ""}
{"id": "1214089", "revid": "118380504", "url": "https://it.wikipedia.org/wiki?curid=1214089", "title": "Tele Radio Salento", "text": "Radio Tele Salento, nota anche come RTS, \u00e8 la una rete televisiva italiana a diffusione locale, attiva nell'area di Lecce.\nStoria.\nIl canale nacque nel 1977 come Tele Salento, parallelamente a Radio Salento.\nIl suo palinsesto delle origini consisteva principalmente in film, telefilm, due edizioni del notiziario locale \"Cronache del Salento\", la rubrica sportiva \"Match Set\", il programma per bambini \"Favole e leggende\" e telecronache sportive.\nNegli anni Novanta cambi\u00f2 nome in Tv 10 e dopo qualche anno cess\u00f2 le proprie trasmissioni.\nNel 2000 la rete fu rifondata con il vecchio nome Tele Salento, che nel 2004 cambi\u00f2 in Rts Radio Tele Salento. Dello stesso gruppo editoriale fanno parte anche Telerama e le stazioni radiofoniche Radio Rama, Radio Salento, Radio Mabassa, Jts Radio e Rts Radio. \nIl nuovo direttore Giuseppe D. Vernaleone rilanci\u00f2 l'emittente dandole una forte impronta informativa e interattiva attraverso notiziari, approfondimenti, dibattiti e confronti in diretta con il pubblico, nonch\u00e9 molta musica.\nUna programmazione che voleva amalgamare le formule di Video Italia e Radio Radicale.\nLa tv trasmette in diretta dalle 07,00 alle 23,30, principalmente notiziari della durata di cinque minuti, con una frequenza di un'ora, e tre edizioni di mezz'ora, trasmesse anche su Radio Salento. Manda in onda anche una rassegna stampa alle 7 del mattino, il contenitore \"Radio Day\", i programmi di attualit\u00e0 \"Talk sci\u00f2\" e \"Ufficio reclami\", che mettono i cittadini in contatto con le istituzioni locali, video musicali a rotazione nel pomeriggio e documentari sulla provincia di Lecce.\n\u00c8 passata definitivamente al digitale terrestre nel 2007 e \u00e8 presente anche su internet in streaming."}
{"id": "1214090", "revid": "767487", "url": "https://it.wikipedia.org/wiki?curid=1214090", "title": "Blat (politica)", "text": "Il termine blat (russo: \u0431\u043b\u0430\u0442, blat, dalla parola yiddish \"blat\" a sua volta dal tedesco \"Blatt\": pagina, foglia) veniva utilizzato in Unione Sovietica per denotare l'uso di forme d'accordo informali, contatti tra partiti o affari conclusi nel mercato nero per ottenere maggiori vantaggi.\n. Con il termine Blatnoj (russo: \u0431\u043b\u0430\u0442\u043d\u043e\u0439, blatnoj) si indicava una persona che aveva ottenuto un lavoro o era entrato in universit\u00e0 grazie a contatti personali (blat) oppure all'aver fatto regali e doni. Il termine blat \u00e8 dunque traducibile, in un'accezione negativa, con corruzione.\nOrigini del concetto.\nIl concetto di \"blat\" venne introdotto da Caterina II durante il reinsediamento dei tedeschi in Russia, ai quali vennero concessi terre e alcuni privilegi come l'esonero dalle pene corporali, dai lavori forzati, dal servizio di leva e cos\u00ec via. Tutto ci\u00f2 veniva scritto su un documento rilasciato a tutti gli immigrati e ai nuovi nati. Poich\u00e9 Caterina II era tedesca, questo documento era chiamato \"\u0431\u043b\u0430\u0442\" (dal tedesco Blatt \u2014 foglio); di conseguenza coloro che possedevano tale documento cominciarono a essere chiamati \"\u0431\u043b\u0430\u0442\u043d\u044b\u0435\". Siccome la lingua yidish e quella tedesca presentano alcune somiglianze, il blat cominciava a essere utilizzato impropriamente nel mondo criminale ebraico, fuorviando cos\u00ec le forze dell'ordine. Cos\u00ec la parola blat \u00e8 entrata nel gergo criminale, allontanandosi dal suo reale significato.\nProbabilmente deriva dal biblico \"\u0431\"\u0430\"\u043b\u0430\u0442\" \u05d1\u05b7\u05bc\u05dc\u05b8\u05bc\u05d0\u05d8 \u0441\u043c. \u0412\u0438\u043a\u0438\u0441\u043b\u043e\u0432\u0430\u0440\u044c, che significa \"silenziosamente, di nascosto\" e si incontra nel \"Libro dei Giudici\" 4:21 \u05e9\u05d5\u05e4\u05d8\u05d9\u05dd \u05d3 \u05db\u05d0 \u0441\u043c.\u0412\u0438\u043a\u0438\u0441\u043b\u043e\u0432\u0430\u0440\u044c:\"Ma Giaele, moglie di Eber, prese un picchetto della tenda, prese in mano il martello, venne pian piano a lui e gli conficc\u00f2 il picchetto nella tempia fino a farlo penetrare in terra. Egli era profondamente addormentato e sfinito; cos\u00ec mor\u00ec.\" \u041a\u043d\u0438\u0433\u0430 \u0421\u0443\u0434\u0435\u0439 4:21. Compare anche nella sezione \"\u05d4\u05dc\u05db\u05d5\u05ea \u05e2\u05d1\u05d5\u05d3\u05d4 \u05d6\u05e8\u05d4 \u05d5\u05d7\u05d5\u05e7\u05d5\u05ea \u05d4\u05d2\u05d5\u05d9\u05d9\u05dd\" \"Paganesimo e leggi dei goy\" della Mishneh Torah: \"\u05d5\u05d4\u05d5\u05d0 \u05de\u05d3\u05d1\u05e8 \u05d1\u05dc\u05d0\u05d8 \u05d1\u05d3\u05d1\u05e8\u05d9\u05dd \u05d9\u05d3\u05d5\u05e2\u05d9\u05dd \u05d0\u05e6\u05dc\u05dd\" \"Parla piano della cose a loro note\" \u041c\u0438\u0448\u043d\u0430 \u0422\u043e\u0440\u0430 della Mishneh Torah. In yidish la scrittura biblica \"\u05d1\u05dc\u05d0\u05d8\" corrisponde a blat con il significato di \"foglio\". Tuttavia a differenza del biblico \"b(a)lat\" con il significato di \"silenzioso\", blat con il significato di foglio non ha n\u00e9 associazioni n\u00e9 significati criminali, presenti invece nella versione biblica e, pi\u00f9 importante, nella Mishneh Torah.\nPare che questo concetto sia entrato a far parte del gergo criminale all'inizio del Novecento a Odessa. Ha iniziato a indicare le bande di criminali che vivevano secondo le leggi della malavita e le persone che, in un modo o nell'altro, erano collegate a gruppi criminali. Da qui i termini \"blatn\u00f2j (vorovskoj) \u017eargon\", ovvero gergo dei malviventi, e \"blatnaja (vorovskaja) muzyka, ossia musica dei malviventi.\nNella letteratura russa il termine blat venne inserito per la prima volta nel dizionario di Trachtenberg \"Musica dei blat. Gergo carcerario\" nel 1908.\nVocaboli corrispondenti in altre lingue:\nGuanxi (Cina), Kone (Giappone), Bapakism (Indonesia)"}
{"id": "1214092", "revid": "287204", "url": "https://it.wikipedia.org/wiki?curid=1214092", "title": "Live at Budokan", "text": "Live at Budokan \u00e8 il nome di molti album live registrati al Nippon Budokan di Tokyo."}
{"id": "1214094", "revid": "1224362", "url": "https://it.wikipedia.org/wiki?curid=1214094", "title": "Convento di Montecasale", "text": "Il convento di Montecasale \u00e8 un edificio sacro che si trova nella localit\u00e0 omonima nel territorio comunale di Sansepolcro.\nStoria.\nSecondo la tradizione le origini risalirebbero al 1192, quando i camaldolesi avrebbero costruito un piccolo eremo con un ospedale e un ospizio per i pellegrini lungo il percorso della strada che varcava l'Alpe della Luna e scendeva lungo il versante marchigiano. Ceduto a san Francesco nel 1213, l'eremo \u00e8 un luogo di primaria importanza della spiritualit\u00e0 francescana per aver ospitato il santo assisiate.\nI frati francescani vi rimangono fino al 1268, quando sono sostituiti da una piccola comunit\u00e0 di eremiti che seguono la regola di sant'Agostino, approvata dal vescovo di Citt\u00e0 di Castello.\nTra XIII e XIV secolo nella chiesa si sviluppa un culto mariano attorno alla statua lignea della \"Madonna col Bambino\".\nNel 1462 il Comune di Sansepolcro accoglie la richiesta dell\u2019Ordine di frate Pietro da Pisa, alla quale assegna il luogo di Santa Maria di Montecasale, con il sito della chiesa e delle abitazioni e tutti i diritti e i beni, accolgono la richiesta, ma non \u00e8 chiaro se, e per quanto tempo, i Gerolimini vi abbiano dimorato.\nAgli inizi del XVI secolo vi si insediano i frati minori cappuccini, che ricevono l'eremo \nnel 1537 da papa Paolo III (bolla \"Exponi vobis\") e che ancora oggi vi risiedono. Fino al 1784 il convento ha fatto parte della provincia cappuccina dell'Umbria; dal 1784, fa parte della provincia toscana.\nIl 28 dicembre 1922 \u00e8 visitato da mons. Angelo Giuseppe Roncalli, futuro papa Giovanni XXIII.\nIl complesso conserva il primitivo impianto dei pi\u00f9 antichi conventi francescani, caratterizzato dall'accostamento intorno ad un chiostro centrale dai grossi pilastri in pietra architravati, di piccoli edifici legati alle funzioni monastiche. \u00c8 un notevole esempio di un'architettura povera, fatta di materiali locali, ispirata alla semplicit\u00e0 di vita dei religiosi."}
{"id": "1214100", "revid": "36426", "url": "https://it.wikipedia.org/wiki?curid=1214100", "title": "Fontana del Tritone (Piazza Cavour)", "text": "La fontana del Tritone \u00e8 una delle fontane ornamentali di Napoli; si erge nel centro storico, in piazza Cavour.\nStoria e descrizione.\nLe origini di una prima fontana sono da collocare in un arco temporale che va dal 1871, dopo che furono completati i lavori per l'installazione dei giardini nella piazza, e il 1879.\nNel 1933 l'Ente Autonomo Volturno promosse, su invito del Comune, il restauro della fontana (da tempo in stato di degrado), impiantando al centro una statua del Tritone (di qui il nome) di Carlo De Veroli nonch\u00e9 una nuova balaustra con cancellata. La statua, una copia dell'originale, fu commissionata alla fonderia artistica Chiurazzi che deteneva il modello autentico e sostitu\u00ec una precedente scultura. La fontana fu consegnata il 25 novembre dello stesso anno. Gi\u00e0 nel 1917 aveva sub\u00ecto un primo intervento ad opera di Pasquale Cerino che lavor\u00f2 alla vasca e alla prima statua.\n\u00c8 stata oggetto di un radicale restauro in occasione dei lavori di costruzione della stazione \"Museo\" della linea 1 della metropolitana, anche considerando che era stata deturpata da vandali in occasione dei festeggiamenti per il primo scudetto della squadra di calcio del Napoli nel 1987 (fu completamente dipinta di azzurro).\nNel 2006 la giunta comunale ha deciso di intitolarla a Tot\u00f2, poich\u00e9 la fontana si trova nelle vicinanze del quartiere dell'attore (Rione Sanit\u00e0).\nInattiva dal 2015 \u00e8 stata ristrutturata (insieme a molti altri interventi avvenuti nella citt\u00e0) durante la pandemia dovuta al covid (2020-2021) ed ultimata ad Aprile 2021.\nL'opera \u00e8 posta nei pressi della stazione Museo ed \u00e8 storicamente e popolarmente detta \"delle Paparelle\"."}
{"id": "1214104", "revid": "88740", "url": "https://it.wikipedia.org/wiki?curid=1214104", "title": "Lepus capensis mediterraneus", "text": "La lepre sarda (\"Lepus capensis mediterraneus\", Wagner 1841) \u00e8 un mammifero lagomorfo appartenente alla famiglia dei Leporidi. La sottospecie, diffusa in Sardegna e in alcune isole minori (Asinara, La Maddalena, Isola di Sant'Antioco, Isola di San Pietro), fa parte di una specie che copre un vasto areale che si estende dal Sudafrica alle regioni centrali e meridionali dell'Asia.\nDescrizione.\nLa lepre sarda ha un corpo lungo 40-50\u00a0cm e un peso vivo di 1,5-2,5\u00a0kg con piedi posteriori lunghi e robusti. Il capo \u00e8 allungato, con orecchie grandi, nere all'estremit\u00e0, occhi grandi e sporgenti. La pelliccia \u00e8 fulvo-brunastra con tonalit\u00e0 nere sul dorso e biancastre sulle parti ventrali. La coda \u00e8 bianca nella parte ventrale, nerastra in quella dorsale.\nRiproduzione.\nLa femmina di lepre sarda ha in media 1-2 parti l'anno (fino a 3-4 in condizioni ambientali favorevoli), con figliate di 2-4 piccoli. La gravidanza dura 42 giorni e le nascite si concentrano a fine primavera, protraendosi fino all'inizio dell'autunno. Gli accoppiamenti si hanno dall'autunno alla primavera successiva.\nI piccoli sono allattati per circa 3 settimane e sono autonomi a un mese di et\u00e0. La maturit\u00e0 sessuale \u00e8 raggiunta in 8-10 mesi.\nEtologia.\nSpecie solitaria, elusiva e di abitudini notturne, di giorno si nasconde fra la vegetazione. \u00c8 un veloce corridore e corre spiccando lunghi salti. Si nutre esclusivamente di vegetali con una dieta molto varia, secondo le condizioni ambientali, anche se predilige le parti verdi e ricche d'acqua.\nDistribuzione e habitat.\nPur con densit\u00e0 differenti, la lepre sarda \u00e8 diffusa in tutta l'isola, dalle zone costiere a quelle montane, con una maggiore concentrazione nelle aree di collina; \u00e8 inoltre presente nelle principali isole minori. In genere vive in ambienti ricoperti dalla macchia mediterranea non fitta, ma pu\u00f2 trovarsi anche in pascoli, incolti, aree agricole, stagni costieri.\nRispetto alla lepre europea, ha una minore densit\u00e0 di popolazione e nelle migliori condizioni (in aree protette) si possono trovare 20-25 esemplari per kilometro quadrato nel periodo autunnale, tuttavia nelle aree aperte alla caccia la densit\u00e0 si abbassa drasticamente.\nOrigini e tassonomia.\nSi ritiene che la lepre sarda derivi da popolazioni di \"Lepus capensis\" introdotte dal Nordafrica. Incerta e controversa \u00e8 l'epoca a cui risale la sua introduzione: alcune fonti parlano di epoche storiche, secondo altre l'origine risale al Neolitico.\nLa collocazione sistematica \u00e8 incerta. La marcata variabilit\u00e0 genetica fra le popolazioni di \"Lepus capensis\" inducono alcuni autori a proporre una revisione interna con l'elevazione al rango di specie di alcune sottospecie, fra cui la stessa lepre sarda.\nFattori di minaccia.\nIn natura la lepre sarda \u00e8 controllata da malattie infettive e da alcuni predatori. Il predatore pi\u00f9 attivo \u00e8 la volpe sarda, ma altri nemici naturali sono il gatto selvatico sardo, la donnola, l'aquila reale.\nI pi\u00f9 importanti fattori di minaccia sono tuttavia di origine antropica: la caccia, il bracconaggio, l'agricoltura, la frammentazione degli ambienti naturali, gli incendi, il randagismo sono nel complesso responsabili di forti riduzioni della densit\u00e0 di popolazione nelle aree non protette.\nLo status di protezione \u00e8 definito dalla Legge n. 503 del 1981 Allegato III (che recepisce la Convenzione di Berna) e dalla Legge regionale n. 23 del 1998. Pur essendo considerata specie rara a livello nazionale ed europeo, non gode di particolari forme di tutela e ne \u00e8 ammessa la caccia."}
{"id": "1214105", "revid": "158913", "url": "https://it.wikipedia.org/wiki?curid=1214105", "title": "Burghul", "text": ""}
{"id": "1214107", "revid": "729019", "url": "https://it.wikipedia.org/wiki?curid=1214107", "title": "Strada statale 605 di Mesagne", "text": "La ex strada statale 605 di Mesagne (SS 605), ora \"strada provinciale 2 bis ex SS 605 (SP 2 bis)\" in provincia di Brindisi e \"strada provinciale 365 di Mesagne (SP 365)\" in provincia di Lecce, era una strada statale italiana che fungeva da collegamento interprovinciale all'interno della Puglia. Attualmente \u00e8 classificata come strada provinciale lungo tutto il suo percorso.\nPercorso.\nCollega la citt\u00e0 salentina di San Vito dei Normanni (provincia di Brindisi) con la provincia di Lecce, attraversando i centri di Mesagne e San Donaci, terminando alla rotatoria della Strada Statale 7 ter Salentina, fra Guagnano, Campi Salentina e Salice Salentino. Il tracciato, di 36,5 chilometri, \u00e8 particolarmente rettilineo ed attraversa la parte iniziale della pianura salentina, con suggestivi e sterminati uliveti (soprattutto nel primo tratto) e grandi vigneti (nel secondo).\nStoria.\nGi\u00e0 contemplata nel piano generale delle strade aventi i requisiti di statale del 1959, \u00e8\nsolo col decreto del Ministro dei lavori pubblici del 23 settembre 1969 che viene elevata a rango di statale con i seguenti capisaldi d'itinerario: \"innesto strada statale n. 16 a S. Vito dei Normanni - Mesagne - Sandonaci - innesto strada statale n. 7 ter al km 52+500\".\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Puglia, che ha provveduto al trasferimento dell'infrastruttura al demanio della Provincia di Brindisi e della Provincia di Lecce per le tratte territorialmente competenti."}
{"id": "1214109", "revid": "158913", "url": "https://it.wikipedia.org/wiki?curid=1214109", "title": "Burgul", "text": ""}
{"id": "1214110", "revid": "106735765", "url": "https://it.wikipedia.org/wiki?curid=1214110", "title": "Diedorf", "text": "Diedorf \u00e8 il nome delle seguenti localit\u00e0"}
{"id": "1214111", "revid": "125065697", "url": "https://it.wikipedia.org/wiki?curid=1214111", "title": "Archi narrativi di Ultimate X-Men", "text": "Elenco delle saghe a fumetti della serie \"Ultimate X-Men\".\nGente di domani (nn. 1-6).\nIl professor Xavier crea i primi X-Men, che salvano Uomo Ghiaccio dalle Sentinelle; Wolverine si fidanza con Jean Grey, Ciclope tradisce gli X-Men, Magneto attacca Washington, ma viene apparentemente ucciso da Quicksilver e Xavier.\nIl numero inizia con uno squadrone di sentinelle uccide in piena Los Angeles, un ragazzo mutante che poche settimane prima si era fatto saltare in aria al Pentagono. Quindi Jean Grey inizia a trovare mutanti in giro per la citt\u00e0: Bestia \u00e8 in un bar che discute degli ultimi avvenimenti, la futura Tempesta, Ororo Munroe \u00e8 in una prigione locale mentre Peter Rasputin, per gli amici Piotr, sta lavorando per la mafia russa.\nRiuniti alla Scuola per giovani dotati, non ancora terminata del tutto, il trio fa conoscenza di Scott Summers, il loro leader in battaglia, vengono fornite loro delle tute che li nascondono alle sentinelle e si attribuiscono i nomi da mutanti: Bestia, Tempesta e Colosso; gli altri due membri sono Marvel Girl e Ciclope. Entrati nella scuola, fanno conoscenza del Professor X alias Charles Xavier: egli \u00e8 il fondatore degli X-Men e racconta loro molto brevemente dei suoi trascorsi con Magneto e introduce la prima missione, salvare un adolescente di 15 anni di nome Bobby Drake che ha appena scoperto di essere un mutante. Il gruppo appena da Bobby ma ci sono gi\u00e0 delle sentinelle che lo cercano, i neo X-Men riescono a portare in salvo il ragazzo e ad evitare una possibile strage di innocenti causata dai robot, ma vengono ugualmente disprezzati dalla gente appena salvata, che attribuisce a loro la causa dell'incidente.\nNel frattempo Magneto uccide, estraendo il pacemaker dal petto, un umano per aver perso la testata nucleare che gli era stata promessa, inoltre, preoccupato da Xavier, decide di assoldare un killer professionista: Wolverine. Wolverine viene per\u00f2 catturato all'aeroporto e portato in una base di Arma X guidata dal Colonnello Wright, gli X-Men fanno quindi irruzione e lo salvano, mostrando subito dissapori sui metodi di trattare i soldati. Facendo cos\u00ec realizzano il piano di Magneto, che \u00e8 riuscito ad introdurre una spia nel gruppo senza che potessero sospettare niente.\nGli X-Men apprendono dalla televisione che Magneto ha rapito la figlia del presidente e decidono di liberarla. Dopo uno scontro che vede Bestia contro Blob e Toad (due membri della Confraternita), Wolverine contro Quicksilver (il figlio ripudiato di Magneto) e Scarlett nel disperato tentativo di fermare Wolverine, la figlia del presidente viene salvata, proprio quando Tempesta scopre che Bestia \u00e8 in fin di vita. Infine gli X-Men sono visitati da Magneto che spiega di disprezzare il loro lavoro e che li vede come 'neri che lavorano per il Ku Klux Klan', lasciandoli cos\u00ec molto confusi sul loro ruolo nel conflitto tra umani e mutanti.\nBestia riesce a guarire grazie a una cura sperimentale, che per\u00f2 gli fa diventare i capelli blu, mentre Jean e Wolverine si mettono insieme; questi avvenimenti insieme alla quasi morte di Bestia fanno riflettere Ciclope sul suo ruolo di leader e questo decide di partire per la Terra Selvaggia di Magneto: nonostante il professor X tenti di bloccarlo, Ciclope parte. Diventa quindi terrorista come gli altri della Confraternita dei Mutanti, attacca Londra, usando il Blackbird (il jet a decollo verticale degli X-Men) per le sue operazioni.\nXavier, intanto, sta tentando di convincere il presidente a non utilizzare le Sentinelle contro i mutanti innocenti, questo acconsente ma decide, contro il parere del professore, di effettuare un'ultima spedizione per distruggere il nucleo della Confraternita di Magneto. Le sentinelle giungono nella Terra Selvaggia, distruggendo tutto quello che incontrano, ma al culmine dell'azione Magneto, concentrando i suoi poteri magnetici, cambia le coordinate delle Sentinelle che ora dovranno attaccare tutti i non-mutanti. Ciclope (insieme a Scarlett e Quicksilver) avvisa il Professor X. Nel frattempo Jean scopre che Wolverine era stato assoldato dal nemico e lo lascia in malo modo.\nXavier mobilita tutti gli X-Men per distruggere tutte le sentinelle possibili, lo stesso professore difende il presidente proprio mentre Magneto lo stava umiliando davanti alle telecamere, ma il suo tentativo non riesce nel tentativo, neanche Wolverine ha successo contro Magneto, solo Quicksilver, mosso dall'odio verso il padre che lo ha sempre trattato con disprezzo, toglie il casco a Magneto esponendolo ai poteri di Xavier. La storia finisce con la (presunta) morte di Magneto in un'esplosione.\nRitorno ad Arma X (7-12).\nIl supergruppo affronta le conseguenze dell'aver lasciato in vita il capo di Arma X. In Finlandia, nel Quartier Generale di Arma X i soldati si mobilitano perch\u00e9 uno dei mutanti che il laboratorio tiene prigionieri \u00e8 fuggito; la fuga viene arrestata da John Wraith. Il Professor X, terminate le sue azioni contro Magneto, ha consentito a Wolverine di cominciare a intraprendere un cammino che lo deve portare alla ricerca delle sue origini: per questo egli si trova in una base di Arma X abbandonata, in Arizona. Xavier articola un ingenuo pensiero: pu\u00f2 darsi che il presidente abbia mantenuto la parola lasciando chiudere Arma X? Wolverine ben sa che questa realt\u00e0 \u00e8 ancora distante dalla triste e poco altruistica mentalit\u00e0 comune.\nBestia sembra essere tornato in perfetta forma dopo ci\u00f2 che era successo in Croazia e dove sembrava essere morto: l'esito della cura di Jean ha per\u00f2 mostrato delle pecche (il cuoio capelluto di Bestia si tinge di blu). Da un dialogo tra Hank e Jean emerge che non vuole pi\u00f9 sapere nulla di Wolverine.\nIl resto della squadra (Ciclope, Tempesta e Colosso) \u00e8 - invece - in Giappone, nel suo tour mondiale: proprio qui il supergruppo mutante sembra essere accolto con benevolenza. E proprio qui Rogue, un membro di Arma X, col potere di assumere i poteri e - eventualmente - le informazioni che vuole, raccoglie i dettagli per una missione di Arma X. Obiettivo: riempire le schiere e saldare un vecchio conto.\nQualche giorno dopo: Wolverine e Ciclope compiono un raid nella casa di Boris - boss della Mafia Russa di New York che minaccia da mesi Colosso di uccidere la sua famiglia se non torner\u00e0 nell'organizzazione - riuscendo a fargli giurare di \"mandare ogni settimana a sua madre un cestino di frutta\". Nella notte, Wolverine va via dall'Istituto Xavier.\nTempesta \u00e8 tornata dal fortunato tour in Giappone e si allena coi suoi nuovi poteri accompagnata da Bestia, il suo ragazzo ufficiale. L'Uomo Ghiaccio, tornato dalle vacanze, porta con s\u00e9 brutte notizie che - con un astuto marchingegno di Millar - fanno capire al pubblico quanto facile sia per Xavier cancellare parte delle memorie, manipolando i cervelli altrui: l'Uomo Ghiaccio - nel suo tempo libero - aveva infatti avuto una relazione con una ragazza, rivelandole della Scuola. In poco tempo Xavier ripulisce la memoria dei due ragazzi; la loro conversazione non \u00e8 mai avvenuta.\nE poi Millar fa crescere la suspense del racconto con una doppia trama in correlazione: un dialogo tra Bobby e Piotr intervallato regolarmente dalle immagini dei soldati di Arma X che si avvicinano sempre pi\u00f9 alla Scuola; Ciclope, prontamente cerca di scappare, ma Arma X ha ben piazzato le sue pedine; la Scuola salta in'aria; Arma X libera il Fenomeno, un mutante provvisto di un casco speciale in grado di distruggere ogni cosa contro cui sbatta la testa, ma anche Sabretooth, letteralmente il 'Gatto delle Nevi', una specie di sosia di Wolverine, potenziato; e ad attaccare il supergruppo troviamo anche il teleporta mutante per eccellenza, Nightcrawler, lo stesso mutante che all'inizio fuggiva dalla base finlandese. Al termine dell'operazione tutti gli X-Men sono prigionieri di Arma X.\nUn colonnello afro-americano - sir Nick Fury - sta scendendo sopra Delhi, per svolgere un'importante missione: una missione alla \" che implica un adeguato armamentario. Alla fine della sequenza Fury si trova dinanzi a un pericolo che non ha forma n\u00e9 nome, un pericolo - insomma - simile alla valigetta di 'Pulp Fiction'. Fatto sta che Fury, alla visione di questo oggetto, perde il contatto coi membri della squadriglia.\nFinlandia, Comando di Arma X: John Wraith, scortato da Sabretooth, sta tranquillamente conversando con il colonnello John 'Thunderbolt' Ross della neutralizzazione di Fury. Thunderbolt affida cos\u00ec a Wraith la missione di riportare Fury alla base di Arma X e con lui l'uomo che Fury doveva rapire. Alla missione partecipano anche gli X-Men, catturati da Arma X: Thunderbolt \u00e8 scandalizzato da quello che succede in Arma X, specie dalla dichiarazione di Wraith secondo cui Xavier \u00e8 stato ucciso da Arma X. Intanto vediamo - attraverso i vetri di una sala chirurgica - che il Dottor Cornelius, il medico di Arma X, sta modificando Bestia.\nLa missione in India viene avviata con gli X-Men e i quattro membri di Arma X in collaborazione. Frattanto, in una delle basi di Arma X, John Wraith decide di far usare dallo Xavier falsamente dichiarato morto un rudimentale Cerebro per trovare Wolverine: essa \u00e8 la prima di una serie di mosse che dovranno condurre all'uccisione del colonnello Ross, accecato - secondo Wraith - dalla Casa Bianca che gli avrebbe fatto un lavaggio del cervello.\nCiclope, Tempesta, Nightcrawler e Marvel Girl riescono a entrare nella base dove \u00e8 tenuto il dottore a capo dell'esperimento: l'esperimento che finalmente ha un volto; un bestione con 'ventidue cuori e nessuna onda cerebrale riconoscibile'. Il gruppo fa esplodere il mostro. Wraith per\u00f2 costringe Jean a uccidere il direttore dell'esperimento: in palio c'\u00e8 la vita di Ciclope. Jean uccide il professore e il gruppo cade in profonda depressione. Nick Fury viene liberato da Colosso, Bestia e Uomo Ghiaccio in una spettacolare azione. Colosso vede una via di fuga da Arma X in Wolverine, ma un crudo Sabretooth lo riporta ustionato da una tonnellata di Napalm. Il piano di Wraith viene finalmente fuori: una nuova et\u00e0 dell'oro di Arma X \u00e8 alle porte: il reclutamento degli X-Men, il ritrovamento di Wolverine e Xavier loro personale burattino; quello che Wraith vuole fare \u00e8 eliminare l'unico ostacolo a questa et\u00e0 dell'oro: lo S.H.I.E.L.D.\nA questo punto Millar ci riporta indietro di undici anni, agli albori di un'amicizia tra Nick Fury e Wolverine. In Kuwait, infatti la Bestia di Arma X si libera e attacca un commilitone di arabi e trova un Nick Fury quasi morto per terra, sadicamente torturato e senza un occhio: Wolverine riporta Fury vivo al campo base, ma viene lo stesso messo K.O.\nNel cuore della notte Fury torna dalla sua fallita missione, con tre messaggi in segreteria: uno \u00e8 da parte di Wolverine.\nIl colonnello Wraith, in videoconferenza con i capi dello S.H. I.E.L.D. a New York, decide di uccidere il colonnello Ross; attraverso la mente di Xavier egli fa saltare in aria la sala dove sono riuniti.\nIn Finlandia, Sabretooth si \u00e8 fatto trasportare nel cuore della foresta vicina alla base insieme a Wolverine per combatterlo e ucciderlo. Per fargli scatenare un attacco di rabbia, Sabretooth brucia un dossier su Wolverine. Come Sabretooth aveva pensato, Wolverine s'infuria e ingaggia il combattimento con Sabretooth: parallelamente a quello che aveva fatto per l'attacco alla base degli X-Men, Millar adotta il metodo suspense per presentare l'attacco della Confraternita al Quartier Generale di Arma X.\nQuando la saga di Arma X termina, Wolverine ha gettato Sabretooth da un burrone, (presuntamente) finendolo, Blob ha ucciso Wraith mentre Jean \u00e8 l'unica psicologicamente maturata: ha compreso che il potere pi\u00f9 grande che gli X-Men hanno \u00e8 la scelta. In India ha ucciso il dottore proprio perch\u00e9 non poteva fare altrimenti, perch\u00e9 se non l'avesse fatto c'era Ciclope pronto a morire al posto suo. Ma ora ha l'occasione di dimostrare, anche senza il Professore, che i mutanti sono realmente 'Homo Superior' superiori per\u00f2 anche moralmente all'Homo Sapiens Sapiens'. \"La fine di Arma X \u00e8 per\u00f2 anche l'incipit alla prossima grande saga di Ultimate X-Men: Xavier rivela infatti a Jean che Magneto \u00e8 ancora vivo.\"\nIl primo amore non si scorda mai (13-14).\nSaga di transizione poich\u00e9 non fornisce un apporto particolare allo sviluppo della trama, ma semplicemente serve a occupare albi in attesa dell'opera dell'autore regolare. La storia non \u00e8 infatti scritta da Mark Millar come accade usualmente, ma da Chuck Austen. Essa presenta un protagonista, Gambit, che torner\u00e0 tra le testate mutanti Ultimate solo dal numero 26 italiano, corrispondente al n. 50 americano, in una saga che coinvolger\u00e0 tutto il gruppo mutante; la saga si snoda in due numeri originali e si articola in questa maniera:\n\u00c8 la fredda New York: una bambina assiste alla morte dei suoi genitori da parte di un uomo dalla testa gigantesca, Testa di Martello.\nUn barbone rubacuori fa giochi di prestigio per le strade, giochi in cui adopera il suo potere mutante, ritenuto per\u00f2 magia: egli \u00e8 Gambit (letteralmente \"Gioco d'Azzardo\"). Drammaticamente il prestigiatore viene fermato dalla bambina, che gli chiede piangente di far tornare in vita sua madre con la magia; Gambit viene condotto al porto, dov'\u00e8 avvenuta la strage.\nE poi il flashback sul passato di Gambit, oscurato dal padre che lo picchiava. Ma presto le note d'azione della storia tornano: quando Gambit si \u00e8 recato al porto, Testa di Martello lo ha pedinato per rapire la bambina e ha lasciato un biglietto al \"cajun\" sul quale ha scritto: \"Non metterti a cercarla. Lascia perdere\", scatenando le furie di Gambit.\nLa furia di Gambit lo conduce verso una scia di uomini implicati in una guerra tra gang: alla fine viene a sapere che Testa di Martello lavora per Silvermane, un anziano e ricco imprenditore di New York.\nGambit riceve inoltre la visita di Xavier e della sua x-pupilla Tempesta, che lo invitano a unirsi alla supersquadra. Il \"cajun\" nega categoricamente. Dunque si reca agli uffici di Allan Silvermane dove scatena un piccolo inferno. Riesce ancora una volta a ottenere le sue informazioni e si reca quindi nella zona industriale di New York, dove lo attendono Testa di Martello e una decina di altri uomini armati fino ai denti. Qui scoppia uno scontro tra Testa di Martello e Gambit che si conclude con l'ovvia morte di Testa di Martello, che affoga in una pozza di fango con la mascella distrutta. Gambit riesce a trovare la bambina e l'affida a dei barboni, perch\u00e9 'ha nemici molto potenti'. Gambit elettrizza un ombrello, in modo da far volare la bambina giusto il tempo per andar via senza pensarci.\nUn mondo diverso \u00e8 possibile (15).\nLa serie torna a essere scritta da Mark Millar e disegnata da Adam Kubert. L'episodio \u00e8 autoconclusivo e non ha una storia in s\u00e9 ben precisa, ma \u00e8 pi\u00f9 che altro la stesura del libro che Xavier intende portare in giro per il suo \"World Tour\"; e si articola in questa maniera:\nIl dialogo in stile new Age di Charles Xavier con le sue denunce al genere umano e al classismo che esso genera in tutti i modi verso ogni cosa \u00e8 il tema principale della storia. Xavier porta poi Colosso al parco per fargli vedere il riabilitato Magneto. Egli pensa infatti che al problema post-umano ci siano soluzioni post-umane e che Magneto, una volta risolto il suo odio verso la societ\u00e0, potr\u00e0 essere riammesso come un comune cittadino.\nWorld Tour (16-19).\nQuesta saga tratta del figlio del Professor X e Moira McTaggert, David. \u00c8 molto importante nell'introspezione del leader e fondatore degli X-Men e si articola in due numeri nell'edizione italiana, che nella versione originale statunitense sono quattro:\nLa storia prende inizio in Scozia, al largo dell'isola di Muir. Alcuni poliziotti fanno irruzione in un'imbarcazione alla deriva ma vengono massacrati da un essere incredibilmente potente.\nContemporaneamente gli X-Men si trovano a Londra, prima tappa del tour internazionale di conferenze a quale \u00e8 stato invitato il Professor X per presentare il suo libro-manifesto sull'integrazione pacifica tra uomini e mutanti. Mentre il gruppo si trova nel Regno Unito, si dedica, diviso in tre squadre, a compiere azioni importanti per il mantenimento dell'ordine pubblico e per migliorare l'immagine dei mutanti agli occhi della gente comune.\nMarvel Girl e Tempesta sgominano una cellula dell'IRA; Wolverine, Uomo Ghiaccio e Colosso bloccano una banda di spacciatori mentre Bestia e Ciclope fermano dei rapinatori.\nNonostante tutto, per\u00f2, gli X-Men vengono seguiti durante ogni loro spostamento da accanite manifestazioni di ostilit\u00e0 da parte degli esseri umani comuni, che continuano a vedere in loro una minaccia e un collegamento con gli atti terroristici di Magneto.\nIl primo albo si chiude con una rivelazione shockante: il pericolosissimo essere che all'inizio aveva fatto fuori i poliziotti \u00e8 in realt\u00e0 David, figlio di Charles Xavier e Moira MacTaggert, scappato dal centro-studi della madre. Contemporaneamente i supereroi si accorgono che Colosso \u00e8 scomparso!\nL'azione si sposta all'isola di Muir.. qui si notano molte differenze tra la versione originale e la rielaborazione dell'universo Ultimate. In quest'ultima versione, infatti, il Professor X e Moira sono una coppia divorziata e rimasta in pessimi rapporti. David (che nell'universo convenzionale \u00e8 Proteus) \u00e8 loro figlio e per diversi anni \u00e8 stato tenuto chiuso in laboratorio perch\u00e9 incapace di controllare i suoi vastissimi poteri (manipolazione della realt\u00e0 e capacit\u00e0 di impossessarsi del corpo altrui).\nIn questo numero viene anche introdotta Betsy Braddock, colonnello della divisione psichiatrica dello S.T.R. I.K.E. (versione britannica dello S.H. I.E.L.D.) e potente telepate.\nMentre Ciclope e Marvel Girl vengono inviati in Russia per ritrovare Colosso il resto del gruppo d\u00e0 la caccia a Devid, localizzandolo ad Aberdeen. Ne segue una furibonda battaglia (durante la quale David riesce brevemente a prendere possesso del corpo di Wolverine) al termine della quale il pericoloso mutante \u00e8 costretto a scappare.\nIl terzo albo inizia con l'individuazione di Colosso da parte di Ciclope e Marvel Girl. Con loro disappunto questi scoprono che l'eroe russo non \u00e8 stato rapito, ma ha semplicemente lasciato gli X-Men, stanco di attirarsi le antipatie della gente ma soprattutto frustrato dal clima di indifferenza del quale ritiene di essere vittima tra gli amici. I loro ostinati tentativi di riportarlo nel gruppo sembrano infruttuosi..\nContemporaneamente i rimanenti X-Men, il Professor X, Moira MacTaggert e Betsy Braddock continuano la loro caccia a David finch\u00e9 non giungono a Berlino, luogo molto evocativo nell'infanzia di David. In queste pagine che, differentemente dalle altre storie di Millar, sono carenti di scene d'azione, veniamo altres\u00ec a sapere della storia dell'ultimo periodo di matrimonio del Professor X.\nEgli dimostra di essere stato (soprattutto negli ultimi anni) un padre piuttosto assente nei confronti di David. Questo principalmente perch\u00e9 sentiva sempre meno interesse per lui e per la madre da quando aveva conosciuto Erik Lensherr (Magneto), e aveva cominciato con lui a sviluppare nuove idee sul futuro dei mutanti. Infine il suo rapporto con Moira si rompe quando decide di abbandonare la famiglia e partire con Magneto.\nIntanto in Russia Colosso viene a sapere dai telegiornali che un sottomarino \u00e8 rimasto incagliato nei fondali del Mare di Barents condannando dunque ad una morte certa tutto il suo equipaggio. Sentita la notizia decide di intervenire e riesce con la sua forza a riportare il sommergibile in superficie. La reazione entusiasta della gente e i suoi sentimenti gli fanno capire che il suo posto \u00e8 negli X-Men e per questo decide di rientrare nel gruppo di supereroi.\nA Berlino invece il Professor X ha intuito che David \u00e8 riuscito a impossessarsi del corpo di Braddock, riuscendo ad affinare i suoi poteri e addirittura a schermarsi dalle azioni telepatiche del fondatore degli X-Men. Contemporaneamente viene toccato per la prima volta un tasto che sul quale Millar e gli altri sceneggiatori torneranno spesso in futuro. Tempesta si chiede, infatti, se il professore non stia manipolando le loro menti per renderli pi\u00f9 convinti della giustezza della sua causa e pi\u00f9 determinati nei confronti dei nemici.\nDavid, comunque, manifesta subito un grande odio nei confronti del padre che l'ha abbandonato, quando era ancora bambino, per fondare con Magneto la loro utopia mutante. Decide, perci\u00f2 di distruggere per prima cosa il gruppo di mutanti che il professore ha costituito.\nLo scontro con gli X-Men volge velocemente in suo favore poich\u00e9 mette rapidamente fuori gioco Wolverine e Bestia, insinuando in quest'ultimo il dubbio di una probabile manipolazione di Tempesta da parte del Professor X. Egli l'avrebbe indotta telepaticamente ad innamorasi di Bestia per poter mettere la sua cultura e le sue abilit\u00e0 a servizio della squadra. Rapidamente David sconfigge anche la stessa Tempesta e un terrorizzato Uomo Ghiaccio (che resta gravemente ferito nello scontro) e nemmeno il repentino arrivo di Ciclope riesce a risollevare la situazione.\nRimasto solo col Professor X David d\u00e0 sfoggio del suo grande potere cominciando a devastare tutte le citt\u00e0 in cui il padre si sarebbe dovuto recare per promuovere il suo libro. Colpisce cos\u00ec Parigi, Madrid, Roma, Melbourne e Sydney, ma quando cerca di colpire finalmente il padre si risveglia la forza telepatica di Betsy Braddock che mette David in seria difficolt\u00e0 costringendolo all'immobilit\u00e0 per riprendere il possesso del corpo. Il piano della mutante inglese \u00e8 quello di tenere occupato David in modo che possa venire ucciso, anche se con questo gesto sacrificherebbe la sua stessa vita poich\u00e9 il figlio del professore \u00e8 ancora nel suo corpo. Nonostante ci\u00f2, per\u00f2 Xavier non riesce ad approfittare della situazione, consapevole che ogni colpo inferto a David sarebbe un danno anche per Braddock e rifiutando di intendere la violenza come mezzo di risoluzione dei problemi.\nAlla fine \u00e8 Colosso (giunto a Berlino assieme a Ciclope e Marvel Girl) che asseconda i voleri della telepate inglese e schiaccia il pericoloso mutante sotto un'automobile.\nLa storia si conclude con le scene del funerale di David. Il Professore ripensa all'intera vicenda, che \u00e8 costata la vita a Betsy Braddock e ha ridotto l'Uomo Ghiaccio in ospedale, e decide di sciogliere gli X-Men ritenendosi inadeguato a guidarli.\nLe fiamme dell'inferno(11-13).\n\u00c8 senza dubbio la saga pi\u00f9 introspettiva del periodo di Millar. Mentre infatti negli albi precedenti si era dato maggiore spazio alle scene di azione, in questi numeri si esplorano i caratteri dei protagonisti e anche di alcuni antagonisti. Inoltre si riprende uno dei successi pi\u00f9 clamorosi della versione classica re-interpretando l'ambientazione del Club Infernale. In Italia la storia \u00e8 uscita in tre numeri (11; 12; 13) che corrispondono agli originali statunitensi:\nLa storia comincia dividendosi in due ambientazioni: nella prima gli X-Men si trovano in Nuova Zelanda per combattere gli Accoliti, un gruppo di mutanti fuoriusciti dalla Confraternita perch\u00e9 giudicano che la gestione di Quicksilver sia troppo moderata. Mentre i supereroi combattono (e sconfiggono facilmente) i terroristi, il Professor X scrive una lettera a Ciclope in cui lo informa che intende sciogliere i supereroi. Le motivazioni di questo gesto sono la disillusione dopo la morte del figlio David e la preoccupazione per l'Uomo Ghiaccio che giace in fin di vita all'ospedale. Contemporaneamente il professore decide di liberare Magneto dai suoi condizionamenti psichici convinto di aver sempre sbagliato nel ritenere possibile la convivenza pacifica tra umani e mutanti, nella quale ora non crederebbe pi\u00f9.\nProprio mentre si reca al parco dove \u00e8 solito passeggiare il nuovo Magneto Xavier ha con lui una conversazione che gli rivela come le sue idee abbiano fatto in realt\u00e0 grande presa anche nella mente del suo grande nemico. Spinto da questa nuova speranza decide di ritornare a casa e riprendere la sua attivit\u00e0 di mentore degli X-Men.\nContemporaneamente nella stanza del pericolo Bestia confessa tutti i suoi dubbi a Tempesta. Convinto che il Professor X la stia manipolando per farlo innamorare di lui (legandolo cos\u00ec alla scuola), decide di sospendere la loro relazione. Mentre una storia d'amore sta finendo, un'altra comincia a sbocciare tra Ciclope e Marvel Girl. Si riprende cos\u00ec un caposaldo della versione ufficiale che vedeva i due giovani mutanti innamorati sin quasi dal primo momento.\nLa storia si sposta poi a casa di Kitty Pride, presentando la giovane mutante e i suoi poteri. Essendo lei ancora molto giovane e incapace di controllarli la madre decide di rivolgersi al Professor X e alla sua scuola. Dopo una discussione con Xavier la madre decide di iscrivere la figlia a patto che non partecipi a missioni.\nIl primo albo si conclude con Marvel Girl che ha delle spaventose visioni in cui si intravede l'inquietante forma della Fenice.\nLa scena si sposta in Pakistan dove quello che resta della Confraternita neutralizza completamente l'arsenale atomico del Paese. In queste pagine veniamo a sapere delle diatribe all'interno dell'organizzazione terroristica legate alla debole leadership di Quicksilver.\nAlla scuola degli X-Men, intanto, mentre il Professore cerca di tenere sotto controllo le allucinazioni di Marvel Girl, scoppia un violento litigio tra Ciclope e Wolverine che ancora non accetta la nuova relazione. Mentre continuano gli attacchi di panico e le crisi di Marvel Girl, Bestia, invece, passa ore a chattare su internet con Blob (che lui crede una ragazza) e incautamente comincia a rivelargli le sue avventure di X-Men sino ad arrivare a confessargli che in realt\u00e0 Magneto non \u00e8 morto..\nPoco dopo l'Uomo Ghiaccio in una clamorosa conferenza stampa dichiara di non voler fare causa al Professor X e che, nonostante le ferite ancora recenti, intende ritornare al pi\u00f9 presto nel gruppo dei supereroi. Contemporaneamente Ciclope e Wolverine partono per la Terra Selvaggia in una missione di salvataggio di alcuni soldati statunitensi di cui si sono smarrite le tracce mandati l\u00ec dal Pentagono per recuperare l'arsenale tecnologico di Magneto.\nI due mutanti scoprono che un super-comuputer senziente ha sterminato i soldati rendendoli dei manichini robotici. La situazione sembrerebbe disperata anche per i due X-Men sennonch\u00e9 Kitty Pride manda in tilt l'apparecchio elettronico. La ragazzina, infatti, ha la capacit\u00e0, quando si rende intangibile, di danneggiare qualsiasi congegno elettrico. Si era nascosta durante il viaggio per poter partecipare finalmente anche lei ad una missione con gli adulti.\nA New York, invece, viene finalmente presentato il Club Infernale. \u00c8 questo un importantissimo circolo dell'alta societ\u00e0 da cui derivano, tra l'altro, tutti i finanziamenti di cui gode Xavier per la sua scuola. In realt\u00e0 in questo Club esiste un circolo interno segreto molto ricco e potente formato da adoratori di una misteriosa entit\u00e0 chiamata Fenice. Questa deit\u00e0 spaziale sarebbe dotata di infiniti poteri e renderebbe estremamente potenti anche i suoi sacerdoti. Poich\u00e9 costoro ritenevano che l'entit\u00e0 cosmica risiedesse nel corpo di Marvel Girl hanno cominciato a finanziare il progetto di Xavier nella speranza che la ragazza maturasse anche nello sviluppo dei suoi poteri. Avendo ritenuto completato questo sviluppo i membri del circolo interno decidono di invitare ad una serata di gala gli X-Men.\nAll'evento si presentano il Professor X, Colosso, Tempesta e ovviamente Marvel Girl, poich\u00e9 Wolverine, Ciclope e Kitty sono ancora nella terra selvaggia, mentre l'Uomo Ghiaccio \u00e8 ancora convalescente. Bestia, invece, ha preferito uscire con la ragazza conosciuta su internet. Poich\u00e9 i quattro eroi credevano di essere in un ambiente amichevole, i membri del circolo interno, agendo di sorpresa, riescono facilmente a sopraffarli tutti.\nQuando comincia il rito religioso, per\u00f2 nessuno si dimostra assolutamente all'altezza di controllarlo. Jean Grey infatti comincia a sviluppare un incredibile potere e incenerisce all'istante tutto il circolo interno. Ben presto il Professor X si rivela l'unico in grado di tener testa all'incredibile potere di Jean Grey e, dopo una dura lotta telepatica, riesce a scacciare l'entit\u00e0 fenice.\nIn questo passaggio Millar si mantiene estremamente vago riuscendo a lasciare la storia aperta a qualsiasi interpretazione. Non spiega infatti se il potere di Marvel Girl sia quello di una deit\u00e0 (come credeva il Club Infernale) oppure la naturale maturazione delle potenzialit\u00e0 della ragazza (come ritiene invece Xavier). Non spiega bene nemmeno come va a finire la storia, se cio\u00e8 Fenice ha abbandonato il corpo di Jean o meno.\nContemporaneamente Bestia finisce nella trappola della Confraternita; i suoi membri infatti, ricorrendo a potenti telepati, riescono a carpire tutte le informazioni riguardanti Magneto. Subito dopo liberano il signore del magnetismo dai condizionamenti del professore. A questo punto la saga si conclude con il grande ritorno dell'arcinemico degli X-Men che si mostra con tutto il suo potere.\nUltimate War (Ultimate X-men 13 e Ultimates 5-6).\nCredendoli alleati di Magneto, gli Ultimates catturano Xavier e attaccano gli X-Men e li portano nella terra selvaggia. Wolverine lascia a morire Ciclope nella Terra Selvaggia mentre gli X-Men vincono grazie ad Uomo Ghiaccio che libera Xavier.\nRitorno del re (14-17).\nLa confraternita dei mutanti malvagi fa in modo che Magneto riacquisti la memoria e fanno ritornare Ciclope dalla loro parte, costruiscono una macchina per amplificare i suoi poteri ed attacca New york, ma viene sconfitto grazie a Kitty e gli X-men. Ciclope intanto torna tra gli X-men.\nBlockBuster (18-20).\nLa trama si basa sul passato di Wolverine, che, aiutato da Devil, Tempesta e dall'Uomo Ragno, scopre molte parti sconosciute sul suo passato.\nNuovi Mutanti (21-23).\nPrima una storia su Dazzler, Angelo e Karma. Poi Emma Frost chiede al governo la direzione di un gruppo mutante, ed ottiene i mutanti Karma, Havok (fratello di Ciclope), Bestia e Dazzler. Al Campidoglio, per\u00f2, vengono attaccati dalle Sentinelle. Gli X-Men sconfiggono le Sentinelle, ma Bestia rimane ucciso durante la battaglia.\nLa Tempesta (24-25).\nSinistro uccide alcuni ragazzi mutanti. Attacca la scuola degli X-Men, sconfiggendo Xavier e Uomo Ghiaccio, ma viene sconfitto da Rogue per essere infine arrestato dallo SHIELD.\nAl Lupo! (26-27).\nGli X-Men incontrano Gambit, che inizia a causare caos in un luna park e rapisce Rogue su mandato dei Fenris, due potenti industriali europei che intendono addestrarla per compiti di spionaggio industriale. La ragazza riesce a scappare anche grazie a Gambit e all'arrivo degli X-Men. Alla fine della storia Rogue lascia gli X-Men, come Tempesta e Wolverine.\nLa preda pi\u00f9 pericolosa (28-29).\nMojo cattura Longshot (accusato di omicidio) per farlo partecipare ad un reality show sull'isola di Krakoa, dove deve sopravvivere a vari killer. Una squadra di X-Men si reca a Genosha per verificare la fondatezza delle accuse e si imbatte in Spiral. Dopo un breve scontro vengono a sapere che Longshot \u00e8 effettivamente un assassino e ritornano alla base facendo scappare Spiral negli Stati Uniti. Contemporaneamente una seconda squadra (all'insaputa della prima e contravvenendo agli ordini di Xavier) si reca direttamente a Krakoa con l'intento di liberare Longshot. Dopo aver sconfitto Arcade il gruppo mutante riesce a distruggere gli studios e a tramortire Mojo. Longshot scappa via e la squadra torna alla base con Angelo ferito alle ali.\nSacrificio (30).\nGambit e Rogue si trovano a Las Vegas per derubare le propriet\u00e0 dei Fenris. Vengono attaccati dal Fenomeno che viene fermato solo a prezzo della morte di Gambit, ma Rogue assorbe i suoi poteri.\nUna dura lezione (31).\nil Professor X ferma una rapina in banca da parte dell'Associazione reclutandoli poi per una missione segreta\nA Ferro e Fuoco (31-32).\nWolverine si trova in Canada per indagare sul suo passato e viene raggiunto da Tempesta. L\u00ec i due si imbattono in Lady Deathstrike, una vecchia amica di Ororo che nutre rancore nei suoi confronti. Sopraggiungono vari uomini di Arma X e il Dottor Cornelius che ha modificato geneticamente il corpo di Deathstrike. Inizia un duro scontro al termine del quale i due mutanti avranno la meglio. La storia si conclude con i due che tornano alla base.\nCampo Magnetico (32-34).\nPolaris viene arrestata dallo SHIELD con l'accusa di aver ucciso diversi civili. Havok, Northstar, Cannonball e Sunspot (tutti suoi colleghi dell'Accademia del Domani di Emma Frost) decidono di liberarla. Gli X-Men tentano di impedirglielo e si apre uno scontro a cui partecipano anche gli Ultimates. Approfittando della confusione Forge (che aveva in realt\u00e0 incastrato l'innocente Polaris) e Mystica fanno evadere Magneto. Questi, avvalendosi di Longshot, riesce ad abbandonare non visto il Triskelion mentre sar\u00e0 proprio Mystica a sostituirlo in cella prendendone le sembianze. La storia si conclude col ritorno di Rogue alla base.\nTutto in una notte (35-36).\nVengono esplorate le relazioni amorose degli X-Men: Ciclope e Jean sono al cinema, Uomo Ghiaccio e Rogue parlano e finiscono col fare l'amore, Logan e Tempesta vengono attaccati in un bar da Sabretooth, Nightcrawler sta vicino all'amata Dazzler, che \u00e8 in coma, Colosso incontra Northstar e Kitty esce con l'Uomo Ragno. Xavier va a cena con la bella Lilandra, il capo della chiesa dell'illuminazione Shi'ar.\nFenice? (36-37).\nLilandra convince il Professor X e Jean ad esaminare quest'ultima per verificare se sia effettivamente l'entit\u00e0 Fenice. I test per\u00f2 irritano Jean che perde di nuovo il controllo dei suoi poteri e rischia di uccidere la stessa Lilandra. Sar\u00e0 fermata in extremis dal Professore, ma rimarr\u00e0 profondamente scossa dall'esperienza. Intanto, il Mago viene presentato alla squadra e diventa subito operativo allorch\u00e9 il gruppo mutante sventa un attacco della Confraternita contro l'Accademia del Domani. Nello stesso momento, Nightcrawler rivela a Dazzler che odia Colosso perch\u00e9 \u00e8 omosessuale.\nMagia (38-39).\nMago aiuta gli X-Men a combattere gli amici dell'umanit\u00e0, ma poi si scopre che egli ha manipolato gli X-Men per farsi accettare nel gruppo e partecipare alle loro missioni. Wolverine e Jean Grey riescono a sconfiggerlo e sembra muoia. Poco dopo Kitty Pryde scopre che \u00e8 stato un altro inganno, ma dimenticher\u00e0 tutto per volere dello stesso Mago\nPunto di rottura (39).\nDazzler si sveglia dal coma e viene rapita dall'innamorato Nightcrawler, che le fa credere di averla salvata da un attacco imminente. La squadra li ritrova e dopo un breve scontro lo sconfigge. Tornati alla base il Professor X gli inibisce il cervello per tenerlo sedato ed entrare nella sua mente per curarlo. Nello stesso tempo Rogue si accorge che i poteri di Gambit sono svaniti definitivamente mentre sono riapparsi i suoi originari. Dazzler, intanto, disgustata dal comportamento di Nightcrawler e molto delusa dalla reazione del Professore che giudica troppo morbida, decide di lasciare la scuola.\nCable (40-41).\nCable arriva nel passato ed attacca Xavier per ucciderlo, viene fermato dagli X-Men, ma riesce ugualmente a rapire Jean Grey. Alfiere arriva nel passato per proteggere Xavier da Cable, ma, intanto, Cable ha un piano: Attaccare gli X-Men con il suo gruppo, i Six Pack. I Six Pack(formati da Domino, Hammer, Kane, Grizzly Cable e Alfiere) affrontano gli X-Men in Finlandia, mentre Xavier rivela a Ciclope che \u00e8 innamorato di Jean. I Six Pack vengono sconfitti, anche se Cable riesce ad uccidere Xavier. I Six Pack tornano nel futuro lasciando Alfiere nel presente.\nConseguenze (42).\nLe Conseguenze della morte di Xavier: Kitty Pride lascia gli X-Men, Wolverine parte per ritrovare sua moglie su richiesta di Sabretooth, Ciclope scioglie gli X-Men. Alfiere decide di ricreare il gruppo mentre Pyro attacca una banca, venendo per\u00f2 salvato da Nightcrawler. Nel futuro scoppriamo che il cadavere di Xavier \u00e8 un drone: il vero Xavier \u00e8 vivo e prigioniero di Cable.\nNel sottosuolo (43-44).\nNightcrawler si reca nel sottosuolo per entrare a far parte della comunit\u00e0 dei Morlock. Intanto Ciclope invia nello stesso posto Toad (unitosi al gruppo da poco) con lo scopo di accogliere dei mutanti per l'istituto. Il capo dei Morlock crede che siano spie degli X-Men, e cos\u00ec inizia una battaglia che vedr\u00e0 fine con la sconfitta del capo. Noghtcrawler decide di rimanere e viene eletto capo della civilt\u00e0 dei Morlock.\nSentinelle (44-46).\nSenza il consenso degli USA le Sentinelle vengono riattivate e seminano morte e distruzione. Gli X-Men radunati da Alfiere (Wolverine, Tempesta, Dazzler, Angelo, Psylocke e Pyro) contrattaccano salvando il Fronte di Liberazione Mutante, gruppo formato da Stryfe. Intanto Hank McCoy, stanco del compito assegnatogli da Fury (cio\u00e8 trovare una cura per il virus Legacy) evade dallo S.H.I.E.L.D. e si dirige in aiuto degli X-Men. Questi ultimi vengono a sapere che dietro la riattivazione delle Sentinelle si nascondono i gemelli Fenris, che con l'aiuto dello stesso Stryfe, progettavano di uccidere pi\u00f9 mutanti possibile. Tempesta, sebbene scossa dal ritorno di Hank (fino ad allora creduto morto), si convince che lo ama ancora e cos\u00ec i due ritornano insieme."}
{"id": "1214112", "revid": "2216110", "url": "https://it.wikipedia.org/wiki?curid=1214112", "title": "Imprenditore commerciale", "text": "A norma dell\u2019articolo 2082 c.c. \"\u00e8 imprenditore chi esercita professionalmente un\u2019attivit\u00e0 economica organizzata al fine della produzione o dello scambio di beni o di servizi\".\nDefinizione.\nUn imprenditore commerciale esercita professionalmente una o pi\u00f9 delle seguenti attivit\u00e0:\nLa definizione data dal codice va quindi oltre all'uso comune del termine \"imprenditore commerciale\" che indica colui che pratica l'attivit\u00e0 di intermediazione nella circolazione dei beni. Infatti, nel linguaggio aziendale, per impresa commerciale s'intende: rivenditori, distributori, importatori (in pratica: negozi, supermercati, grossisti, imprese che acquistano e vendono, che non producono).\nLa parte maggioritaria della dottrina \u00e8 d'accordo nell'affermare che la definizione data dal codice non \u00e8 esaustiva e che si possano definire \"commerciali\" tutti gli imprenditori ad esclusione da quelli definiti dall'art. 2135, che definisce l'imprenditore agricolo.\nLo statuto dell'imprenditore commerciale.\nPubblicit\u00e0 legale delle imprese commerciali.\nIl sistema di pubblicit\u00e0 legale risponde all'esigenza di disporre di informazioni veritiere e non contestabili.\n\u00c8 previsto l'obbligo di rendere di pubblico dominio, secondo forme e modalit\u00e0 predeterminate, specifici atti o fatti relativi alla vita dell'impresa. Le relative informazioni diventano non solo accessibili ai terzi interessati, ma anche a loro opponibili indipendentemente dall'effettiva conoscenza (conoscibilit\u00e0 legale).\nIl registro delle imprese, operativo dal 1997, \u00e8 oggi l'unico strumento di pubblicit\u00e0 legale per le imprese commerciali. L'iscrizione nel registro delle imprese \u00e8 stata estesa anche agli imprenditori agricoli anche piccoli e alle societ\u00e0 semplici esercenti attivit\u00e0 agricola.\nIl registro delle imprese.\nIl registro delle imprese \u00e8 articolato in una sezione ordinaria e in quattro sezioni speciali. L'iscrizione nella sezione ordinaria non coincide perfettamente con le imprese commerciali, ma comprende:\ntutte le societ\u00e0 tranne la societ\u00e0 semplice, anche se non svolgono attivit\u00e0 commerciale;\nLa prima delle sezioni speciali \u00e8 destinata agli imprenditori agricoli individuali, i piccoli imprenditori, le societ\u00e0 semplici, per i quali l'iscrizione aveva originariamente funzione di sola pubblicit\u00e0 notizia. La seconda sezione speciale \u00e8 destinata alle societ\u00e0 tra avvocati ex d.lgs. 2-2-2001, n.96.\nLa terza sezione speciale \u00e8 dedicata alla pubblicit\u00e0 dei legami di gruppo. Vi sono indicate le societ\u00e0 che esercitano attivit\u00e0 di direzione e coordinamento e quelle che vi sono soggette (art. 2497-bis), in aggiunta all'iscrizione nel registro a cui sono normalmente tenute.\nLa quarta sezione speciale \u00e8 riservata alle imprese sociali.\nL'iscrizione \u00e8 eseguita su domanda dell'interessato, ma pu\u00f2 avvenire di ufficio, cos\u00ec come la cancellazione. Sono soggette a registrazione tutte le modifiche di elementi gi\u00e0 iscritti. L'ufficio del registro deve controllare la regolarit\u00e0 formale, della documentazione, e quella sostanziale, cio\u00e8 l'esistenza e la veridicit\u00e0 dell'atto, Non pu\u00f2 rilevare cause di nullit\u00e0 o annullabilit\u00e0 dell'atto.\nEffetti dell'iscrizione nel registro delle imprese.\nL'iscrizione nella sezione ordinaria ha funzione di pubblicit\u00e0 legale, cio\u00e8 efficacia dichiarativa, costitutiva o normativa a seconda dei casi.\nDi regola l'iscrizione nella sezione ordinaria ha efficacia dichiarativa, cio\u00e8 i fatti e gli atti iscritti sono opponibili a chiunque sin dal momento della registrazione. L'omessa iscrizione impedisce che il fatto possa essere opposto ai terzi, ma l'imprenditore pu\u00f2 sempre provare che i terzi fossero effettivamente a conoscenza del fatto. Per le societ\u00e0 di capitali l'opponibilit\u00e0 diventa piena solo dopo 15 giorni, prima dei quali i terzi possono provare di essere stati nell'impossibilit\u00e0 di aver conosciuto l'atto iscritto.\nL'efficacia costitutiva significa che l'atto \u00e8 produttivo di effetti sia fra le parti che per i terzi (efficacia costitutiva totale), o solo nei confronti dei terzi (efficacia costitutiva parziale). L'iscrizione delle societ\u00e0 di capitali e delle cooperative ha efficacia costitutiva totale: prima di essa, la societ\u00e0 o la cooperativa non esiste giuridicamente. La registrazione della delibera di riduzione del capitale sociale di una societ\u00e0 in nome collettivo ha efficacia costitutiva parziale: a partire da essa si calcola il termine di tre mesi entro il quale i creditori possono proporre opposizione.\nL'efficacia normativa significa che l'iscrizione \u00e8 presupposto per la piena applicazione di un determinato regime giuridico. Le societ\u00e0 in nome collettivo e in accomandita semplice vengono a esistenza anche se non registrate, ma la mancata registrazione porta all'applicazione del pi\u00f9 gravoso regime patrimoniale della societ\u00e0 semplice.\nL'efficacia dichiarativa \u00e8, dal 2001, valida anche per gli imprenditori agricoli anche piccoli e per le societ\u00e0 semplici agricole, seppur iscritte nella prima sezione speciale.\nL'obbligo di tenuta delle scritture contabili.\nLa tenuta delle scritture contabili \u00e8 obbligatoria per gli imprenditori commerciali non piccoli, per le societ\u00e0 commerciali (tranne la societ\u00e0 semplice) anche se non esercitano attivit\u00e0 commerciale e per gli enti sociali. L'art. 2214 pone il principio generale che l'imprenditore debba tenere tutte le scritture contabili che siano richieste dalla natura e dalle dimensioni dell'impresa. Devono comunque essere tenuti sempre il libro giornale (registro cronologico-analitico) e il libro degli inventari (registro periodico-sistematico, comprende lo stato patrimoniale e il conto economico).\nLe scritture contabili devono rispettare (poche) regole formali e regole sostanziali. Nel caso questo non accada, non hanno efficacia probatoria a favore dell'imprenditore contro terzi e l'imprenditore sar\u00e0 colpevole penalmente di bancarotta semplice o fraudolenta in caso di fallimento. Le scritture contabili possono sempre essere utilizzate da terzi come prova contro l'imprenditore che le tiene.\nL'imprenditore pu\u00f2 utilizzare le proprie scritture come prova purch\u00e9 regolarmente tenute, la controparte sia un altro imprenditore e la controversia sia relativa all'esercizio dell'impresa. \u00c8 sempre il giudice che stabilisce se riconoscere o meno valore probatorio alle scritture contabili.\nLa rappresentanza commerciale.\nL'imprenditore commerciale si avvale normalmente della collaborazione di altri soggetti, che spesso si ritrovano ad agire per suo nome e per suo conto, ovvero in sua rappresentanza. Il codice civile disciplina la rappresentanza in generale agli artt. 1387 ss. e pone norme specifiche per la rappresentanza all'interno dell'impresa commerciale agli artt. 2203-2213. L'ordinamento distingue tra ausiliari esterni, legati all'imprenditore da rapporti contrattuali di varia natura (mandato, commissione, agenzia...), per cui trova applicazione la specifica disciplina del contratto in questione, e ausiliari interni, ovvero insitori, procuratori e commessi, per cui trova applicazione il sistema speciale di rappresentanza degli artt. 2203-2213. Il loro potere di vincolare direttamente l'imprenditore non si fonda su una procura, ma costituisce effetto naturale della loro collocazione nell'impresa a opera dell'imprenditore. Chi conclude affari con un ausiliario interno, infatti, dovr\u00e0 solo verificare se l'imprenditore ha modificato con atto pubblico i loro naturali poteri di rappresentanza.\nL'institore.\n\u00c8 institore colui che \u00e8 preposto dal titolare all'esercizio dell'impresa o di una sede secondaria o di un ramo particolare della stessa (art. 2203). In altre parole, il direttore dell'impresa o di una sua parte. \u00c8 possibile che pi\u00f9 insitori siano preposti contemporaneamente all'esercizio dell'impresa, in tal caso agiranno disgiuntamente.\nL'institore \u00e8 soggetto, congiuntamente con l'imprenditore, agli obblighi di iscrizione dell'impresa e di tenuta delle scritture contabili. In caso di fallimento sar\u00e0 soggetto con l'imprenditore fallito alle sanzioni penali. Ovviamente, solo l'imprenditore sar\u00e0 dichiarato fallito. L'institore pu\u00f2 compiere in nome dell'imprenditore tutti gli atti pertinenti all'esercizio dell'impresa o del ramo a cui \u00e8 preposto. Non pu\u00f2 compiere gli atti che esulano dalla gestione dell'impresa, quali alienazione o affitto dell'azienda. Gli \u00e8 espressamente vietato di alienare e ipotecare i beni immobili del preponente, in mancanza di autorizzazione espressa. L'institore pu\u00f2 esercitare la rappresentanza processuale attiva e passiva per le obbligazioni dipendenti da atti compiuti nell'esercizio dell'impresa a cui \u00e8 preposto, anche se compiuti direttamente dall'imprenditore.\nI poteri dell'institore possono essere ampliati, limitati o revocati dall'imprenditore. \u00c8 necessario che l'atto di limitazione o revoca sia stato iscritto nel registro delle imprese perch\u00e9 possa essere opposto ai terzi. Come rappresentante, l'institore deve rendere palese la sua veste e spendere il nome dell'imprenditore, affinch\u00e9 gli atti compiuti ricadano nella sfera giuridica di quest'ultimo. Altrimenti, l'institore sar\u00e0 personalmente obbligato con l'imprenditore, ed entrambi risponderanno ai terzi.\nI procuratori.\nI procuratori sono coloro che hanno il potere di compiere per l'imprenditore gli atti pertinenti all'esercizio di impresa, pur non essendo preposti ad esso (art. 2209). Ad esempio, i direttori di un settore operativo dell'impresa (acquisti, vendite, personale).\nI procuratori sono ex lege investiti di un potere di rappresentanza dell'imprenditore, limitatamente alla specie di operazioni per cui sono stati investiti di potere decisionale. Il procuratore non ha mai la rappresentanza processuale e non \u00e8 soggetto a obblighi di iscrizione n\u00e9 di tenuta delle scritture contabili. L'imprenditore non risponde degli atti compiuti da un procuratore senza spendita del nome.\nI commessi.\nAi commessi sono affidate mansioni esecutive o materiali che li pongono in contatto con i terzi. Ad esempio commessi di negozio, camerieri, sportellisti. I commessi possono compiere gli atti che ordinariamente comporta la specie di operazioni di cui sono incaricati in rappresentanza dell'imprenditore (art. 2210).\nProcedure concorsuali.\nQualora si verifichi una crisi d'impresa di particolare rilievo, sono previste procedure, tendenti a garantire il soddisfacimento dei creditori dell'imprenditore, e a risanare l'impresa. Di queste procedure, la pi\u00f9 importante \u00e8 il fallimento."}
{"id": "1214116", "revid": "1573940", "url": "https://it.wikipedia.org/wiki?curid=1214116", "title": "Chiesa del Buon Ges\u00f9", "text": "La chiesa del Buon Ges\u00f9 \u00e8 un edificio sacro che si trova in via XX Settembre a Sansepolcro.\nStoria e descrizione.\nIn origine dedicata a San Jacopo, fu chiamata \"del Buon Ges\u00f9 \" dal 1509, quando vi si stabil\u00ec la compagnia che portava questo nome, nata per onorare il Santissimo Sacramento nella cattedrale e portarlo in processione agli infermi. Anomala \u00e8 la facciata tardo-cinquecentesca, simile a quella di un palazzo. All'interno, come in tutte le sedi di compagnie e confraternite, si trovano due ambienti: la chiesa in stile barocco con copertura a volta e tre altari decorati in stucco con pale seicentesche; e l'oratorio sulla sinistra, che conserva un bel dipinto raffigurante la \"Piet\u00e0\", attribuito a Chiara o ad Elisabetta Alberti."}
{"id": "1214117", "revid": "1494169", "url": "https://it.wikipedia.org/wiki?curid=1214117", "title": "Eching", "text": ""}
{"id": "1214121", "revid": "1543377", "url": "https://it.wikipedia.org/wiki?curid=1214121", "title": "NGC 2477", "text": "NGC 2477 (noto anche come C 71) \u00e8 un brillante ammasso aperto appartenente alla costellazione della Poppa.\nOsservazione.\nIn cielo lo si individua senza difficolt\u00e0, partendo dalla stella e salendo due gradi a nord-ovest fino alla stella c Puppis, di quarta magnitudine; l'ammasso \u00e8 visibile proprio nelle sue immediate vicinanze, e forma una bella coppia col vicino ammasso NGC 2451, pi\u00f9 luminoso ma meno ricco e di cui quest'ultima stella fa parte. Si tratta di un oggetto molto compatto, dall'aspetto pi\u00f9 simile ad un brillante ammasso globulare, se non fosse che si tratta di un oggetto interno alla Via Lattea. Un binocolo non consente di andare oltre la semplice individuazione, e l'oggetto rimane nebuloso; un telescopio di 200\u00a0mm di diametro \u00e8 lo strumento ideale per osservare NGC 2477, perch\u00e9 \u00e8 in grado di risolverlo in stelle. Le componenti pi\u00f9 luminose sono di magnitudine 10.\nLa declinazione moderatamente australe di quest'ammasso favorisce notevolmente gli osservatori dell'emisfero sud, sebbene si presenti circumpolare solo a partire da latitudini molto elevate; dall'emisfero boreale la sua osservazione risulta penalizzata in particolare alle elevate latitudini, mentre nella zona prossima al circolo polare non \u00e8 mai osservabile. Il periodo migliore per la sua osservazione nel cielo serale \u00e8 quello compreso fra dicembre e aprile.\nStoria delle osservazioni.\nIl primo a notare NGC 2477 fu l'abate Nicholas Louis de Lacaille, che lo osserv\u00f2 nel 1751 durante la sua permanenza a Citt\u00e0 del Capo, in Sudafrica; egli lo defin\u00ec come una \"nebulosa senza stelle\" nella sua opera del 1755. Il primo a risolverlo in stelle fu James Dunlop, che nel 1827 ne descrisse l'aspetto apparentemente nebuloso e la sua quasi completa risoluzione.\nCaratteristiche.\nNGC 2477 \u00e8 un ammasso ricco e luminoso, consistente di una nutrita popolazione di stelle; la sua distanza \u00e8 stimata attorno ai 1222\u00a0parsec (circa 4000 anni luce) ed \u00e8 quindi situato probabilmente in corrispondenza di un segmento del Braccio di Orione diretto verso l'esterno e forse intersecante il Braccio di Perseo, in un tratto che presenta segni di disgregazione a causa della sua terminazione.\nSi tratta di uno degli ammassi aperti pi\u00f9 ricchi che si conoscano; secondo alcune stime l'ammasso avrebbe oltre 1900 componenti, concentrate in uno spazio dal diametro di 22 anni luce; poich\u00e9 per\u00f2 l'oggetto giace in un tratto di Via Lattea ricchissimo di stelle di fondo, \u00e8 difficile stabilire con esattezza quali stelle siano membri effettivi dell'ammasso e quali no. Le componenti pi\u00f9 brillanti sono di dodicesima magnitudine apparente e possiedono un tasso di metallicit\u00e0 simile a quello del nostro Sole; le sue stelle avrebbero un'et\u00e0 di circa 1,3 miliardi di anni, il che renderebbe l'ammasso due volte pi\u00f9 vecchio delle Iadi."}
{"id": "1214130", "revid": "682087", "url": "https://it.wikipedia.org/wiki?curid=1214130", "title": "Omicidi seriali", "text": ""}
{"id": "1214133", "revid": "110157", "url": "https://it.wikipedia.org/wiki?curid=1214133", "title": "Chiesa di San Francesco (Sansepolcro)", "text": "La chiesa di San Francesco \u00e8 un luogo di culto cattolico che si trova nella piazza omonima a Sansepolcro.\nStoria e descrizione.\nLa costruzione della chiesa e del convento, primo esempio di stile gotico nella citt\u00e0, avvenne tra il 1258 e il 1321 sul terreno concesso al frate francescano Tommaso da Spello dal Comune di Sansepolcro. Con la divisione dell'Ordine francescano del 1517 il convento di Sansepolcro passa al ramo dei Frati Minori Conventuali, i quali officiano la chiesa fino al 1987.\nAll'esterno la chiesa conserva i caratteri dell'architettura trecentesca: la torre campanaria e sulla facciata il portale gotico ad arco trilobo e il grande occhio. L'interno, completamente rinnovato nel Settecento con l'apposizione della volta e del coro semicircolare, mantiene l'originario impianto a navata unica tipico degli ordini mendicanti. L'altare in pietra a forma di sarcofago con colonne tortili \u00e8 datato 1304. Della costruzione antica si conserva anche una statua in terracotta policroma del XV secolo raffigurante sant'Antonio di Padova.\nNella cripta \u00e8 conservato il corpo del beato Ranieri, frate francescano morto il giorno 1\u00ba novembre 1304. Da quella data, fino all'Ascensione del 1305 le autorit\u00e0 comunali provvidero a raccogliere numerose attestazioni di miracoli in vista della canonizzazione. Il registro notarile \u00e8 oggi conservato nell'archivio diocesano di Citt\u00e0 di Castello.\nNel 1948 venne danneggiata dal terremoto di Sansepolcro, e vi si registr\u00f2 l'unica vittima del sisma, una donna sepolta dal crollo parziale di una volta.\nCampanile.\nIn seguito a tale scossa tellurica, anche il campanile riport\u00f2 danni strutturali che ne resero necessaria la messa in sicurezza mediante la costruzione al suo interno di uno scheletro in cemento armato. Ulteriore intervento che sub\u00ec la struttura del campanile per favorirne la staticit\u00e0 fu quello di abbattere il muretto in pietra che delimitava la terrazza alla base della punta del campanile, sostituendolo con una ringhiera in ferro. Le campane successivamente vennero dotate di motori elettrici, \"mandando in pensione\" il classico sistema delle corde.\nSei campane sono ospitate nella cella campanaria del campanile della Chiesa di San Francesco; per via dell'elettrificazione le campane sono montate su di una struttura di sostegno (detta \"castello\") in ferro, quindi abbassate rispetto alla posizione originaria sospese fissate sui travi di legno. Funzionanti sono cinque campane; la sesta (che si trova sotto l'arco di una finestra a Nord) \u00e8 esclusa dal pannello di controllo elettronico, ma comunque suonabile tramite la sua corda, ed \u00e8 la campana che in passato era utilizzata dai frati per scandire i momenti quotidiani della vita conventuale.\nIl campanone, fuso nel 1765 da Giovanni Battista Donati Aquilano ha un peso di circa 18 quintali ed \u00e8 dedicata a San Bonaventura (\u00e8 intonata sul Fa).\nLa \"Raniera\", intonata sul La, pesa 11 quintali; \u00e8 dedicata a beato Ranieri dal Borgo, frate francescano, deceduto nel 1304, che visse nel convento di Sansepolcro. Nel settecentenario della sua morte il Comune di Sansepolcro decise di donare alla cittadinanza una nuova campana \u201cRaniera\u201d, sostituendo la sua precedente omonima del 1623; quella campana era gi\u00e0 stata a sua volta il risultato della fusione, nel chiostro del Convento (proprio di fronte alla cella vinaria dove il Ranieri trasmigr\u00f2 nell'anno 1304) dell'originaria campana che portava il nome del Beato sin dal 1314. La nuova campana, realizzata presso la Fonderia Pontificia Marinelli di Agnone (IS) fu installata nella cella campanaria nei primi giorni del mese di ottobre del 2004, dopo essere stata benedetta da don Alberto Gallorini, in quegli anni parroco della Concattedrale di Sansepolcro. Da quel momento la \u201cRaniera\u201d viene fatta suonare, su richiesta dei genitori, a ogni nascita per annunciare il lieto evento. La campana reca sul suo corpo le figure di San Francesco, del Beato Ranieri e dello stemma della citt\u00e0. Sono incise inoltre due dediche. Quella anteriore recita: \"\"Memore della devozione dei loro antichi predecessori che nel 1304 eressero ad onore di Dio e del Beato Ranieri un mirabile altare Gli amministratori della citt\u00e0 di Sansepolcro nel settecentesimo anniversario della morte del Beato vollero che la Raniera tornasse a far udire la sua voce per annunciare al popolo la gioia di nuove nascite\". La dedica posteriore, invece: \"Beato Ranieri 1304-2004 Pontificia Marinelli Fonderia Agnone\"\".\nL'Ave Maria fusa nel 1421 emette un Do, il suo nome \u00e8 ripreso dal momento in cui suonata, nell'ora dell'Ave Maria, la sera.\nLa Mezzana \u00e8 intonata sul Do#.\nIl cennino produce un Fa#, il nome \u00e8 dovuto al fatto che viene suonata come ultimo richiamo per la messa.\nOrgano a canne.\nLa chiesa di San Francesco \u00e8 dotata di un organo a canne della Ditta Enrico Giustozzi di Foligno. Lo strumento attuale \u00e8 il risultato dell'unione dell'organo meccanico gi\u00e0 esistente nella Chiesa ad un nuovo corpo d'organo. Tramite una consolle dotata di trasmissione elettro-pneumatica posta al lato sinistro del presbiterio si comandano entrambi i corpi d'organo posti sulle cantorie contrapposte ai lati del presbiterio. L'organo consta di 23 registri per un totale di 1285 singole canne. Della consolle il primo manuale, \"Grand'Organo\", comanda l'organo antico, il secondo, \"Espressivo\", corrisponde alla sezione nuova dello strumento.\nL'organo antico, adagiato sulla cantoria destra, di epoca ottocentesca, fu costruito dalla famiglia organaria Righi di Sansepolcro, utilizzando probabilmente parti di organi preesistenti e di scuole organarie differenti, sia lombarda che toscana. Organo di trasmissione meccanica, dotato di 13 registri comandati da manette ad incastro e due pedaletti, uno per il \"Ripieno\" ed uno per la \"Combinazione libera alla lombarda\"; possiede una tastiera di 56 note e pedaliera dritta di 20 note. Lo strumento venne gi\u00e0 elettrificato negli anni '50 del secolo scorso.\nNel 1972, per volere del Commendator Marco Buitoni, l'organo, oltre ad essere restaurato, fu ampliato con l'aggiunta di un nuovo corpo d'organo e dotato di una nuova consolle indipendente, a trasmissione elettro-pneumatica, di due manuali da 56 note e pedaliera concavo radiale di 32 note. Il corpo d'organo \"Espressivo\", alloggiato nella cantoria sinistra, \u00e8 dotato di 10 registri.\nLo strumento, reduce di un abbandono decennale, nel 2016 \u00e8 stato sottoposto ad un completo intervento di manutenzione straordinaria ad opera di Lorenzo Tosi, organista titolare della Cattedrale di Sansepolcro, e del M\u00b0 Paolo Fiorucci, direttore della Corale Domenico Stella e Coro Citt\u00e0 di Piero, che ha sede proprio nella Chiesa di San Francesco."}
{"id": "1214137", "revid": "1782831", "url": "https://it.wikipedia.org/wiki?curid=1214137", "title": "Lou Castel", "text": "Biografia.\nNato in Colombia da padre svedese e madre irlandese, \u00e8 cresciuto in Giamaica, a New York ed a Stoccolma. Trasferitosi in Italia, ha frequentato il Centro sperimentale di cinematografia di Roma. \u00c8 apparso in oltre 100 film di nazionalit\u00e0, generi e budget diversi. Ha lavorato in maggior parte con registi italiani, oltre che tedeschi e francesi, rivelandosi come interprete ribelle dell'opera prima di Marco Bellocchio, \"I pugni in tasca\" (1965). Attore estremamente eclettico, si \u00e8 sempre orientato verso un cinema senza compromessi, militante e impegnato. Negli anni settanta milit\u00f2 nella formazione della sinistra extraparlamentare denominata Partito Comunista (Marxista-Leninista) Italiano.\nIn Italia ha inoltre lavorato con Liliana Cavani in \"Francesco d'Assisi\" (1966), Salvatore Samperi in \"Grazie zia\" (1968), Ettore Scola in \"Che ora \u00e8\" (1989). Nel 1982 ritrova Bellocchio in \"Gli occhi, la bocca\" (1982). In seguito lavora principalmente in Francia: con Philippe Garrel realizza \"La nascita dell'amore\" e \"Elle a pass\u00e9 tant d'heures sous les sunlights\", con Siegfried in \"Louise (take 2)\", con Emmanuelle Bercot in \"Cl\u00e9ment\" e con Bertrand Bonello in \"Tiresia\".\n\u00c8 apparso anche in alcuni western italiani tra cui \"Qui\u00e9n sabe?\" di Damiano Damiani e \"Requiescant\" di Carlo Lizzani in cui recit\u00f2 al fianco di Pier Paolo Pasolini. Tra gli anni settanta ed ottanta lavora con altri grandi registi europei: Fassbinder in \"Attenzione alla puttana santa\" (1970), Claude Chabrol in \"Sterminate \"Gruppo Zero\"\" (\"Nada\") (1974), e Wim Wenders in \"L'amico americano\" (1977). In seguito recita con Luis Rego nel primo film del cineasta sperimentale Joseph Morder, \"El Cantor\". Nel 2016 riceve lo Starlight Cinema International Award al 34\u00ba Torino Film Festival.\nVita privata.\n\u00c8 stato il marito dell'attrice Marcella Michelangeli, da cui ebbe il figlio Rocco Quarzell, a sua volta attore."}
{"id": "1214139", "revid": "6923", "url": "https://it.wikipedia.org/wiki?curid=1214139", "title": "Luc d'Achery", "text": "Biografia.\nIl 4 ottobre del 1632 entr\u00f2 come monaco nell'abbazia benedettina della Trinit\u00e0 di Vend\u00f4me, ma nel 1637 venne trasferito per motivi di salute all'abbazia maurina di Saint-Germain-des-Pr\u00e9s, presso Parigi.\nNominato bibliotecario, rinvenne importanti manoscritti patristici e di storia ecclesiastica medievale: li raccolse e li pubblic\u00f2 tra il 1655 ed il 1677 nei tredici volumi dello \"Spicilegium, sive Collectio veterum aliquot scriptorum qui in Galliae bibliothecis, maxime Benedictinorum, latuerunt\", la sua opera principale, continuata da \u00c9tienne Baluze ed Edmond Mart\u00e8ne.\nAccanto a questa antologia vanno ricordate un'edizione delle \"epistole\" di san Barnaba (Parigi, 1645); l\"Asceticorum vulgo spiritualium opusculorum Indiculus\" (Parigi, 1645), che serv\u00ec al suo collega Claude Chantelou per la preparazione dei cinque volumi della \"Bibliotheca Patrum ascetica\" (Parigi, 1661); la pubblicazione dell\"opera omnia\" del beato Lanfranco di Pavia (1648), degli scritti dell'abate Guiberto di Nogent (1661) e della \"Regula Solitaria\" (1656), guida spirituale per eremiti redatta nel IX secolo da Grimlaico.\nRaccolse anche gran parte del materiale degli \"Acta Ordinis S. Benedicti\", completati e pubblicati da Jean Mabillon, che fu suo collaboratore e allievo e che ne continu\u00f2 l'opera."}
{"id": "1214141", "revid": "742538", "url": "https://it.wikipedia.org/wiki?curid=1214141", "title": "La citt\u00e0 di New York contro Homer", "text": "La Citt\u00e0 di New York contro Homer \u00e8 il 1\u00ba episodio della 9\u00aa stagione della serie animata \"I Simpson\". Qui compare per la prima volta Duffman, il front-man della Duff.\nTrama.\nAl bar di Boe, Barney viene designato come guidatore sobrio per la serata: intanto, Homer e gli altri festeggiano ubriacandosi l'arrivo di Duffman. Tornato a casa, Homer non ritrova per\u00f2 la sua auto e per 2 mesi non si hanno notizie di Barney: senza pi\u00f9 il mezzo, costruisce un'auto nuova usando un materasso. Lisa, sfogliando la posta, trova una lettera proveniente da New York: la vettura \u00e8 infatti parcheggiata, illegalmente, al World Trade Center. In caso di mancata rimozione entro 72 ore, verr\u00e0 gettata nell'East River. La famiglia decide cos\u00ec di andare nella Grande Mela, nonostante i ricordi negativi di Homer (che anni addietro visse brutte esperienze tra ladri, poliziotti corrotti e Woody Allen).\nBart, Lisa, Maggie e Marge visitano la metropoli mentre Homer attende l'arrivo di un vigile per rimuovere l'auto (bloccata da una ganascia alla ruota). L'attesa \u00e8 per\u00f2 lunga, e Homer la inganna mangiando \"khlav kalash\" (probabile parodia del kebab) e bevendo succo di granchio da un venditore ambulante: l'eccesso di cibo e bibite lo spinge per\u00f2 ad andare in bagno. La toilette pi\u00f9 vicina \u00e8 in una delle Torri, ma i servizi igienici (all'ultimo piano) sono inutilizzabili: Homer raggiunge cos\u00ec l'altra Torre, vedendo dalla finestra un vigile che deposita sull'auto un'altra contravvenzione. \nDeciso a fuggire dalla citt\u00e0, parte con la ganascia ancora attaccata e danneggia gravemente l'automobile nel parafango e anche, nel tentativo di rimuovere la ganascia, con un martello pneumatico mandando in frantumi tra l'altro il parabrezza: supera il Central Park e ritrova la famiglia, mentre sta compiendo un giro in carro. Deformato in volto dalla rabbia, riporta cos\u00ec tutti a casa incontrando davanti a lui un camion della nettezza urbana che perdendo la spazzatura gli fa cadere in faccia un sacco contenente tra le altre cose una siringa usata."}
{"id": "1214143", "revid": "56818", "url": "https://it.wikipedia.org/wiki?curid=1214143", "title": "Paralisi cerebrali infantili", "text": ""}
{"id": "1214150", "revid": "87249063", "url": "https://it.wikipedia.org/wiki?curid=1214150", "title": "Pantegana", "text": ""}
{"id": "1214158", "revid": "2519", "url": "https://it.wikipedia.org/wiki?curid=1214158", "title": "Andreas Vesalius", "text": ""}
{"id": "1214159", "revid": "767487", "url": "https://it.wikipedia.org/wiki?curid=1214159", "title": "Deposito a risparmio", "text": "Il deposito a risparmio \u00e8 la forma pi\u00f9 tradizionale di raccolta del risparmio da parte degli Istituti di credito. Destinato essenzialmente al privato cittadino, il deposito a risparmio viene utilizzato soprattutto come destinazione temporanea del denaro, onde evitare la custodia personale di somme anche consistenti in contanti, in attesa di un utilizzo dello stesso, sia per le necessit\u00e0 quotidiane che per eventuali investimenti in forme diverse pi\u00f9 redditizie.\nCaratteristiche principali.\nIl deposito a risparmio \u00e8 caratterizzato solitamente dalla presenza, per la registrazione delle operazioni effettuate, del cosiddetto \"libretto\", un documento rilasciato dalla banca al depositante sul quale vengono registrate progressivamente le diverse operazioni e la cui presentazione allo sportello \u00e8 necessaria per l'effettuazione delle operazioni bancarie.\nUn libretto a risparmio pu\u00f2 essere sia \"nominativo\" che \"al portatore\":\nPur essendo stato concepito per l'utilizzo da parte delle persone fisiche, \u00e8 consentita l'intestazione nominativa di un deposito a risparmio anche ad enti e societ\u00e0 regolarmente costituiti (persone giuridiche).\nUn deposito a risparmio pu\u00f2 essere \"libero\" oppure \"vincolato\":\nContrariamente al conto corrente di corrispondenza, il deposito a risparmio non contempla la possibilit\u00e0 di emettere assegni a valere sulla disponibilit\u00e0, e non consente di operare, anche solo con sconfinamenti temporanei, in maniera tale da rendere negativo il saldo contabile del deposito.\nOperativit\u00e0 moderna.\nPur avendo mantenuto la gran parte delle proprie caratteristiche \"storiche\", il deposito a risparmio ha avuto a partire dagli anni settanta una certa evoluzione, onde poter meglio andare incontro alle mutate necessit\u00e0 della clientela bancaria.\nIn particolare:"}
{"id": "1214161", "revid": "339392", "url": "https://it.wikipedia.org/wiki?curid=1214161", "title": "Under 18", "text": ""}
{"id": "1214163", "revid": "34910", "url": "https://it.wikipedia.org/wiki?curid=1214163", "title": "Episodi de L'ispettore Barnaby (prima stagione)", "text": "La prima stagione del telefilm L'ispettore Barnaby \u00e8 andata in onda nel Regno Unito dal 22 marzo al 6 maggio 1998 sul network ITV. Quasi un anno prima, il 23 marzo 1997, venne trasmesso un episodio pilota, incluso qui prima degli episodi della stagione.\nIl prezzo del silenzio (episodio pilota).\nTrama.\nL'anziana Emily Simpson si reca nel bosco per fotografare una rara orchidea ma, casualmente, assiste ad una scena che la fa rimanere scioccata e la costringe a fuggire via. \nIl giorno dopo la signora Simpson viene trovata morta nella sua abitazione. La causa della sua morte lascia pensare che si sia trattato di un fatale incidente, ma la vicina di casa della povera donna, Lucy Bellringer, \u00e8 convinta si tratti di omicidio e chiede all'ispettore Barnaby e al sergente Troy di indagare pi\u00f9 a fondo.&lt;br&gt;\nI due si mettono subito all'opera e Barnaby va a casa del dottor Lassiter per chiedere all'uomo quali fossero le condizioni di salute della povera Emily. Qui fa la conoscenza anche della seconda moglie di Lassiter, Barbara, e di sua figlia Judy che frequenta Michael Lacey, un artista locale. \nDopo che Barnaby, se ne \u00e8 andato, la signora Lassiter riceve una telefonata da parte della signora Rainbird, madre dell'impresario funebre Dennis, che le chiede 500 sterline in cambio del suo silenzio.&lt;br&gt; \nNel frattempo Barnaby e Troy decidono anche di andare a far visita a casa dell'anziano Henry Trace, prossimo alle nozze con la pi\u00f9 giovane Catherine Lacey, sorella di Michael. L'ispettore chiede all'uomo di parlare della morte della prima moglie Annabella (Bella), poich\u00e9 risultava che prima di essere uccisa, la signora Simpson avesse contattato il Telefono Amico locale, borbottando parole sconnesse come \u201cproprio come la povera Annabella\u2026\u201d; il signor Trace \u00e8 restio a parlare di questo tragico avvenimento, ma alla fine acconsente e dice che la sua prima moglie mor\u00ec durante una battuta di caccia: allontanatasi dal resto del gruppo dopo essersi distorta una caviglia, venne colpita da un proiettile, che la lasci\u00f2 morta sul colpo. \nIl signor Trace rivela, inoltre, che il giorno in questione moltissime persone avevano deciso di partecipare alla battuta di caccia: il dottor Lassiter, Michael Lacey, il guardiacaccia e persino la sorella di Bella, Phyllis, che solitamente se ne restava sempre chiusa in casa. Quindi chiunque avrebbe potuto sparare accidentalmente alla donna.\nIl signor Barnaby e il sergente Troy vengono poi scortati da Catherine Lacey nella stanza di Phyllis. La donna sembra molto agitata alla prospettiva di dover parlare con due poliziotti e rivela solamente che lei venne a vivere l\u00ec per volere di sua sorella, che desiderava una mano per accudire il marito malato; e che anche dopo la morte di Bella lei rimase a vivere l\u00ec, stavolta per volere dello stesso Henry Trace.&lt;br&gt;\nIntanto Dennis Rainbird torna a casa portando con s\u00e9 una coperta nera che sembra appartenere proprio alle due persone che la signora Simpson aveva scorto nel bosco. Dennis e sua madre sono molto felici alla prospettiva di poter ricattare qualcun altro, ma lo stesso assassino di Emily Simpson si introduce in casa loro e li uccide.\nBarnaby e Troy vanno dunque a casa delle due vittime e perquisiscono la torretta presso cui la signora Rainbird si divertiva a spiare nei dintorni. Qui Barnaby trova dei fascicoli in cui sono annotati minuziosamente tutti gli spostamenti degli abitanti del villaggio. Ma un fascicolo sembra avere una pagina strappata.\nAnalizzando i fascicoli, Barnaby scopre che l'assassino di Bella Trace era proprio sua sorella Phyllis. I due poliziotti si recano quindi a casa Trace per arrestarla. Vanno poi a perquisire l'abitazione di Michael e Catherine Lacey e trovano nello studio di Michael l'arma del delitto. Tutte le prove sembrano quindi ricondurre a lui, ma mentre Barnaby e Troy lo scortano alla centrale di polizia, incontrano per strada Catherine, la sorella di Michael. Il giovane, attraverso il finestrino dell'auto, traccia con le dita la sagoma di un rettangolo.&lt;br&gt;\nIl caso sembra risolto ma qualcosa non torna. Dopo essere tornato a casa Lassiter per parlare con Judy (la figlia del medico), Barnaby scopre che la sera dei delitti il giovane Lacey si trovava nel suo studio insieme alla ragazza. Intanto, Phyllis si suicida in carcere. \nBarnaby, deciso di risolvere il caso una volta per tutte, decide di andare a Brighton per interrogare l'ex tata dei fratelli Lacey, Mary Sharp. Questa racconta che se ne era andata poich\u00e9 aveva scoperto della relazione amorosa tra Michael e Catherine. \nIl puzzle sembra ormai completo.\nL'assassino di Bella Trace non era stata sua sorella Phyllis; la donna infatti (inesperta di armi) aveva sbagliato mira e aveva creduto di aver colpito Bella poich\u00e9 la donna si era accasciata al suolo, a causa per\u00f2 della storta alla caviglia. Il vero assassino di Bella era proprio Catherine Lacey, con la complicit\u00e0 di suo fratello Michael. I due, infatti, volevano far fuori Bella Trace, perch\u00e9 cos\u00ec Henry avrebbe sposato Catherine e la giovane avrebbe ereditato tutti i suoi soldi. \nInoltre ad uccidere Emily Simpson, Dennis Rainbird e sua madre era stata sempre Catherine. Tutti e tre, infatti, avevano visto lei e suo fratello fare l'amore nel bosco. \nMa prima di poter arrestare Catherine, Mary Sharp telefona a Michael raccontandogli tutto; e lui e sua sorella, prima di essere arrestati, si suicidano nel bosco.\nScritto nel sangue.\nNel villaggio di Midsomer Worthy, c'\u00e8 una grande attesa nel circolo degli scrittori, sta arrivando il famoso romanziere Max Fenning. Il mattino seguente dopo l'incontro con il romanziere, il segretario del circolo Hadleigh viene trovato morto nel suo letto. Nelle indagini L'ispettore Barnaby e il suo vice Troy scoprono che la vittima aveva molti segreti.\nMorte di un uomo vanitoso.\nAgnes Gray, anziana donna del luogo, viene trovata morta, galleggiante nel fiume. Barnaby cerca di capire le motivazioni del delitto. Intanto Joyce, la moglie dell'ispettore, partecipa come attrice nella rappresentazione drammatica di Amadeus a Couston. Esslyn Carmichael, cugino di Agnes, si taglia inavvertitamente la gola durante l'atto finale, nelle indagini si scopre che i due delitti sono collegati. \nIl mulino di Morton Fendle.\nGli abitanti di Morton Fendle sono in agitazione quando scoprono da una notizia che l'investimento che avevano fatto \u00e8 fallito, cercano delle spiegazioni dal proprietario Alan Hollingsworth, il proprietario di un centro artigianale locale. Quando la moglie Simone scompare Barnaby \u00e8 il sergente Troy indagano sul caso scoprono una realt\u00e0 che proprio non si aspettavano.\nMorte nella residenza.\nBill Carter fondatore della comune Lodge of the Golden Windhorse dove accoglie persone che hanno bisogno di aiuto, muore cadendo dalle scale dopo una lite. Secondo Barnaby \u00e8 solo un banale incidente, il caso sta per essere chiuso quando Ian Craigie, il capo della comune viene trovato morto pugnalato dopo una seduta spiritica. Barnaby e Troy ricominciano ad indagare, scoprendo molto di pi\u00f9."}
{"id": "1214164", "revid": "731511", "url": "https://it.wikipedia.org/wiki?curid=1214164", "title": "Richard Brooks", "text": "Biografia.\nFiglio di immigrati russi di origine ebraica, Brooks consegu\u00ec la laurea alla Temple University, e successivamente inizi\u00f2 a lavorare come cronista sportivo, per poi divenire collaboratore della NBC. Bench\u00e9 avesse gi\u00e0 in precedenza sceneggiato alcuni b-movie, fu solo dopo la guerra, cui prese parte per due anni come \"marine\", che si afferm\u00f2 a Hollywood. Grazie al successo di alcuni suoi romanzi, tra i quali \"The Brick Foxhole\", da cui venne tratto il film \"Odio implacabile\" (1947) di Edward Dmytryk, \"The Boiling Point\" (1948) e \"The Producer\" (1951) - vivida rappresentazione del sistema delle \"major\", ispirata alla figura del produttore Mark Hellinger - Brooks ottenne l'incarico di sceneggiatore di alcune importanti produzioni: \"Forza bruta\" (1947) di Jules Dassin, e \"L'isola di corallo\" (1948) di John Huston.\nBrooks continu\u00f2 a esercitare l'attivit\u00e0 di sceneggiatore anche dopo il suo passaggio alla regia con \"La rivolta\" (1950). Nel suo periodo d'oro, a cavallo tra gli anni cinquanta e sessanta, ottenne cinque candidature all'Oscar per la migliore sceneggiatura, per \"Il seme della violenza\" (1955), \"La gatta sul tetto che scotta\" (1958), \"I professionisti\" (1966), \"A sangue freddo\" (1967) e \"Il figlio di Giuda\" (1960) che, oltre alla statuetta per la sceneggiatura, si aggiudic\u00f2 l'Oscar al miglior attore per Burt Lancaster e l'Oscar alla miglior attrice non protagonista per Shirley Jones.\nNel 1960 Brooks spos\u00f2 l'attrice Jean Simmons, dopo che questa aveva divorziato da Stewart Granger. Dal matrimonio nacque una figlia, Kate, ma la coppia adott\u00f2 anche Tracy (la figlia della Simmons e Granger). Il matrimonio fin\u00ec con una separazione nel 1977, ma il divorzio ebbe effetto legale solo nel 1980. In precedenza, Brooks era stato sposato per undici anni con Harriette Levin, dalla quale aveva divorziato .\nCircondato dalla famiglia e dall'amico di lunga data Gene Kelly, Brooks mor\u00ec per insufficienza cardiaca nel 1992 nella sua casa a Coldwater Canyon a Studio City, in California. Fu sepolto nel cimitero di Hillside Memorial Park a Culver City, in California, a pochi passi dalle tombe dei suoi genitori. Sulla sua tomba \u00e8 stata posta una targa con la scritta \"Prima viene la parola ...\". La citazione venne scelta dalla figliastra, Tracy Granger, che ha sempre identificato Brooks pi\u00f9 fortemente come scrittore che regista\nTemi.\nAutore versatile e poliedrico, esplor\u00f2 le potenzialit\u00e0 del linguaggio filmico, confrontandosi con gli autori pi\u00f9 disparati, dai grandi drammaturghi americani contemporanei, come Tennessee Williams in \"La gatta sul tetto che scotta\" (1958) e \"La dolce ala della giovinezza\" (1962) e Francis Scott Fitzgerald in \"L'ultima volta che vidi Parigi\" (1954) ai grandi romanzieri del XIX secolo, come F\u00ebdor Dostoevskij in \"Karamazov\" (1958) e Joseph Conrad in \"Lord Jim\" (1965) e cimentandosi in ogni genere cinematografico, dal western con \"Stringi i denti e vai!\" (1975) e il pi\u00f9 crepuscolare \"L'ultima caccia\" (1956), al dramma sentimentale, dal thriller come \"Il genio della rapina\" (1971) e \"Obiettivo mortale\" (1982) al film di impegno sociale e politico.\nProprio in quest'ultimo genere, in continuit\u00e0 con la sua precedente attivit\u00e0 di scrittore, il liberal Richard Brooks, cresciuto negli ideali democratici ed egualitari del \"New Deal\" rooseveltiano, d\u00e0 probabilmente i risultati pi\u00f9 elevati. Dalla denuncia della concentrazione del potere mediatico e della sua sempre crescente influenza, ne \"Il figlio di Giuda\" (1960), ma soprattutto \"L'ultima minaccia\" (1952), allo svelamento dei meccanismi della discriminazione razziale ne \"Il seme della violenza\" (1955), \"Qualcosa che vale\" (1957), ambedue con un giovane Sidney Poitier, sino al profetico, gi\u00e0 citato \"Obiettivo mortale\" (1982) in cui, a seguito degli intrighi del potere politico, il World Trade Center viene colpito da una serie di attentati, Brooks, in modo sempre pi\u00f9 disincantato ed impotente, illustra le dinamiche di un potere che si distacca progressivamente dal popolo.\nFilmografia.\nRegista e sceneggiatore.\nTutti i film sono stati diretti da Brooks e sceneggiati (eccetto dove indicato) dallo stesso."}
{"id": "1214166", "revid": "1573940", "url": "https://it.wikipedia.org/wiki?curid=1214166", "title": "Chiesa di San Francesco Saverio (Sansepolcro)", "text": "La chiesa di San Francesco Saverio e il Palazzo del seminario che sorge accanto ad esso sono due edifici sacri che si trovano in via Pier della Francesca a Sansepolcro.\nLa chiesa e il Collegio dei Gesuiti adiacente (poi Seminario vescovile, fino al 1966; ora sede di un istituto tecnico commerciale) furono costruiti contemporaneamente tra il 1680 e il 1690, per ospitare l'Ordine religioso appena arrivato a Sansepolcro. Il progetto della chiesa e del collegio fu eseguito dall'architetto gesuita Ciriaco Pichi (1653), originario di Sansepolcro, al quale si deve anche la chiesa di Sant'Ignazio ad Arezzo. Nel 1725 l'intero edificio subisce alcuni danni a motivo del terremoto.\nDi notevole interesse sono sia la facciata in laterizio con soluzioni architettoniche di grande omogeneit\u00e0 ed equilibrio, che l'interno con decorazione a stucco dalle linee sobrie, organizzata lungo le pareti con membrature classiche in cui sono inserite nove statue di \"Virt\u00f9\".\nNel 1773, al momento della soppressione della Compagnia di Ges\u00f9, nell'edificio del collegio vengono insediate le scuole pubbliche e il Seminario Vescovile di Sansepolcro, che vi manterr\u00e0 la propria sede fino al trasferimento nella Villa del Petreto nell'anno 1966.\nSu iniziativa del vescovo di Sansepolcro mons. Domenico Bornigia, nel 1955 la grande chiesa \u00e8 stata trasformata in sala congressi e cinematografica, e ancora oggi svolge questa funzione."}
{"id": "1214167", "revid": "287204", "url": "https://it.wikipedia.org/wiki?curid=1214167", "title": "Rajaraja Chola I", "text": "\u00c8 lui che ha trasformato il regno Chola in un impero, estendendo il suo potere su tutto il sud dell'India e su buona parte dell'odierno Sri Lanka. \nRajaraja I fece diventare la dinastia Chola una grande potenza marittima nel sud dell'India, seppe creare un potente impero, ne estese i confini con grandi conquiste territoriali e port\u00f2 allo splendore la citt\u00e0 di Tanjore (Thanjavur, secondo la doppia terminologia tamil/inglese) sua capitale, facendone un centro culturale che raccolse artisti e studiosi di scienze sacre. Nella citt\u00e0 fece costruire un grande tempio, il Brihadeshwara (dedicato al dio Shiva), simbolo della gloria, della potenza e della ricchezza dei Chola, che port\u00f2 a termine in soli sei anni. Nell'arco della sua reggenza fece costruire, in totale, 52 templi."}
{"id": "1214169", "revid": "124123", "url": "https://it.wikipedia.org/wiki?curid=1214169", "title": "Malandrino e Veronica", "text": "Malandrino e Veronica \u00e8 un duo comico formato da La loro carriera inizia negli anni Ottanta presso il Derby Club di Milano.\nEsordi televisivi.\nNel 1982 vincono il concorso \"Voci e volti nuovi per gli anni ottanta\", organizzato dalla Rai. Nel 1984 debuttano nel programma di Rai 1 \"Loretta Goggi in quiz\". Nel 1985 vincono a Loano il primo Festival Nazionale dei Cabaret e partecipano a Drive In su Italia 1. Da l\u00ec seguiranno tutta una serie di partecipazioni a trasmissioni comiche, fino alle pi\u00f9 recenti apparizioni come inviati a \"Quelli che il calcio\", da tifosi del Bologna.\nCinema.\nHanno partecipato a vari film tra cui \"Per non dimenticare\", \"Il segreto del successo\", \"Un giorno fortunato\" e \"Muzungu\" di Massimo Martelli. Paolo Maria Veronica \u00e8 inoltre presente ne \"Il toro\" e in \"Vesna va veloce\" di Carlo Mazzacurati.\nRadio.\nDal 2015 conducono la trasmissione \"Bolognesi DOC\" su Radio Bologna 1.\nPersonaggi.\nSono particolarmente conosciuti per le interpretazioni di personaggi caratteristici:"}
{"id": "1214174", "revid": "253269", "url": "https://it.wikipedia.org/wiki?curid=1214174", "title": "Anthony Harvey", "text": "Tra gli altri, fu montatore per i film di Stanley Kubrick \"Lolita\" (1962) e \"\" (1964). Diresse \"Il leone d'inverno\" (1968), per il quale ricevette una candidatura all'Oscar al miglior regista."}
{"id": "1214175", "revid": "1982", "url": "https://it.wikipedia.org/wiki?curid=1214175", "title": "Near-Earth object", "text": ""}
{"id": "1214184", "revid": "1683511", "url": "https://it.wikipedia.org/wiki?curid=1214184", "title": "Justin Theroux", "text": "Biografia.\nNato e cresciuto a Washington, si \u00e8 diplomato in drammaturgia ed arti visuali presso il \"Bennington College\". \u00c8 di origini franco-canadesi (il cognome \"Theroux\", infatti, \u00e8 endemico delle regioni francesi di Sarthe ed Yonne) ed italiane da parte di padre. Proviene da una famiglia di artisti: il padre Eugene \u00e8 un artista concettuale, la madre Phyllis \u00e8 una scrittrice, il cugino Louis \u00e8 giornalista, mentre lo zio \u00e8 lo scrittore Paul Theroux.\nDopo gli studi si trasferisce a New York, dove inizia a recitare in teatro, al cinema debutta nel 1996 nel film \"Ho sparato a Andy Warhol\". Negli anni successivi si divide equamente tra teatro e cinema, partecipa ai film \"American Psycho\" e \"Il club dei cuori infranti\". Nel 2001 recita in \"Mulholland Drive\" di David Lynch, prendendo idealmente il posto di Kyle MacLachlan come attore feticcio del regista, infatti Theroux partecipa anche a \"Inland Empire - L'impero della mente\" del 2006.\nOltre a recitare si destreggia anche come ballerino di break dance. Dopo essersi esibito alle nozze di Ben Stiller, l'attore gli affida una parte nel film \"Zoolander\" di cui \u00e8 regista. Con Stiller lavorer\u00e0 nuovamente nella commedia \"Duplex - Un appartamento per tre\". Inoltre nel corso della sua carriera ha preso parte a film come \"Charlie's Angels - Pi\u00f9 che mai\", \"Tu mi ami\" e \"Miami Vice\", ed a serie televisive di successo come \"Alias\", \"Ally McBeal\", \"Sex and the City\" e \"Six Feet Under\". \u00c8 apparso nel videoclip dei Muse \"Hysteria\".\nNel 2006 debutta alla regia, dirigendo \"Dedication\" presentato al Sundance Film Festival, e collabora alla sceneggiatura, oltre ad essere interprete di \"Tropic Thunder\", quarta regia di Ben Stiller. Ha scritto la sceneggiatura di \"Iron Man 2\", uscito nelle sale a fine aprile del 2010. Dal 2014 \u00e8 il protagonista della drammatica serie televisiva \"The Leftovers - Svaniti nel nulla\".\nVita privata.\nJustin Theroux \u00e8 anche pittore, scultore e crea arredi con pezzi di recupero trovati nelle discariche. Nel 2011 si fidanza con Jennifer Aniston; Il 5 agosto 2015 i due si sposano a Beverly Hills nella villa a Los Angeles di lei con una cerimonia privata. La coppia annuncia la separazione il 16 febbraio 2018.\nDoppiatori italiani.\nNella versione in lingua italiana dei suoi lavori, Justin Theroux \u00e8 stato doppiato da:\nDa doppiatore \u00e8 stato sostituito da:"}
{"id": "1214187", "revid": "263777", "url": "https://it.wikipedia.org/wiki?curid=1214187", "title": "Simon Templar (serie televisiva)", "text": ""}
{"id": "1214191", "revid": "14691", "url": "https://it.wikipedia.org/wiki?curid=1214191", "title": "Rajaraja", "text": ""}
{"id": "1214193", "revid": "287204", "url": "https://it.wikipedia.org/wiki?curid=1214193", "title": "Reale Yacht Club Canottieri Savoia", "text": "Il Reale Yacht Club Canottieri Savoia \u00e8 un antico e prestigioso circolo nautico di Napoli, fondato nel 1893 con il nome Circolo Canottieri Sebezia. Il Circolo sorge sulla Banchina Santa Lucia a ridosso dell'omonimo borgo, nel quartiere San Ferdinando.\nLa sede.\nLa sede del Circolo \u00e8 situata sulla Banchina Santa Lucia fin dal 1893.\nPer assicurarsi i locali i soci fondatori furono costretti a coabitare con la bottega di un fabbro. In seguito il Circolo ottenne in affitto tutti i locali, che dal 1926 vennero acquistati da Giorgio Ascarelli, proprietario del Calcio Napoli.\nPi\u00f9 tardi Ascarelli accett\u00f2 di rivenderli ai soci del Savoia. Tuttavia la compravendita fu seguita da numerose polemiche per il prezzo dell'immobile, ritenuto da molti troppo alto.\nLa sede ha una superficie coperta di 1.000\u00a0m\u00b2 situati proprio sulla banchina del porticciolo di Borgo marinari. La superficie esterna \u00e8 composta da una terrazza con giardino e da una parte della banchina stessa.\nStoria.\nIl Circolo Canottieri Sebezia \u00e8 stato fondato il 15 luglio 1893 da undici soci precedentemente appartenenti al Circolo del Remo e della Vela Italia. Due anni dopo il nome sarebbe diventato Yacht Club Canottieri Savoia. Gli undici fondatori si staccano di comune accordo dal Circolo Italia per costituire una alternativa agonistica al loro vecchio circolo. Nell'accordo di scissione il nuovo circolo riceveva in dote un vecchio quattro jole a sedile fisso chiamato \"Nautilus\".\nIl 15 agosto 1894, nel corso di una violenta burrasca, il \"Nautilus\" si capovolse causando la morte di tre dei quattro occupanti che partecipavano ad un raid remiero Napoli-Capri-Napoli. La Canottieri Sebezia, duramente colpita da lutto, rischi\u00f2 lo scioglimento. I soci si rivolsero alla Casa Regnante in cerca di aiuto. Umberto I e il figlio ed erede Vittorio Emanuele, Principe di Napoli, intervennero in favore del Circolo, dandogli un nuovo slancio.\nPer gratitudine verso i Reali, i soci della Canottieri Sebezia cambiarono il nome del Circolo inserendo il nome \"Savoia\" e, per ricordare gli amici scomparsi, sostituirono il colore sociale celeste con il colore nero.\nIn seguito Vittorio Emanuele III, divenuto re, conceder\u00e0 al Savoia la patente di \"Circolo Reale\" e ne assumer\u00e0 la Presidenza Onoraria che manterr\u00e0 per ben quarantasei anni. Nel 1900 ancora una volta in onore alla Casa Savoia, i colori sociali cambieranno nuovamente e il nero verr\u00e0 sostituito dal definitivo blu Savoia. La vita sportiva e sociale del Club dal 1895 in avanti avr\u00e0 uno sviluppo frenetico. Lo yacht \u2018Caprice\u2019 dell\u2019ing. Emilio Anatra si aggiudica, vincendo ben tre edizioni consecutive, la famosissima coppa Gordon Bennett che si disputa in Costa Azzurra, coppa riservata ai grandi yacht di venti tonnellate quasi tutti appartenenti alle famiglie regnanti d\u2019Europa. I canottieri vincono di fila cinque edizioni della Coppa Lysistrata. Lo star \u2018Orsa\u2019 vince a Marsiglia nel 1934 il primo Campionato Europeo della Classe Star, con l\u2019equipaggio Giannini-Malfitano. Tra le due guerre i colori del Savoia ottengono vittorie di grande prestigio sia nella vela che nel canottaggio.\nDal dopoguerra fino ai giorni nostri molti titoli italiani e europei e mondiali sono conquistati da equipaggi del Savoia. L\u2019otto metri \u2018Miranda III\u2019 del Circolo Savoia nel 1949 viene scelto per difendere i colori italiani nella Coppa di Francia. \u00c8 l\u2019ultima partecipazione degli 8 metri S.I. a questa prestigiosa competizione. Nel 1960 il Savoia viene scelto quale centro operativo delle Olimpiadi della Vela di Napoli e il Dragone \u201cVenilia\u201d, con Nino Cosentino al timone, vince la medaglia di bronzo alle Olimpiadi di Napoli nel 1960.\nNel corso degli anni Ottanta il Savoia soffre di una crisi che ai pi\u00f9 sembra irreversibile, il numero dei soci pi\u00f9 che dimezzato e le attivit\u00e0 sportive e sociali ridotte al lumicino. Nel 1991 la svolta. Un colpo di vento spazza via le carte da giuoco, allontana per sempre le decine di anziane signore che occupano tutti i pomeriggi la sede sociale, riaccende l\u2019entusiasmo e riafferma l\u2019orgoglio dell\u2019appartenenza.\nIl Savoia riprende a vivere. Le vecchie regole della vita sociale mai codificate da Statuti e Regolamenti del club vengono rispolverate. Si cena sempre con giacca e cravatta sia d\u2019estate che d\u2019inverno, i telefonini rigorosamente spenti e le signore sempre accompagnate, specialmente al ristorante, la politica tenacemente tenuta fuori dal Circolo.\nOggi il Circolo ha soci inseriti ai pi\u00f9 alti livelli della vita politica, scientifica, industriale, amatoriale, artistica e non solo nazionale. Ai successi sportivi del Club si affiancano ogni giorno eventi sociali che fanno del Savoia il centro prestigioso della pi\u00f9 bella attivit\u00e0 culturale e mondana di Napoli. Nel 1997 su iniziativa del presidente Dalla Vecchia, l\u2019Assemblea dei Soci decide di ritornare alla vecchia denominazione riappropriandosi cos\u00ec dell\u2019appellativo di \u201cReale\u201d scomparso nel 1946 dopo l\u2019esito del referendum istituzionale.\nNel 1993 il maxi yacht \u201cBlu Emeraude\u201d vince con Raffaele Raiola il Campionato del Mondo dei Maxi Yacht. Il socio Vincenzo Onorato vince negli Stati Uniti nell\u2019anno 2000 il Campionato del Mondo \u201cMumm 30\u201d e, a seguire, quello degli IMS. Nel 2001 Vincenzo Onorato lancia la sfida per conto e nome del Circolo Savoia al Royal New Zealand Yacht Club di Auckland per l\u2018America\u2019s Cup 2002-2003 con Mascalzone Latino.\nNel mese di gennaio 2002 il CONI conferisce al Circolo Savoia \u2013 unica societ\u00e0 velica italiana \u2013 il Collare d\u2019Oro al Merito sportivo, la massima onorificenza riservata alle societ\u00e0 sportive centenarie.\nMolti altri successi nell\u2019ultimo periodo hanno arricchito il palmar\u00e8s del Circolo Savoia. Il maxi yacht IDEA di Raffaele Raiola vince nel 2003 a Porto Cervo il Campionato del Mondo della Classe. Viviana Bulgarelli, partecipa ai Campionati del Mondo di Canottaggio e conquista ad Atene la medaglia d\u2019argento nel due di coppia.\nIl Circolo Savoia nel 2003 si aggiudica il trofeo Paolo d\u2019Aloia, trofeo messo in palio dalla Federazione Italiana Canottaggio ed assegnato alla Societ\u00e0 vincitrice della speciale classifica annuale riservata all\u2019attivit\u00e0 giovanile nazionale. In questi ultimi anni il Savoia \u00e8 diventato il Circolo di rappresentanza della Regione Campania e del Comune di Napoli. Capi di Stato, Primi Ministri, Ambasciatori, Premi Nobel, grandi nomi della cultura mondiale in visita ufficiale nella citt\u00e0 sono accolti nei Saloni del Circolo.\nAl Circolo Savoia nel marzo del 2003 \u00e8 stata organizzata la Cena di Gala in onore di Vittorio Emanuele e della sua famiglia in occasione del ritorno a Napoli dopo il lungo esilio.\nIn anni recenti, il simbolo pi\u00f9 luminoso della sezione sportiva del Circolo Savoia \u00e8 certamente stato Matteo Castaldo, il canottiere che ha portato a Santa Lucia il primo titolo italiano di canottaggio (in singolo). Da quel successo, per Castaldo si sono aperte le porte del grande sport internazionale. Il Socio Benemerito del Club ha vinto il titolo mondiale nel 2015, la medaglia di bronzo olimpica a Rio 2016 e ancora medaglie iridate in tutti i campi di regata. Di fatto, insieme all\u2019altro olimpico di Rio de Janeiro, Fabio Infimo, ha aperto la strada a una nuova generazione che nel 2018 s\u2019\u00e8 affermata con il successo mondiale di Alfonso Scalzone e Giuseppe Di Mare, in grado di conquistare nel giro di un biennio tutto ci\u00f2 che era possibile vincere a livello italiano ed internazionale (europei, mondiali giovanili, mondiali universitari). L\u2019ultimo successo \u00e8 il Mondiale assoluto a Plovdiv, in Bulgaria, il secondo per il Circolo Savoia dopo quello di Castaldo.\nNel 2018, il Circolo Savoia ha fatto registrare numeri record nel canottaggio con la conquista di 10 titoli italiani, di medaglie internazionali e della Coppa Lysistrata, vinta 5 volte in 7 anni dal 2012 al 2018.\nNel 2018 \u00e8 tornata in alto anche la sezione velica, grazie agli atleti che si sono distinti nelle acque di tutta Europa vincendo due Medaglie d\u2019Oro ed una di Bronzo ai Campionati italiani. Particolare soddisfazione ha dato al club la vittoria del Campionato italiano assoluto Offshore conseguito dal Pietro Moschini, socio del club, con la sua \u201cEndlessgame\u201d anche perch\u00e9 \u00e8 stata accompagnata dalla vittoria di una delle regate di altura pi\u00f9 importanti e fascinose che si svolgono nel Mediterraneo: la \u201cPalermo-Montecarlo\u201d, mai prima d\u2019ora vinta dal Circolo Savoia.\nIl Circolo Savoia oggi \u00e8 presieduto dall'Avv. Fabrizio Cattaneo Della Volta, in carica dal 13 Aprile 2019.\nAttivit\u00e0 sportiva.\nIl Reale Yacht Club Canottieri Savoia organizza diversi eventi sportivi di livello nazionale e internazionale e partecipa a vari campionati di canottaggio e di vela.\nAl Savoia questi sport sono praticati, con ottimi risultati, anche a livello giovanile.\nIl Circolo ogni anno si dedica alla formazione di nuovi atleti organizzando corsi per allievi di canottaggio e vela per le classi: 420, Laser e Optimist.\nInoltre il Circolo Savoia organizza numerose regate nel golfo di Napoli per diverse classi veliche.\nAlbo d'oro.\nCanottaggio.\nL'albo d'oro del Reale Yacht Club Canottieri Savoia comprende molteplici titoli italiani e internazionali di canottaggio.\nCampionati Mondiali ed Europei\nRegate Internazionali\nCampionati italiani\nVela.\nL'albo d'oro del Reale Yacht Club Canottieri Savoia comprende molteplici titoli italiani e internazionali di vela. Riportiamo di seguito solo i titoli pi\u00f9 importanti.\nOlimpiadi\nCampionati Mondiali ed Europei\nRegate internazionali\nTitoli nazionali\nAmerica's Cup.\nNel 2001 l'armatore napoletano Vincenzo Onorato ha lanciato la sfida per l'America's Cup 2003 in nome e per conto del Reale Yacht Club Canottieri Savoia al Royal New Zealand Yacht Squadron di Auckland con l'imbarcazione Mascalzone Latino.\nLa sfida di Mascalzone Latino per conto del Reale Yacht Club Canottieri Savoia \u00e8 proseguita nell'America's Cup 2007 sotto la presidenza di Pippo Dalla Vecchia.\nPresidenti della Fondazione.\nIn ordine cronologico:\nAlbo d'onore.\nPresidente Onorario\nVice Presidenti Onorari\nPresidenti Benemeriti\nSoci Onorari\nSoci Benemeriti"}
{"id": "1214194", "revid": "3115", "url": "https://it.wikipedia.org/wiki?curid=1214194", "title": "Euro V", "text": "EURO V \u00e8 un insieme di Standard europei sulle emissioni inquinanti definiti nel 2008 che si applica ai veicoli stradali nuovi venduti nell'UE a partire dal 2009. Nell'ambito di una politica volta a ridurre l'inquinamento atmosferico, e sulla base degli studi relativi alla chimica ambientale dell'aria sugli inquinanti di fonte veicolare, limita le emissioni secondo lo schema sottostante.\nL'Euro V \u00e8 stato sostituito dall'Euro VI nel 2014.\nLimiti.\nAi veicoli superiori a 2.500\u00a0kg per il trasporto dei disabili ed altre utilit\u00e0 sociali, le norme si sono applicate a partire da settembre 2010.\nNormative di riferimento.\nDa settembre 2009 tutti i nuovi modelli immessi sul mercato devono rispettare tale norma, mentre per i modelli gi\u00e0 a listino, l'obbligo \u00e8 da gennaio 2011.\nSono obbligatoriamente Euro 5 i veicoli immatricolati dopo il 1\u00ba settembre 2009, qualora rispettino una delle seguenti norme:\nLo standard \u00e8 suddiviso in Euro 5a e Euro 5b (in vigore dal 2012).\nPer i motoveicoli tale obbligo \u00e8 entrato in vigore dal gennaio del 2020"}
{"id": "1214195", "revid": "178779", "url": "https://it.wikipedia.org/wiki?curid=1214195", "title": "HC Fribourg-Gott\u00e9ron", "text": ""}
{"id": "1214196", "revid": "158286", "url": "https://it.wikipedia.org/wiki?curid=1214196", "title": "Palazzo del Seminario (Sansepolcro)", "text": ""}
{"id": "1214202", "revid": "178779", "url": "https://it.wikipedia.org/wiki?curid=1214202", "title": "HC Friborgo", "text": ""}
{"id": "1214212", "revid": "298055", "url": "https://it.wikipedia.org/wiki?curid=1214212", "title": "Ur\u00fb'baen", "text": ""}
{"id": "1214215", "revid": "9651165", "url": "https://it.wikipedia.org/wiki?curid=1214215", "title": "Malandrino e veronica", "text": ""}
{"id": "1214225", "revid": "228587", "url": "https://it.wikipedia.org/wiki?curid=1214225", "title": "Stop ai fuorilegge", "text": ""}
{"id": "1214226", "revid": "287204", "url": "https://it.wikipedia.org/wiki?curid=1214226", "title": "Primo teorema d'isomorfismo", "text": ""}
{"id": "1214228", "revid": "486946", "url": "https://it.wikipedia.org/wiki?curid=1214228", "title": "Narmacil II", "text": ""}
{"id": "1214229", "revid": "125650533", "url": "https://it.wikipedia.org/wiki?curid=1214229", "title": "Cilindro (copricapo)", "text": "Il cilindro \u00e8 un tipo di cappello rialzato con la parte superiore uniformemente piatta, con una tesa larga, e con una fascia opaca, tipico dell'abbigliamento dal XIX fino alla prima parte del XX secolo. La linea del cilindro \u00e8 generalmente deformata, con la parte centrale pi\u00f9 stretta rispetto alle estremit\u00e0. Oggigiorno viene indossato soltanto con vestiti formali, come il tight o il frac, ma raramente utilizzato\nStoria.\nI primi cilindri venivano fabbricati impiegando il feltro, specialmente con feltro ricavato dalla pelliccia di castoro. In seguito, \u00e8 stata largamente utilizzata la seta. Una versione molto popolare del cilindro, specialmente negli Stati Uniti nel XIX secolo, \u00e8 lo \"stovepipe hat\", una variante pi\u00f9 rialzata resa popolare da Abraham Lincoln durante la sua presidenza. Questo tipo di cilindro \u00e8 completamente dritto, ovvero non c'\u00e8 differenza nella circonferenza tra la parte centrale e le estremit\u00e0.\nNella seconda met\u00e0 del XIX secolo, il cilindro divenne gradualmente fuori moda, con il ceto medio che inizi\u00f2 ad adottare le bombette e i cappelli di feltro morbido, come il modello fedora, pi\u00f9 pratici per la vita cittadina e pi\u00f9 semplici da produrre in massa. Un cilindro doveva invece essere fatto a mano da un cappellaio esperto, in un periodo in cui i lavori artigianali erano in declino. Il cilindro cominci\u00f2 quindi ad essere associato al ceto alto e al dandysmo, diventando bersaglio di satira e critiche sociali. Con la fine della Prima guerra mondiale divenne una rarit\u00e0 nell'abbigliamento quotidiano. Il cilindro ha persistito per molti anni in alcune aree, come in politica e nella diplomazia internazionale; all'epoca della neo-nata Unione Sovietica ci fu un dibattito riguardo all'abbigliamento che avrebbero dovuto adottare i diplomatici, ovvero se utilizzare o meno il cilindro. Seguendo le convenzioni internazionali, venne deciso che l'avrebbero dovuto indossare. Alla fine della Seconda guerra mondiale anche i rappresentanti dell'Impero del Giappone alla cerimonia della resa ufficiale dell'impero indossarono dei cilindri alla maniera occidentale.\nContinua comunque tuttora ad essere usato come parte dell'abbigliamento formale con abiti come il tight e il frac (mentre \u00e8 sconsigliabile con lo smoking), anche se oggigiorno vengono soprattutto prodotte imitazioni a basso costo per eventi particolari. Hanno infatti la forma \"stovepipe\", ovvero dritta, e con la tesa non piegata ai lati, dato che piegarla correttamente per un mercato di massa sarebbe troppo costoso. Sono popolari nella sottocultura gotica, e talvolta sono associati agli illusionisti."}
{"id": "1214230", "revid": "287204", "url": "https://it.wikipedia.org/wiki?curid=1214230", "title": "Baduanjin", "text": "Baduanjin (\u516b\u6bb5\u9326), che in lingua cinese significa letteralmente \"le otto\" (\u516b b\u0101) \"pezze\" (\u6bb5 du\u00e0n) \"di broccato\" (\u9326 j\u01d0n), \u00e8 una serie di esercizi di qi Gong, che spesso viene utilizzato nelle scuole di arti marziali cinesi.\nLe origini.\nSi racconta sia stato tramandato da Yue Fei \u5cb3\u98db e Liang Shichang \u6881\u4e16\u660c; per un'altra tradizione sarebbe stato creato durante la dinastia Tang da Zhong Liquan \u949f\u79bb\u6743. Entrambe queste leggende non sono supportate da memorie storiche e non sono molto credibili.\nIn un testo della dinastia Wei \u9b4f (\u7075\u5251\u5b50\u5f15\u5bfc\u5b50\u5348\u8bb0) ci sono dei riferimenti ad un esercizio di ginnastica che \u00e8 stato identificato nel baduanjin, ma il pi\u00f9 antico riferimento conosciuto a questo nome \u00e8 nel Yi Jian Zhi (\u5937\u575a\u5fd7), un testo dell'epoca della dinastia Song. Nel successivo Dao Shu, Zhong Miao Pian (\u9053\u67a2\u2022\u4f17\u5999\u7bc7) vi sono molte descrizioni sulla metodologia di allenamento di questo esercizio.\nGli esercizi.\nIl nome si riferisce al fatto che esso \u00e8 diviso in 8 tecniche ognuna delle quali possiede una formula verbale che in alcuni casi ne descrive il movimento ed il suo effetto.\nViene fornito il testo cinese con trascrizione fonetica, traduzione letterale e traduzione dall'inglese dal libro Chinese Health Qigong Association, Ba Duan Jin, Foreign Language Press, 2007; i nomi degli organi della medicina tradizionale cinese hanno l'iniziale maiuscola per distinguerli dagli omonimi della medicina occidentale.\nVariazioni: in 1) \u4e24 li\u01ceng (due) al posto di \u53cc shu\u0101ng (paio), al 6) \u6500 p\u0101n (arrampicarsi) al posto di \u64ce q\u00edng (sostenere), al 7) \u6525 zu\u00e0n (serrare) al posto di \u6512 cu\u00e1n (tenere assieme), e ultimi due caratteri invertiti [significato simile]\nGli esercizi sono da eseguire con un atteggiamento mentale sereno, calmo e tranquillo, i muscoli rilassati ed una postura del corpo ben allineata cos\u00ec da permanere in uno stato di perfetto equilibrio per minimizzare lo sforzo che richiede la loro esecuzione. Importantissima \u00e8 anche la respirazione, che deve essere addominale e segue i movimenti che vengono eseguiti.\nLa lingua deve essere spinta contro il palato (come per dire \"L\"). Il baduanjin pu\u00f2 essere praticato a sedere o in stazione eretta.\nOgni movimento \u00e8 stato pensato per sollecitare una particolare parte del corpo e tutti insieme riescono ad attivare tutti gli organi interni ed esterni."}
{"id": "1214240", "revid": "57342", "url": "https://it.wikipedia.org/wiki?curid=1214240", "title": "Philippe Garrel", "text": "Biografia.\nFiglio dell'attore Maurice Garrel, ha diretto il suo primo lungometraggio, \"Marie pour m\u00e9moire\" nel 1967, a soli 18 anni.\nPer dieci anni \u00e8 stato legato sentimentalmente a Christa P\u00e4ffgen, conosciuta come Nico, che ha interpretato sette dei suoi film e ne ha ispirato molti altri.\nVita privata.\n\u00c8 padre dell'attore Louis Garrel e dell'attrice Esther Garrel."}
{"id": "1214245", "revid": "295403", "url": "https://it.wikipedia.org/wiki?curid=1214245", "title": "Washington Diplomats", "text": "Il nome Washington Diplomats fu usato da tre differenti club calcistici statunitensi di Washington.\nDue di essi, facenti capo a differenti franchigie, disputarono la North American Soccer League rispettivamente dal 1974 al 1980 e nel 1981. Il terzo club, a sua volta di propriet\u00e0 di un'ulteriore franchigia, fu attivo dal 1988 al 1990 nella Lega nota come American Soccer League (poi American Professional Soccer League, APSL) del cui campionato fu vincitore nella stagione del proprio esordio.\nDiplomats I e II (1974-1981).\nIl club nacque nel 1974 con l'intento di assicurare una presenza calcistica nella capitale dell'Unione. A dispetto dei calciatori di rilievo che vi militarono (il pi\u00f9 importante dei quali fu senza dubbio l'olandese Johan Cruijff), la squadra non and\u00f2 mai oltre gli ottavi di finale (1978, 1979 e 1980), mentre nell'unica altra occasione in cui raggiunse i \"play-off\" si ferm\u00f2 al turno di spareggio per i quarti (1976). Al termine della stagione 1980 la franchigia decise di abbandonare la NASL.\nLa seconda squadra a chiamarsi con tale nome comparve nel 1981. Bench\u00e9 non esista apparente soluzione di continuit\u00e0 con il club sciolto l'anno precedente, quello che disput\u00f2 l'edizione 1981 della NASL corrispondeva in realt\u00e0 alla franchigia dei Detroit Express, a loro volta trasferitasi per problemi economici. Il progetto di mantenere una squadra di calcio a Washington veniva quindi tenuto sempre in piedi dai vertici della NASL, tuttavia anche il nuovo club non riusc\u00ec a conseguire risultati di rilievo, in quanto la squadra non si qualific\u00f2 per i \"play-off\" e la sua avventura fin\u00ec bruscamente al termine della stagione (la NASL avrebbe fatto, nel edizione 1983, un nuovo, infruttuoso, tentativo, creando nella Capitale un club chiamato Team America, che ebbe vita breve, anch'esso una sola stagione).\nDiplomats III (1988-1990).\nNel 1988 si form\u00f2 una Lega che per la terza volta portava il nome di \"American Soccer League\" (ASL III), unitasi poi nel 1990 con la Western Soccer Alliance a formare la American Professional Soccer League. I rinati Washington Diplomats vi disputarono tre campionati, vincendo quello d'esordio nel 1988. L'ultima stagione disputata fu nel 1990 e lo scioglimento definitivo avvenne nel 1991.\nStadio.\nTranne in una stagione, i Diplomats I, II e III giocarono al Robert F. Kennedy Memorial Stadium, impianto multifunzione che sorge nella Capitale. Inaugurato nel 1961 come \"District of Columbia Stadium\" o \"D.C. Stadium\", esso prese il nome attuale nel 1969 dopo l'omicidio del senatore Robert Kennedy, avvenuto a Los Angeles. \u00c8 anche chiamato \"RFK\" o \"RFK Stadium\".\nLo stadio \u00e8 stato per 36 stagioni il campo della squadra di football americano dei Washington Redskins e oggi \u00e8 il terreno di gioco dei D.C. United, militante nella Major League Soccer nonch\u00e9 dei Washington Nationals, della Major League Baseball.\nDurante il svoltosi negli Stati Uniti il RFK ha ospitato alcuni incontri, tra cui anche - nel corso della prima fase a gironi.\n\u00c8 il quarto stadio pi\u00f9 vecchio tra gli impianti attualmente utilizzati nella Major League Baseball."}
{"id": "1214246", "revid": "31789", "url": "https://it.wikipedia.org/wiki?curid=1214246", "title": "Vecchio Continente", "text": ""}
{"id": "1214251", "revid": "701660", "url": "https://it.wikipedia.org/wiki?curid=1214251", "title": "Trasformazione di M\u00f6bius", "text": "In geometria, una trasformazione di M\u00f6bius \u00e8 una funzione\ndove formula_2 e formula_3 sono numeri complessi con formula_4.\nLa funzione \u00e8 definita sulla sfera di Riemann, ed \u00e8 un ingrediente fondamentale della geometria proiettiva e dell'analisi complessa. Si usano anche i termini trasformazione omografica e trasformazione lineare fratta. Il nome \u00e8 legato al matematico August Ferdinand M\u00f6bius.\nDefinizione.\nUna trasformazione di M\u00f6bius \u00e8 una funzione\ndefinita sulla sfera di Riemann\ndella forma\ncon determinante diverso da zero\nAutomorfismi della sfera di Riemann.\nEsempi.\nLa condizione sul determinante \u00e8 necessaria affinch\u00e9 la funzione sia effettivamente definita su tutta la sfera di Riemann. Valgono in particolare le relazioni\nRappresentazione tramite matrici.\nLa trasformazione formula_12 \u00e8 determinata dalla matrice\nPoich\u00e9 ha determinante non nullo, la matrice \u00e8 invertibile. Quindi \u00e8 un elemento del gruppo generale lineare formula_14\ncomposto da tutte le matrici complesse invertibili formula_15.\nLa rappresentazione tramite matrici \u00e8 molto comoda, in virt\u00f9 del fatto seguente: la composizione di due trasformazioni di M\u00f6bius, descritte dalle matrici formula_16 e formula_17, \u00e8 anch'essa una trasformazione di M\u00f6bius, descritta dalla matrice formula_18.\nAutomorfismo.\nLa descrizione tramite matrici mostra che ogni trasformazione di M\u00f6bius \u00e8 una funzione biettiva dalla sfera di Riemann in s\u00e9. Infatti, una trasformazione associata alla matrice formula_16 ha una inversa, associata alla matrice inversa formula_20.\nPer questo motivo una trasformazione di M\u00f6bius \u00e8 chiamata automorfismo. Le trasformazioni di M\u00f6bius formano un gruppo, indicato con\nStruttura di gruppo.\nLa rappresentazione matriciale fornisce un omomorfismo di gruppi\nL'omomorfismo \u00e8 suriettivo ma non iniettivo: il nucleo consiste infatti di tutte le matrici della forma formula_23, dove formula_24 \u00e8 la matrice identit\u00e0 e formula_25 \u00e8 un numero complesso. Il primo teorema d'isomorfismo fornisce quindi un isomorfismo di gruppi\ndove formula_27 se e solo se formula_28 per qualche formula_29. Il quoziente \u00e8 indicato con una \"P\" davanti, perch\u00e9 questa costruzione \u00e8 identica a quella dello spazio proiettivo di uno spazio vettoriale.\nPropriet\u00e0 basilari.\nTrasformazioni elementari.\nOgni automorfismo di M\u00f6bius \u00e8 ottenuto componendo alcune trasformazioni elementari di questo tipo:\nLa traslazione tiene fisso il punto all'infinito e trasla tutti i punti del piano complesso. L'inversione scambia i punti formula_33 e formula_34. A proposito della terza trasformazione, scrivendo formula_35 in coordinate polari\nsi verifica che \u00e8 una rotazione di angolo formula_37, composta con una omotetia di fattore formula_38.\nMappe conformi.\nUn automorfismo di M\u00f6bius \u00e8 una mappa conforme, una mappa cio\u00e8 che preserva gli angoli. Infatti, ciascuna delle trasformazioni elementari descritte preserva gli angoli. Un automorfismo per\u00f2 non preserva lunghezze o aree.\nRette e circonferenze.\nUna circonferenza nella sfera di Riemann formula_39 \u00e8 una circonferenza di formula_40, oppure una retta di formula_41 completata con il punto all'infinito.\nL'immagine formula_42 di una circonferenza formula_43 tramite una funzione di M\u00f6bius formula_12 \u00e8 un'altra circonferenza. Le trasformazioni di M\u00f6bius mandano quindi circonferenze in circonferenze.\nQuesta propriet\u00e0 \u00e8 verificata dalle trasformazioni elementari (traslazioni, inversioni, rotazioni, omotetie), e per questo motivo \u00e8 verificata da qualsiasi trasformazione.\nBirapporto.\nUna trasformazione di M\u00f6bius formula_12 preserva il birapporto formula_46 di quattro punti della sfera di Riemann. Vale cio\u00e8 la relazione\nFunzione meromorfa.\nCon il linguaggio dell'analisi complessa, un automorfismo di M\u00f6bius \u00e8 una particolare funzione meromorfa, avente un polo in formula_48 di ordine 1.\nTrasformazione proiettiva.\nCon il linguaggio della geometria proiettiva, la sfera di Riemann \u00e8 identificata con la retta proiettiva complessa formula_49\ntramite la mappa\nCon questa identificazione, le trasformazioni di M\u00f6bius sono esattamente gli isomorfismi proiettivi della retta proiettiva complessa."}
{"id": "1214252", "revid": "1566286", "url": "https://it.wikipedia.org/wiki?curid=1214252", "title": "Emmanuelle Bercot", "text": "Biografia.\nPer il film \"Backstage\" ha ottenuto nel 2005 il premio come miglior regista al Festival internazionale del cinema di Salonicco.\nNel 2015 vince il Prix d'interpr\u00e9tation f\u00e9minine al 68\u00ba Festival di Cannes con il film \"Mon roi - Il mio re\"."}
{"id": "1214258", "revid": "1543377", "url": "https://it.wikipedia.org/wiki?curid=1214258", "title": "Euro VI", "text": "Euro VI \u00e8 un insieme di standard europei sulle emissioni inquinanti che si applica ai veicoli stradali nuovi venduti nell'UE. In particolare, tale norma \u00e8 in vigore dal 1\u00ba settembre 2014 per le omologazioni di nuovi modelli mentre \u00e8 diventata obbligatoria dal 1\u00ba settembre 2015 per tutte le vetture di nuova immatricolazione.\nL'Euro VI ha sostituito l'Euro V.\nLimiti.\nNell'ambito di una politica volta a ridurre l'inquinamento atmosferico, e sulla base degli studi relativi alla chimica ambientale dell'aria sugli inquinanti di fonte veicolare, lo standard Euro VI limita le emissioni secondo schemi diversi.\nNel caso degli autoveicoli a benzina, il limite di CO rimane, come per l'Euro V, fissato a 1 g/km (0,5 g/km per i motori diesel). Per i veicoli diesel, invece, i limiti di ossidi di azoto, si abbassano da 180 mg/km dell'Euro V a 80 mg/km, mentre quelli relativi agli idrocarburi totali (HC) + ossidi di azoto si abbassano da 230 mg/km dell'Euro V a 170 mg/km. In tabella vengono indicati i limiti dei principali gas inquinanti secondo il Regolamento 692/2008 (euro 6a ed euro 6b, ovvero la prima revisione della direttiva):\nPrime auto Euro 6.\nGi\u00e0 dal 2011 incominciarono ad entrare nei listini di vendita le prime vetture Euro 6, in particolare per alcune motorizzazioni e modelli delle seguenti case:\nNel 2012 furono commercializzate altre vetture euro VI di prezzi pi\u00f9 abbordabili, ed in particolare la Citro\u00ebn C4 Picasso 2.0 BlueHdi, alcune versioni diesel della Hyundai Santa Fe, tutte le versioni diesel della Mazda CX-5, la Opel Meriva con motore 1.4 Turbo da 120 CV e tutte le versioni a benzina della Fiat 500L.\nCategorie Euro 6.\nLo standard Euro 6 (direttive UE anti inquinamento) \u00e8 suddiviso in classi che corrispondono a diversi modi per misurare consumi e livelli di inquinamento unitamente alle relative scadenze temporali di omologazione e immatricolazione dei nuovi veicoli. Una classe corrisponde ad una determinata revisione di una o pi\u00f9 norme UE.\nEuro VI \u00e8 composto da 5 revisioni (che, dal punto di vista normativo, sono disciplinate da regolamenti UE diversi):\nA parte Euro 6a che riguardava alcuni veicoli diesel immatricolati sino a dicembre 2012, Euro 6 \u00e8 entrato in vigore come Euro 6b. Dal 1 settembre 2018 non \u00e8 pi\u00f9 possibile immatricolare veicoli (leggeri) con tale revisione.\nEuro VI revisione 6c \u00e8 entrato in vigore dal 1\u00ba settembre 2017, come omologazione (come immatricolazioni la scadenza \u00e8 avvenuta il 1\u00ba settembre 2018). Euro VI revisione 6d prevede due fasi: la prima, temporanea (temp), che \u00e8 obbligatoria (come immatricolazione) dal 1\u00ba settembre 2019, e la seconda, finale (immatricolazione nuove auto EU6d dal 1\u00ba gennaio 2021).\nEuro 6d standard \u00e8 obbligatorio per le auto omologate dal 1\u00ba gennaio 2020 e prevede una riduzione del 50% dei limiti di NOx misurati con la nuova procedura di prova (valori rilevati su strada), in vigore dal settembre 2017.\nSempre da settembre 2017 \u00e8 cambiato anche lo standard per la rilevazione delle misure dei vari parametri di inquinamento. Il nuovo metodo si chiama \"ciclo RDE (Real Driving Emissions)\". Il WLTP (Worldwide Harmonized Light Duty Test Procedure) ha sostituito nel 2018 il NEDC.\nLe vetture omologate dal 1\u00ba settembre 2019 appartenenti alla fase transitoria EURO 6D-TEMP sono immatricolate con la versione Euro 6D TEMP EVAP e/o ISC cio\u00e8 sono conformi alla seconda fase del WLTP.\nA volte gli operatori utilizzano, a livello divulgativo e promozionale, delle sigle semplificatrici (non previste dalle norme), tipo \"euro 6.2\" o simili per intendere, ad esempio, l'adozione della metodologia di prova RDE (inquinamento in condizioni reali di guida) per il motore delle serie reclamizzate. Trattasi di sigle di fantasia, le uniche valide normativamente sono quelle che identificano le 5 classi Euro VI (nonch\u00e9 i riferimenti alle relative direttive applicabili). Oltretutto, essendo prescrizioni obbligatorie per i costruttori e non una libera scelta commerciale, per le diverse scadenze temporali, \u00e8 fuorviante pubblicizzarne l'implementazione.\n\u00c8 sempre consigliabile verificare la corretta revisione normativa (a, b, c, d-TEMP o d) indipendentemente dalla versione comunicata dall'operatore o da sigle inventate.\nNormative di riferimento.\nAttualmente (dicembre 2019) le 5 classi che compongono Euro VI sono regolamentate dalle seguenti direttive UE (la normativa UE \u00e8 in continua evoluzione, pertanto verificare lo stato di aggiornamento sul sito web del ministero dei trasporti o fonti autorevoli):\nda leggere \"REG CE\" o \"REG UE\" seguito dal numero/anno del regolamento"}
{"id": "1214260", "revid": "486946", "url": "https://it.wikipedia.org/wiki?curid=1214260", "title": "Tarannon Falastur", "text": ""}
{"id": "1214271", "revid": "767487", "url": "https://it.wikipedia.org/wiki?curid=1214271", "title": "Cute Is What We Aim For", "text": "I Cute Is What We Aim For sono un gruppo musicale statunitense formatasi nel 2005 a Buffalo. Dopo aver debuttato con \"The Same Old Blood Rush with a New Touch\", il 2 luglio 2008 hanno pubblicato \"Rotation\"."}
{"id": "1214272", "revid": "10125", "url": "https://it.wikipedia.org/wiki?curid=1214272", "title": "Euro 5", "text": ""}
{"id": "1214273", "revid": "10125", "url": "https://it.wikipedia.org/wiki?curid=1214273", "title": "Euro 6", "text": ""}
{"id": "1214274", "revid": "74801", "url": "https://it.wikipedia.org/wiki?curid=1214274", "title": "Circondario di Sonneberg", "text": "Il circondario di Sonneberg (in tedesco \"Landkreis Sonneberg\") \u00e8 un circondario rurale (\"Landkreis\") del Land tedesco della Turingia.\nComprende 5 citt\u00e0 e 11 comuni.\nCapoluogo e centro maggiore \u00e8 Sonneberg."}
{"id": "1214278", "revid": "2122884", "url": "https://it.wikipedia.org/wiki?curid=1214278", "title": "Enrico Bertorelli", "text": "Biografia.\nFratello degli attori Nanni e Toni Bertorelli, doppi\u00f2 con grande intensit\u00e0 per le societ\u00e0 di doppiaggio milanesi dando la sua voce a vari attori delle soap e delle telenovele fra cui: Robert Foxwood in \"Squadra Med - Il coraggio delle donne\" (Dott. Stowe), Jordan Clarke in \"Sentieri\" (Billy Lewis) e David Hedison in \"Febbre d'amore\" (Arthur Hendricks).\nInoltre doppi\u00f2 vari personaggi in diversi cartoni animati come \"Batman\", \"Zorro\", \"Tazmania\", \"L'ispettore Gadget\", \"One Piece\", \"Dragon Ball Z\", \"Rombi di tuono e cieli di fuoco per i Biocombat\", \"Hamtaro - Piccoli criceti, grandi avventure\", \"I Cavalieri dello zodiaco - Saint Seiya - Hades\", \"Roswell Conspiracies\" e molte altre.\nDiede la voce a numerosi attori come Richard Jordan in \"Gettysburg\", Bernand Collins in \"Effroyables Jardins, \"Edward James Olmos in \"Selena\" e Serban Celea in \"The Commander\".\nOltre a doppiare, fu anche attore di molti spettacoli teatrali in varie citt\u00e0 d'Italia (Milano, Torino, Roma, Firenze) e in Svizzera (Lugano) e in alcuni film e in diverse serie televisive. Il grosso pubblico lo ricorda con Cristina D'Avena nella trilogia dedicata alla celebre cantante dove ricopriva il ruolo del padre della protagonista, Filippo. Lavor\u00f2 in produzioni Mediaset e RAI.\nSempre per la RAI fu impegnato in moltissimi sceneggiati radiofonici. Molti dei quali con la regia di Dante Raiteri.\nSi ritir\u00f2 dalla professione nel 2009 a causa dei danni riportati alle corde vocali in un incidente avvenuto l'anno precedente."}
{"id": "1214279", "revid": "293377", "url": "https://it.wikipedia.org/wiki?curid=1214279", "title": "Hartford Bicentennials", "text": "Gli Hartford Bicentennials sono stati un club calcistico statunitense con sede in due diverse citt\u00e0 del Connecticut, attivo brevemente negli anni 70.\nIl nome \"Bicentennials\" fu scelto in omaggio al bicentenario dell'indipendenza degli Stati uniti che si sarebbe celebrato l'anno seguente.\nL'avventura dei Bicentennials part\u00ec subito col piede sbagliato con l'ultimo posto ottenuto nella \"Northern Division\" nel loro primo campionato NASL. L'anno seguente la squadra arriv\u00f2 quarta, mancando la qualificazione ai \"play-off\" per una sola vittoria in meno dei Rochester Lancers.\nAl termine della stagione 1976 la franchigia si trasfer\u00ec a New Haven e fu rinominata Connecticut Bicentennials. Il nuovo club gioc\u00f2 le sue partite interne al Yale Bowl ma non ebbe miglior fortuna del suo predecessore, concludendo la stagione per la seconda volta in tre anni all'ultimo posto in classifica.\nPer la stagione 1978 la franchigia fu trasferita a Oakland, in California, dove divenne l'Oakland Stompers. \nDopo un solo anno ad Oakland la franchigia fu trasferita ad Edmonton, in Canada, dove divent\u00f2 l'Edmonton Drillers."}
{"id": "1214280", "revid": "1305772", "url": "https://it.wikipedia.org/wiki?curid=1214280", "title": "Eisenberg", "text": ""}
{"id": "1214283", "revid": "838137", "url": "https://it.wikipedia.org/wiki?curid=1214283", "title": "Nazionale di hockey su ghiaccio del Canada", "text": "La nazionale di hockey su ghiaccio del Canada \u00e8 la rappresentativa nazionale del Canada nelle competizioni internazionali; essa comprende:"}
{"id": "1214286", "revid": "466539", "url": "https://it.wikipedia.org/wiki?curid=1214286", "title": "New England Tea Men", "text": "I New Englad Tea Men furono un club calcistico statunitense di Foxborough (Massachusetts). Al termine della stagione 1980 la franchigia venne trasferita in Florida per diventare i Jacksonville Tea Men.\nStoria.\nIl club nacque nel 1978 per iniziativa della Lipton, la nota multinazionale alimentare produttrice di t\u00e8. Il nome, \"New England Tea Men\", richiamava il celebre Boston Tea Party, la rivolta del t\u00e8 del 1773 che diede origine alla guerra d'indipendenza americana.\nL'esordio, avvenuto nel campionato NASL 1978, fu abbastanza incoraggiante poich\u00e9 la squadra, guidata dal bomber inglese Mike Flanagan (30 goal in 28 apparizioni), arriv\u00f2 prima a pari punti con i Tampa Bay Rowdies nella sua divisione, la \"Eastern Division\" della \"American Conference\", anche se in seguito fu eliminata agli ottavi di finale dai Fort Lauderdale Strikers per tre ad uno al Foxboro Stadium. Anche per la mancata conferma di Flanagan impegnato con i Charlton Athletic ed il trasferimento momentaneo al piccolo stadio universitario del \"Nickerson Field\", ad esso fecero seguito campionati deludenti come quello successivo del 1979, arrivando ultimi e non accendo ai successivi \"play-off\", o quello della prima edizione indoor 1979-80 con la stessa ed identica sorte. Dopo un ennesimo campionato (1980) che la vide s\u00ec accedere play-off, ma uscire ancora agli ottavi ancora per mano dei Tampa Bay Rowdies, la franchigia venne trasferita in Florida, per mancato successo di pubblico e di appeal verso gli sponsor.\nStadi.\nCome New England Tea Men, la squadra gioc\u00f2 nel Foxboro Stadium di Foxborough, Massachusetts. Demolito nel 2002, l'impianto era capace di contenere pi\u00f9 di 60.000 spettatori ed era usato per partite di calcio e football americano. Fu anche uno dei campi usati in occasione del . Per lungo tempo fu il terreno casalingo della squadra di football dei New England Patriots e, pi\u00f9 recentemente, e sempre per rimanere al calcio, fino alla sua demolizione ha ospitato le partite di Major League Soccer del New England Revolution, altra franchigia di Boston che ha raccolto l'eredit\u00e0 dei Tea Men."}
{"id": "1214287", "revid": "144796", "url": "https://it.wikipedia.org/wiki?curid=1214287", "title": "Luigi VI Elettore Palatino", "text": ""}
{"id": "1214291", "revid": "767487", "url": "https://it.wikipedia.org/wiki?curid=1214291", "title": "Always There for You", "text": "Always There For You \u00e8 un EP degli Stryper, uscito nel 1988 per la Enigma Records."}
{"id": "1214293", "revid": "1305772", "url": "https://it.wikipedia.org/wiki?curid=1214293", "title": "Wolfgang Abendroth", "text": "Biografia.\nRepubblica di Weimar.\nNato nel 1906 a Wuppertal-Elberfeld frequent\u00f2 il liceo a Francoforte sul Meno e studi\u00f2 giurisprudenza nelle Universit\u00e0 di Tubinga, M\u00fcnster e Francoforte. Dal 1930 al 1933 lavor\u00f2 presso il tribunale di Hechingen. \nFiglio di socialdemocratici, Abendroth di dedic\u00f2 prestissimo all'attivit\u00e0 politica. Dal 1920 fu membro del Partito Comunista di Germania (KPD), dal quale venne allontanato nel 1928 per aver mosso delle critiche alla linea politica del partito. \nOpposizione durante il Terzo Reich.\nDopo la presa del potere da parte dei nazisti, ad Abendroth venne impedito di continuare ad esercitare qualunque professione legale. Entr\u00f2 cos\u00ec a far parte di diversi movimenti politici clandestini (Rote Hilfe, Neu Beginnen ed altri). Nel 1937 venne arrestato dalla Gestapo e condannato a quattro anni di detenzione ai lavori forzati per alto tradimento della patria. Dopo il suo rilascio, avvenuto nel 1941, Abendroth si trasfer\u00ec presso i suoi genitori a Potsdam, trovando un impiego come consulente legale a fiscale in una ditta di esportazioni.\nNel 1943 arriv\u00f2 la chiamata alle armi. Assegnato ad una divisione nell'isola greca di Lemno, nel 1944 Abendroth disert\u00f2 unendosi alla resistenza greca. Catturato dagli inglesi, vide finire la guerra in dei campi di prigionia.\nDopo la guerra.\nNel novembre del 1946 torn\u00f2 in Germania, dove si iscrisse al partito socialdemocratico per poi esserne espulso nel 1961 per contrasti politici, e nel 1947 divenne giudice a Potsdam e successivamente professore di diritto presso l'Universit\u00e0 \"Martin Lutero\" di Halle-Wittenberg. L'anno successivo arriv\u00f2 la nomina a docente di diritto dei popoli a Lipsia, e qualche mese dopo un nuovo trasferimento, questa volta all'Universit\u00e0 di Jena. Nel 1949 abbandon\u00f2 la Repubblica Democratica Tedesca e assunse un incarico alla \"Hochschule f\u00fcr Sozialwissenschaften\" (Accademia delle Scienze Sociali) di Wilhelmshaven."}
{"id": "1214294", "revid": "1793900", "url": "https://it.wikipedia.org/wiki?curid=1214294", "title": "Madonna del Bordone", "text": "La Madonna del Bordone \u00e8 un dipinto a tempera e oro su tavola (225x125 cm) di Coppo di Marcovaldo, datata 1261 e conservata nella basilica di Santa Maria dei Servi a Siena. Prima che fosse ridimensionata, conteneva in basso la firma e la data (\"MCCLXI / Coppus del Florentia me pinxit\"), tramandata dalla \"Descrizione della citt\u00e0 di Siena\" del 1625. \nStoria.\nCoppo si trovava a Siena come prigioniero a seguito della battaglia di Montaperti (1260) e fu costretto a riscattarsi impegnandosi a dipingere la tavola per i senesi. A causa di questa sua esperienza senese, in passato fu equivocato come appartenente alla scuola senese. Al \"bordone\", il tradizionale bastone dei pellegrini, era dedicata la cappella.\nL'opera \u00e8 quindi una delle pochissime opere certe di Coppo, l'unica tra queste esente da collaborazioni (l'altra \u00e8 il \"Crocifisso di San Zeno\", eseguito col figlio Salerno di Coppo), sebbene i volti della Madonna e del Bambino siano stati ridipinti da un artista senese seguace di Duccio, forse Niccol\u00f2 di Segna, circa mezzo secolo dopo.\nGli influssi bizantini portati in citt\u00e0 da Coppo furono subito recepiti dai pittori locali, in particolare da Guido da Siena e Dietisalvi di Speme, spazzando via quelle durezze romaniche ancora presenti nelle opere del Maestro di Tressa. \nDescrizione e stile.\nLa tavola fu ritoccata pochi decenni dopo da un artista senese, che ridipinse le teste con un morbido sfumato, estraneo allo stile di Coppo e ispirato a Duccio di Buoninsegna. Grazie a radiografie \u00e8 stato possibile fotografare le teste sottostanti, caratterizzate dall'uso di pennellate pastose senza sfumature, quasi tratteggiate, uno dei tratti salienti della sua pittura. Questo modo di dipingere infatti, che appartiene alla corrente di Giunta Pisano, prevedeva forti contrasti di chiaro scuro tramite la contrapposizione di ombre e lumeggiature con pochissime sfumature. \nAl centro della tavola \u00e8 raffigurata la Madonna, con un'aureola a raggiera, con due angeli ai lati, seduta in trono e col Bambino benedicente; questi con l'aureola circondata da una croce gemmata, tiene con la sinistra il libro della Legge. A differenza della concentrata astrazione di opere come quelle di Margaritone d'Arezzo, il Bambino nella \"Madonna\" di Coppo guarda teneramente la madre, un gesto che umanizza la divinit\u00e0, ma che simboleggia anche la trepidazione con la quale Dio (il Bambino) guarda alla Chiesa (l\"'Ecclesia\" simboleggiata dalla Madonna). Le due figure, costruite frontalmente e con i corpi allungati, sono bloccate in una posa statica che definisce, secondo l'arte bizantina, il carattere del personaggio raffigurato. \nNotevole \u00e8 la lumeggiatura nelle pieghe dei panneggi, effettuata tramite l'uso di sottili striature dorate (agemina), che cercano di definire, con risultati apprezzabili, il busto e le gambe sottostanti la veste della Madonna. Nelle zone in cui sono assenti risaltano per contrasto le parti scure, dando l'effetto di cavit\u00e0 che generano un forte senso plastico."}
{"id": "1214295", "revid": "933835", "url": "https://it.wikipedia.org/wiki?curid=1214295", "title": "Ludovico VI del Palatinato", "text": "Biografia.\nEra il figlio maggiore di Federico III del Palatinato e della sua prima moglie, Maria, figlia del margravio Casimiro di Brandeburgo-Bayreuth. Diversamente dal padre, rivolse la propria attenzione al luteranesimo pi\u00f9 che al calvinismo, rifiutando gli incarichi ai calvinisti nell'Universit\u00e0 di Heidelberg.\nMatrimoni ed eredi.\nLudovico VI si spos\u00f2 due volte. La prima volta, l'8 luglio 1560, spos\u00f2 Elisabetta d'Assia (13 febbraio 1539 \u2013 14 marzo 1582), figlia di Filippo I d'Assia.\nDal matrimonio nacquero i seguenti figli che raggiunsero l'et\u00e0 adulta:\nLa seconda volta, spos\u00f2 il 12 luglio 1583 la contessa Anna della Frisia orientale (26 giugno 1562 \u2013 21 aprile 1621), dalla quale non ebbe per\u00f2 figli."}
{"id": "1214298", "revid": "36426", "url": "https://it.wikipedia.org/wiki?curid=1214298", "title": "Madonna di Bordone", "text": ""}
{"id": "1214299", "revid": "110157", "url": "https://it.wikipedia.org/wiki?curid=1214299", "title": "Circondario di Unstrut-Hainich", "text": "Il circondario di Unstrut-Hainich (in tedesco Unstrut-Hainich-Kreis, targa UH) \u00e8 un circondario (\"Landkreis\") della Turingia, in Germania.\nCapoluogo e centro maggiore \u00e8 M\u00fchlhausen/Th\u00fcringen."}
{"id": "1214300", "revid": "767487", "url": "https://it.wikipedia.org/wiki?curid=1214300", "title": "Concerto del Ventennale", "text": "Il Concerto del Ventennale \u00e8 un split album live degli Amici del Vento e della Compagnia dell'Anello, pubblicato nel 1998.\nLe 40 tracce del disco, 20 per ogni gruppo, furono registrate l'8 dicembre 1997 in occasione dell'omonimo concerto tenutosi per celebrare i vent'anni di attivit\u00e0 dei due gruppi, storici esponenti della musica alternativa.\n\u00c8 inoltre stato pubblicato il DVD \"Concerto del Ventennale\", contenente due ulteriori tracce.\nFormazione.\nCompagnia dell'Anello:\nAmici del vento:"}
{"id": "1214302", "revid": "1543377", "url": "https://it.wikipedia.org/wiki?curid=1214302", "title": "Specie botaniche in Sardegna", "text": "L'elenco delle specie botaniche della Sardegna fa riferimento a specie botaniche naturali o ormai naturalizzate che compongono la flora della Sardegna. Si riporta il nome binomiale accettato delle specie, talora il nome provvisorio, evitando comunque l'uso dei sinonimi, anche se diffusi in ambito locale e comunemente usati nelle guide. Questo per consentire un approccio convenzionale all'aggiornamento di questa raccolta, data la continua revisione tassonomica delle specie.\nLe abbreviazioni poste accanto al nome fanno riferimento a una specie endemica e all'areale in cui si riscontra: Ag=Algeria, A=Albania, B=Bulgaria, Ba=Baleari, Co=Corsica, Ci=Cipro, Cr=Creta, E=Egitto, Eg=Isole Egeo, F=Francia continentale, G=Grecia I=Italia (Penisola), J=Jugoslavia, M=Marocco, Ma=Malta, Med=coste del bacino del Mediterraneo, MO=Medioriente, P=Portogallo, Cr=Creta, L=Libia, S=Spagna, Sa=Sardegna, Si=Sicilia, T=Tunisia, Tu=Turchia, N, S, O, E = nord, sud, ovest, est.\nLe immagini proposte riguardano preferenzialmente specie per le quali non \u00e8 ancora presente una trattazione specifica su Wikipedia e, quando possibile, effettivamente scattate in Sardegna.\nAmaranthaceae.\nSecondo recenti classificazioni la famiglia comprende anche quella delle Chenopodiaceae qui trattate separatamente. Le specie tradizionalmente afferenti a questa famiglia consistono nelle seguenti specie naturalizzate:\nBrassicaceae.\nAndare a Cruciferae.\nChenopodiaceae.\nSecondo recenti classificazioni questa famiglia confluisce in quella delle Amaranthaceae\nGeraniaceae.\nGenere \"Erodium\"\nGenere \"Geranium\"\nGuttiferae.\nGenere Hypericum"}
{"id": "1214305", "revid": "547034", "url": "https://it.wikipedia.org/wiki?curid=1214305", "title": "Nemesis Divina", "text": "Nemesis Divina \u00e8 il terzo album in studio del gruppo musicale black metal norvegese Satyricon, pubblicato nel 1996 dalla Moonfog Productions.\nIl disco.\nDa molti considerato il capolavoro della band, \"Nemesis Divina\", con le sue atmosfere epiche e medievaleggianti, \u00e8 ritenuto una pietra miliare del black metal. Il terzo brano, \"Mother North\", considerato un classico del genere, fu accompagnato da un celebre e controverso videoclip.\nIl chitarrista \"Kveldulv\", citato nei crediti, \u00e8 in realt\u00e0 Nocturno Culto dei Darkthrone. \u00c8 stato inserito in 6\u00aa posizione nella lista \"Migliori album Black Metal secondo Decibel.\""}
{"id": "1214312", "revid": "486946", "url": "https://it.wikipedia.org/wiki?curid=1214312", "title": "Calimehtar", "text": ""}
{"id": "1214328", "revid": "547992", "url": "https://it.wikipedia.org/wiki?curid=1214328", "title": "Marco Bellavia", "text": "Biografia.\nTerminato il liceo scientifico, inizia a posare come modello, frequentando nel frattempo il corso di laurea in Scienze geologiche presso la facolt\u00e0 di Scienze naturali dell'Universit\u00e0 degli Studi di Milano, che abbandona dopo tre anni.\nNel 1986 ha partecipato alla serie tv Fininvest \"Love Me Licia\", dove interpreta il ruolo di Steve. Negli anni seguenti ha partecipato a quasi tutte le serie televisive della saga di Licia, tranne che in \"Teneramente Licia\" e il successo e la popolarit\u00e0 presso il grande pubblico sono arrivati, col ruolo sempre di Steve, nella nuova saga \"Arriva Cristina\" e con quello di conduttore del programma per ragazzi delle reti Mediaset \"Bim bum bam\", dal 1990 al 2001. In questi anni, dal 1992 al 1995, ha avuto una relazione con la showgirl Paola Barale.\nNel 1996 ha realizzato, come attore e autore, una sit-com per Fininvest dal titolo \"La pattuglia della neve\", girata nei pressi di Fai della Paganella e, sempre su Fininvest, nel frattempo divenuta Mediaset, ha condotto nel 2000 la prima edizione italiana di \"Robot Wars\".\nNel 2001 \u00e8 entrato a far parte del cast di \"Forum\" rimanendovi per due stagioni e, l'anno dopo (2002), ha partecipato come inviato a \"Stranamore\". \nNel 2005 scrive e conduce \"Snow Food\", programma itinerante per Gambero Rosso Channel, mentre dal 2006 al 2008 collabora con la rete televisiva Telenova e nel 2009 per Canale Italia alla realizzazione di alcuni programmi."}
{"id": "1214329", "revid": "113991890", "url": "https://it.wikipedia.org/wiki?curid=1214329", "title": "Circondario della Wartburg", "text": "Il circondario della Wartburg (in tedesco \"Wartburgkreis\") \u00e8 un circondario (\"Landkreis\") della Turingia, in Germania.\nComprende 8 citt\u00e0 e 23 comuni.\nCapoluogo e centro maggiore \u00e8 Bad Salzungen."}
{"id": "1214336", "revid": "1305772", "url": "https://it.wikipedia.org/wiki?curid=1214336", "title": "What I've Done", "text": "What I've Done \u00e8 un singolo del gruppo musicale statunitense Linkin Park, pubblicato il 2 aprile 2007 come primo estratto dal terzo album in studio \"Minutes to Midnight\".\nIl brano \u00e8 stato inserito nella colonna sonora del film \"Transformers\" (2007), oltre ad essere presente nel videogioco \"Guitar Hero World Tour\".\nDescrizione.\nUltimo brano composto e registrato per l'album, \"What I've Done\" invita a porsi un esame di coscienza su come si \u00e8 comportato ciascuno di noi nei confronti del mondo, ovvero su ci\u00f2 che ognuno di noi ha fatto.\nLa demo originaria del brano, intitolata \"Bang Three\", \u00e8 stata inserita nell'EP \"Underground Eleven\" (2011).\nVideo musicale.\nIl video musicale, diretto dal DJ del gruppo Joe Hahn, pone grande attenzione agli avvenimenti che hanno ridotto il mondo cos\u00ec come \u00e8 oggi mostrando scene che vanno tra la seconda guerra mondiale, la guerra fredda e la guerra del Golfo alternate a quelle del gruppo mentre esegue il brano in mezzo a un deserto. Alcuni spezzoni del video, come scene del traffico e l'esplosione del napalm, erano presenti anche nel video per \"Ready to Fall\" dei Rise Against.\nTracce.\nTesti e musiche dei Linkin Park."}
{"id": "1214344", "revid": "89688", "url": "https://it.wikipedia.org/wiki?curid=1214344", "title": "Chiesa di Sant'Angelo", "text": ""}
{"id": "1214345", "revid": "311148", "url": "https://it.wikipedia.org/wiki?curid=1214345", "title": "Gabriele Calindri", "text": " \nBiografia.\nFiglio del famoso attore Ernesto Calindri (1909-1999) e di Roberta Mari, \u00e8 sposato con l'attrice Elisabetta Ratti.\nHa studiato arti marziali ed \u00e8 regista di numerose rappresentazioni teatrali. Inoltre lavora anche come direttore del doppiaggio e come adattatore ai dialoghi italiani.\nTra i vari attori doppiati: Jason David Frank (Tommy Oliver) in \"Power Rangers\", Alan Ruck in \"Una gorilla per amica\", Sebastian Harrison in \"Love Me Licia\" e Christopher Keene Kelly in \"La signora del West\"."}
{"id": "1214346", "revid": "70349", "url": "https://it.wikipedia.org/wiki?curid=1214346", "title": "An-26", "text": ""}
{"id": "1214347", "revid": "70349", "url": "https://it.wikipedia.org/wiki?curid=1214347", "title": "An-32", "text": ""}
{"id": "1214348", "revid": "36426", "url": "https://it.wikipedia.org/wiki?curid=1214348", "title": "Chiesa di Santa Maria dei Servi (Siena)", "text": ""}
{"id": "1214349", "revid": "58420", "url": "https://it.wikipedia.org/wiki?curid=1214349", "title": "An-72", "text": ""}
{"id": "1214351", "revid": "1924342", "url": "https://it.wikipedia.org/wiki?curid=1214351", "title": "Within You Without You", "text": "Within You Without You \u00e8 un brano musicale in stile tradizionale indiano composto da George Harrison, pubblicato come prima traccia del secondo lato dell'album \"Sgt. Pepper's Lonely Hearts Club Band\" dei Beatles uscito nel 1967.\nSi tratta della seconda composizione di George Harrison secondo gli stilemi della musica classica indiana, dopo \"Love You To\", e fu ispirata dal suo soggiorno di sei settimane in India presso il suo mentore e maestro di sitar, Ravi Shankar, nel settembre-ottobre 1966. Registrata a Londra senza l'apporto degli altri Beatles, la canzone contiene vari strumenti tradizionali indiani quali sitar, dilruba e tabla, e venne incisa da Harrison insieme a membri dell'Asian Music Circle. La registrazione segn\u00f2 un significativo distacco dai precedenti lavori dei Beatles; musicalmente, il pezzo evoca la tradizione devozionale indiana, mentre la spiritualit\u00e0 del testo riflette la totale immersione di Harrison nella filosofia Ind\u00f9 e negli insegnamenti dei Veda. Anche se la traccia fu l'unica sua composizione inclusa in \"Sgt. Pepper's\", l'influenza dell'adesione di Harrison alla cultura indiana si riflette nell'inclusione di yogi come Paramahansa Yogananda tra i personaggi sulla copertina dell'album.\nGrazie all'enorme successo riscosso dall'album in tutto il mondo, \"Within You Without You\" introdusse alla musica indiana una nuova generazione di pubblico occidentale e contribu\u00ec al massimo picco di popolarit\u00e0 del genere a livello internazionale. Inoltre, il pezzo influenz\u00f2 la direzione filosofica di molti degli ammiratori di Harrison durante l'epoca idealista della \"Summer of Love\" degli anni sessanta. Il brano ha ricevuto pareri discordanti da parte della critica musicale; mentre alcuni definirono \"Within You Without You\" noiosa e pretenziosa, altri ammirarono la sua autenticit\u00e0 musicale e dissero di considerare il messaggio filosofico insito nel testo il pi\u00f9 significativo di \"Sgt. Pepper's\". Scrivendo su \"Rolling Stone\", in una recensione postuma, David Fricke descrisse la traccia \"allo stesso tempo magnifica e severa, un ipnotico sermone sul materialismo e le responsabilit\u00e0 comuni nel mezzo di un disco votato a una gentile anarchia in Technicolor\".\nIl brano.\nComposto dal solo George Harrison, il pezzo testimonia l'interesse che egli aveva per l'India e la religione induista.\nLa canzone fu l'ultima composizione a essere ultimata per \"Sgt. Pepper's\", la sua inclusione sull'album avvenne dopo che il primo brano proposto da Harrison in precedenza, \"Only a Northern Song\", venne ritenuto dal gruppo non sufficientemente buono per l'inclusione sul disco. Nella musica, ispirata alla tradizione musicale indiana sono presenti vari strumenti orientali come i tabla e il sitar. Il testo si ispira alla tradizione religiosa indiana e all'idea che grazie all'amore universale si possa salvare il mondo. Per la seduta di registrazione furono appositamente convocati in studio parecchi musicisti indiani al fine di ricreare un autentico sound \"mistico\".\nAl termine della canzone furono successivamente aggiunti dei suoni di risate tratte dalla nastroteca di effetti sonori degli Abbey Road Studios, per stemperare l'atmosfera del brano, che lo stesso George Harrison riteneva un po' troppo pesante e seriosa.\nOrigine ed ispirazione.\nGeorge Harrison inizi\u00f2 la stesura di \"Within You Without You\" all'inizio del 1967 mentre si trovava a casa del musicista ed artista Klaus Voormann, nel sobborgo londinese di Hampstead. L'immediata ispirazione per la canzone venne a Harrison da una conversazione avuta a cena con Voormann, riguardo allo spazio metafisico che ottunde agli individui la percezione delle forze naturali che uniscono il mondo. Seguendo la discussione, Harrison si mise a lavorare su melodia ed armonia del pezzo impiegando un harmonium e scrisse la prima strofa: \"\u00abWe were talking about the space between us all\u00bb\".\nSin da quando aveva registrato \"Love You To\" nell'aprile 1966 per l'album \"Revolver\", Harrison aveva proseguito a guardare oltre il proprio ruolo di chitarrista dei Beatles, applicandosi allo studio del sitar, in parte sotto la guida del maestro Ravi Shankar. Egli disse che la struttura di \"Within You Without You\" gli era venuta dalla pratica metodica di esercizi musicali chiamati \"sargam\", che usano le stesse scale tonali che si trovano nei raga indiani.\n\"Within You Without You\" \u00e8 la prima di molte altre canzoni nelle quali Harrison espose dei concetti spirituali induisti nelle liriche del testo. Avendo incorporato elementi di filosofia orientale in \"Love You To\", George era rimasto affascinato dagli antichi insegnamenti ind\u00f9 dopo essere andato con la moglie, Pattie Boyd, a far visita a Shankar in India nell'autunno 1966. Interessato allo studio del sitar, Harrison dapprima si un\u00ec agli altri studenti di Shankar a Bombay, fino a quando la stampa e i fan locali non si accorsero del suo arrivo. Nel tentativo di celare la propria identit\u00e0, dietro suggerimento di Shankar, Harrison si era fatto crescere i baffi \u2013 un cambiamento di immagine che gli altri Beatles avrebbero imitato alla fine del 1966. Harrison, Boyd, Shankar e la compagna di quest'ultimo, Kamala Chakravarty, si trasferirono quindi in una casa galleggiante sul lago Dal a Srinagar, nella regione del Kashmir. L\u00ec, Harrison ricevette gli insegnamenti personali di Shankar mentre leggeva testi religiosi come \"Autobiografia di uno Yogi\" di Paramahansa Yogananda e \"Raja Yoga\" di Swami Vivekananda. Questo periodo coincise con la sua iniziazione alla meditazione trascendentale.\nHarrison e Pattie Boyd tornarono in Gran Bretagna il 22 ottobre, e continuarono a condurre uno stile di vita ispirato all'induismo praticando yoga, meditazione e dandosi al vegetarianesimo, nella loro residenza di Esher. Gli insegnamenti appresi da Harrison in India, nello specifico riguardo all'illusoria natura del mondo materiale, si collegavano alle esperienze da lui avute sperimentando la droga allucinogena LSD (comunemente nota come \"acido\") e confluirono nel testo di \"Within You Without You\". Avendo gi\u00e0 preso in considerazione l'idea di uscire dai Beatles al termine del loro ultimo tour statunitense, il 29 agosto 1966, George invece acquis\u00ec una prospettiva filosofica sugli effetti della fama internazionale della band. Successivamente attribu\u00ec la scrittura di \"Within You Without You\" al suo essere \"caduto sotto l'influsso dell'incantesimo indiano\" dopo aver sperimentato la \"pura essenza dell'India\" attraverso la guida di Ravi Shankar.\nTesto e significato.\nConcettualmente, \"Within You Without You\" contrasta l'individualismo occidentale con il monismo orientale. Il testo contiene i concetti base della filosofia Ved\u0101nta, particolarmente in riferimento al concetto del \"M\u0101y\u0101\" (la natura illusoria dell'esistenza), nella strofa: \"\u00abAnd the people who hide themselves behind a wall of illusion / Never glimpse the truth\u00bb\". L'accademico religioso Joshua Greene parafras\u00f2 il messaggio della canzone nel seguente modo: \"un muro illusorio che ci separa l'uno dall'altro ... che tramuta l'amore verso il prossimo in fredda indifferenza. La pace arriva quando impariamo a guardare oltre l'illusione delle differenze e capiamo che siamo una cosa sola... \". La soluzione proposta da Harrison \u00e8 quella di vedere oltre se stessi e cercare un cambiamento interiore, poich\u00e9 \"ogni anima \u00e8 potenzialmente divina. Il traguardo \u00e8 manifestare questa divinit\u00e0... \". Secondo l'etnomusicologo David Reck, oltre il riferimento al M\u0101y\u0101, le parole del testo contengono accenni a concetti filosofici indiani quali advait (l'unica realt\u00e0 essenziale), satya (la percezione della verit\u00e0) e, nella strofa: \"\u00abWith our love we could save the world\u00bb\", all'amore universale.\nAllo stesso tempo nel testo, Harrison si distanzia da chi vive nell'ignoranza di queste verit\u00e0 apparenti \u2013 cantando: \"\u00abIf they only knew\u00bb\" (\"se solo sapessero\") e chiedendo all'ascoltatore in maniera inquisitoria: \"\u00abAre you one of them?\u00bb\" (\"sei uno di loro?\"). In un testo pieno di riferimenti all'induismo questa \u00e8 invece una citazione dal Vangelo di Marco (\"Non sanno, non capiscono. Sei uno di loro?\"). Nell'ultima strofa, egli si lamenta di quanti \"conquistano il mondo ma perdono la propria anima\". Il critico musicale Ian MacDonald difese il tono \"accusatorio\" della canzone, spesso preso di mira dai detrattori, scrivendo come all'interno dell'ideologia dell'emergente controcultura degli anni sessanta, \"questo era un segno di ci\u00f2 che allora si sentiva essere una rivoluzione in atto: una rivoluzione interiore contro il materialismo\".\nInoltre il testo fa riferimento alla dottrina induista del dharma, che insegna come l'amore pu\u00f2 cambiare il mondo. Nella seconda strofa della canzone si introduce l'idea centrale del dharma, l'etica dell'induismo: l'amore pu\u00f2 salvare il mondo dalla distruzione. Secondo questa antica filosofia orientale l'universo ha una natura ciclica. Ogni ciclo si chiama Yuga, alla fine di ogni Yuga il dharma sparisce ed il mondo deve essere distrutto per rinascere nuovamente. Solo con l'amore si pu\u00f2 salvare il mondo dalla distruzione. L'ultimo verso della strofa, \"\u00abno one else can make you change\u00bb\" (\"nessun altro pu\u00f2 farti cambiare\"), si riferisce alla visione orientale della ricerca spirituale interiore, in opposizione all'idea di un Dio esterno salvatore, tipica delle religioni occidentali. La quarta strofa descrive la quarta era del ciclo, la Kali Yuga, in cui l'Amore (Dharma) \u00e8 assente.\nLa tematica trascendentale del testo scritto da Harrison \u00e8 in sintonia con la filosofia della \"Summer of Love\" del 1967, vale a dire, la ricerca dell'universalit\u00e0 e di un'esistenza senza ego. Lo scrittore Ian Inglis considera la frase del testo \"\u00abWith our love we could save the world\u00bb\" essere un \"convincente riflesso\" dell'ethos della Summer of Love, anticipando l'utopistico messaggio presente in \"It's All Too Much\", una successiva canzone di George, o in \"All You Need Is Love\" di John Lennon.\nRegistrazione.\nHarrison registr\u00f2 \"Within You Without You\" per \"Sgt. Pepper's Lonely Hearts Club Band\" dei Beatles, un album basato sull'idea di Paul McCartney di una band fittizia che avrebbe svolto la funzione di alter ego dei Beatles, dopo la decisione presa dal gruppo di non andare pi\u00f9 in tourn\u00e9e. Harrison era poco interessato al concetto di McCartney; e successivamente ammise che, dopo essere tornato dall'India, \"il suo cuore era ancora laggi\u00f9\", e lavorando nuovamente con i Beatles \"si sentiva come se stesse tornando indietro\". George present\u00f2 la canzone ai compagni dopo che questi avevano rifiutato \"Only a Northern Song\", incisa dai Beatles nel febbraio 1967, non ritenendola adatta per l'inclusione in \"Sgt. Pepper's\". In confronto a \"Revolver\", dove erano apparsi tre brani composti da Harrison, \"Within You Without You\" fu l'unica sua composizione a finire sull'album.\nLa registrazione contiene il contributo musicale del solo Harrison, nessun altro dei Beatles prese parte attivamente alle sessioni, e George convoc\u00f2 appositamente un gruppo di musicisti indiani di Londra. Come per i musicisti indiani che suonarono in \"Love You To\", Harrison si avvalse dell'apporto dell'Asian Music Circle, e non presenzi\u00f2 ad una sessione di registrazione dei Beatles per assistere a un concerto londinese di Shankar, assenza che gli serv\u00ec come parte della preparazione psicologica per l'incisione di \"Within You Without You\".\nMacDonald descrisse la canzone \"stilisticamente ... la cosa pi\u00f9 lontana dalle consolidate sonorit\u00e0 dei Beatles in tutta la loro discografia\". La traccia base fu registrata il 15 marzo 1967 presso lo studio 2 di Abbey Road a Londra. I partecipanti alla seduta sedettero su un tappeto indiano appositamente steso sul pavimento dello studio, che venne inoltre decorato con arazzi indiani alle pareti, con luci abbassate e bruciatura di incenso per creare l'atmosfera adatta. Harrison e Neil Aspinall suonarono ciascuno un tambura, mentre i musicisti indiani contribuirono con tabla, dilruba, tanbur e swaramandala. L'identit\u00e0 di questi musicisti rimase ignota per decenni, fino a quando una ricerca effettuata dal dipartimento di studio musicale della University of Liverpool identific\u00f2 quattro di essi come Anna Joshi, Amrit Gajjar (entrambi dilruba), Buddhadev Kansara (tanbur) e Natwar Soni (tabla).\nAlla seduta in studio presenziarono anche Lennon, l'artista Peter Blake, e John Barham, un pianista inglese di musica classica, anch'esso studioso del sitar presso Shankar, che condivideva con Harrison il desiderio di promuovere la musica indiana in occidente. Nel ricordo di Barham, Harrison \"aveva gi\u00e0 in mente l'intera struttura della canzone\" e cant\u00f2 la melodia del brano al suonatore di dilruba che lo seguiva passo passo.\nSovraincisioni e missaggio.\nLa prima delle due sessioni di sovraincisione effettuate per \"Within You Without You\" si svolse a Abbey Road il 22 marzo. Due ulteriori parti di dilruba furono aggiunte quel giorno, dopo di che venne eseguito un mix di prova, per consentire ulteriori sovraincisioni sulla registrazione a quattro tracce.\nIl produttore George Martin si occup\u00f2 quindi dell'arrangiamento dell'orchestrazione, scritto per otto violini e tre violoncelli, basandosi sulle indicazioni di Harrison. I due lavorarono molto insieme sull'arrangiamento, assicurandosi che la partitura di Martin imitasse il caratteristico andamento del suono delle dilruba. Le parti orchestrali, eseguite dai membri della London Symphony Orchestra, furono aggiunte il 3 aprile. Durante la stessa seduta di registrazione, Harrison incise la traccia vocale e la sua parte di sitar. Inoltre, effettu\u00f2 la sovraincisione di qualche occasionale interiezione di chitarra acustica.\nIl 4 aprile, mentre stava preparando il missaggio audio definitivo della traccia, sia stereo che mono, Harrison aggiunse alla fine del pezzo il suono delle risate prendendolo da un nastro di effetti sonori proveniente dalla nastroteca di Abbey Road. Martin e Geoff Emerick erano entrambi contrari a questa aggiunta ma lasciarono decidere Harrison, che in seguito disse come le risate fornissero un \"tocco di sdrammatizzazione\", aggiungendo: \u00absi doveva comunque ascoltare la reazione del pubblico che assisteva allo show del Sergente Pepper\u00bb. Prima che Harrison incidesse la traccia vocale il giorno precedente, il brano era stato sottoposto a edit e poi velocizzato in modo da ridurne la durata da 6:25 a 5:05. Nel processo, la chiave della canzone venne alzata di un semitono, passando da Do a Do diesis minore.&lt;ref name=\"Fontenot/About\"&gt;&lt;/ref&gt;\nPubblicazione.\nIn Gran Bretagna \"Sgt. Pepper's Lonely Hearts Club Band\" venne pubblicato il 26 maggio 1967, con \"Within You Without You\" posizionata come traccia d'apertura della seconda facciata del vinile. Il musicologo Joshua Greene fece notare come per molti ascoltatori all'epoca, la canzone fornisse il \"primo significativo approccio al suono meditativo\". Desideroso di separare il messaggio della canzone dall'esperienza con l'LSD in un'epoca dove la cultura delle droghe per \"aprire la mente\" era in forte ascesa di popolarit\u00e0 ed influenza, Harrison dichiar\u00f2 a un intervistatore: \u00abNon ha niente a che fare con le pillole ... \u00c8 solo nella tua testa, la vera realizzazione\u00bb.\nSebbene in seguito Harrison abbia parlato in termini denigratori di \"Sgt. Pepper's\" e della sua importanza storica, egli ammise di essersi divertito durante le sessioni di registrazione dell'album e di gradire l'iconica copertina del disco. A riguardo della stessa, il contributo di Harrison fu chiedere a Blake di inserire le sagome di quattro guru indiani \u2013 Yogananda, Mahavatar Babaji, Lahiri Mahasaya e Sri Yukteswar \u2013 nel gruppo di personaggi che affollano la copertina, e un ulteriore dettaglio, una statuetta della dea indiana Lakshmi. Nei testi stampati sul retro della copertina, il posizionamento delle parole \"Without You\" sopra la testa di McCartney venne in seguito interpretato come un indizio circa la leggenda della morte di Paul McCartney.\nNel 1971 la canzone venne pubblicata in Messico come title track di un EP. L'EP include anche \"Love You To\", \"The Inner Light\" e \"I Want to Tell You\", tutti brani composti da George Harrison. Nel 1978 \"Within You Without You\" apparve come B-side del 45 giri \"Sgt. Pepper's Lonely Hearts Club Band/With a Little Help from My Friends Medley\", pubblicato in alcune nazioni europee. Nel 1996 una versione strumentale della traccia, a velocit\u00e0 e tonalit\u00e0 originali, \u00e8 stata inclusa nella compilation \"Anthology 2\".\nAccoglienza.\nRecensioni contemporanee.\nRiguardo alla canzone, nel suo libro \"The Beatles Diary\", Barry Miles scrisse: \"Alcuni pensano che sia un capolavoro, altri uno dei primi esempi di chiacchiere finto-filosofiche. Ad ogni modo, era puro Harrison\". David Griffiths del \"Record Mirror\" elogi\u00f2 l'ambito musicale e lirico dell'album, aggiungendo: \"\"Within You Without You\" di George Harrison \u00e8 un'affermazione di una verit\u00e0 Yoga meravigliosamente riuscita ed avventurosa in una canzone pop\". Il critico musicale di \"The Times of India\", disse di ammirare i Beatles per la loro voglia di sperimentare e descrisse la composizione di Harrison una traccia \"memorabile\". In una delle poche recensioni negative di \"Sgt. Pepper's\", Richard Goldstein, scrivendo sul \"The New York Times\", disse che la canzone era \"musicalmente notevole\" e l'apice del disco, sebbene considerasse il testo \"tetro\" e \"pieno di luoghi comuni\". Allen Evans del \"NME\" trov\u00f2 nel \"profondo e variegato ritmo delle tabla\" la parte pi\u00f9 accattivante del brano, anche se si lament\u00f2 di come fosse difficile decifrare le parole del testo perch\u00e9 si fondono con la musica del sitar troppo da vicino\".\nSecondo il biografo ufficiale dei Beatles, Hunter Davies, alcuni recensori contemporanei specularono sul fatto che l'esplosione di risate alla fine del brano fosse stata inserita dagli altri membri dei Beatles per prendere in giro Harrison e la sua canzone. Davies sment\u00ec questa credenza dichiarando: \"Fu un'idea completamente di George\". In una recensione pubblicata cinque mesi dopo l'uscita di \"Sgt. Pepper's\", \"Hit Parader\" azzard\u00f2 l'ipotesi che l'album non sarebbe durato bene nel tempo come i precedenti lavori dei Beatles, e riguardo a \"Within You Without You\" scrisse: \"Harrison ha prodotto un suono rilassante, sinuoso ed esotico per \"Within You Without You\". Ma anche se la sua ripetitiva esposizione della pi\u00f9 elementare filosofia orientale \u00e8 probabilmente intesa a riflettere l'infinit\u00e0 dell'universo, diventa presto un po' monotona. Le risate alla fine sembrano sgonfiare la pretenziosit\u00e0 del testo\".\nRecensioni moderne.\nLa canzone ha continuato nel corso degli anni a ricevere giudizi contrastanti. Tra i commenti pi\u00f9 sfavorevoli, nel 1998 il critico Tim Riley liquid\u00f2 \"Within You Without You\" definendola una canzone \"senza direzione\", aggiungendo come fosse difficile concepire che frasi del testo tipo: \"\u00abLife flows on within you and without you\u00bb\" (\"la vita scorre dentro di te e senza di te\") potessero essere prese veramente sul serio da qualcuno. Egli inoltre scrisse che la canzone era \"il pezzo pi\u00f9 datato e noioso del disco; ... [e] che avrebbero potuto benissimo lasciarlo fuori dall'album senza che l'opera ne risentisse\". In una recensione datata 2009, Alex Young di \"Consequence\" inser\u00ec la canzone tra i brani meno riusciti di \"Sgt. Pepper's\". Al contrario, Ian Inglis considera il brano \"assolutamente centrale ed affine nella forma e nei contenuti a \"Sgt. Pepper's\"\", e Ian MacDonald lo defin\u00ec la \"coscienza stessa del disco\". Il musicologo Russell Reising scrisse che la canzone di Harrison era un'eccezione in \"Sgt. Pepper's\", dove altrimenti i Beatles dipinsero liricamente delle vignette prevalentemente banali, occasionalmente ridicole e spesso triviali\". Lo scrittore e critico musicale Kenneth Womack descrisse \"Within You Without You\" come \"l'anima etica dell'album\".\nScrivendo per \"Rough Guides\", Chris Ingham lod\u00f2 la traccia in quanto \"magnificamente costruita\"; egli la descrisse allo stesso tempo \"una delle musiche pi\u00f9 esotiche mai pubblicate dai Beatles\" e una \"meditazione filosofica sulla vita e sull'amore oltre se stessi; ... [che], una volta assimilitata, diviene parte centrale dell'esperienza del \"Pepper\"\". Nel suo libro sulla storia della musica ambient, Mark Prendergast incluse \"Within You Without You\" tra le tre migliori tracce di \"Sgt. Pepper's\" e la accredit\u00f2 come \"il pezzo pi\u00f9 intramontabile di psichedelia dronale mai registrato\". Il recensore di AllMusic Richie Unterberger lod\u00f2 la melodia del brano, ma lo consider\u00f2 anche piuttosto noioso e potenzialmente offensivo e presuntuoso a causa del suo tono accusatorio.\nNel 2002, David Fricke su \"Rolling Stone\" incluse \"Within You Without You\" nella sua lista dei \"25 migliori brani di George Harrison\". Egli descrisse il pezzo la \"pi\u00f9 pura escursione dei Beatles nel raga rock\", e \"bellissimo e severo allo stesso tempo\". Nella sua recensione dell'edizione speciale di \"Sgt. Pepper's Lonely Hearts Club Band\" in occasione del 50\u00ba anniversario della pubblicazione, Mikal Gilmore scrisse che solo \"Within You Without You\" e \"A Day in the Life\" di Lennon trascendono l'eredit\u00e0 di un disco che \u00e8 \"un corpo unico, pi\u00f9 grande della somma delle sue parti\".\nInfluenza culturale ed eredit\u00e0.\nL'interesse di Harrison nei confronti della cultura indiana venne presto adottato dai suoi fan e dal pubblico giovanile in generale. Lo scrittore Simon Leng scrisse: \"[\"Within You Without You\"], e la leadership di Harrison nei Beatles riguardo alla filosofia Vedica, diffusero la fascinazione per l'oriente presso milioni di persone e diede il via a migliaia di pellegrinaggi in Kashmir... \" Juan Mascar\u00f3, un professore di Sanscrito presso la Cambridge University, scrisse una lettera a Harrison dopo l'uscita della canzone, complimentandosi per la stessa, ed allegando una copia del suo libro \"Lamps of Fire\". Gli sugger\u00ec inoltre un passaggio del libro dove aveva tradotto un capitolo del \"Daodejing\" come possibile materia di una canzone. Harrison lo us\u00f2 come fonte di ispirazione per la composizione di \"The Inner Light\", suo terzo ed ultimo brano nei Beatles in stile indiano.\nSecondo il giornalista del \"New Yorker\" Mark Hertsgaard, il testo di \"Within You Without You\" \"contiene l'espressione pi\u00f9 evidente dell'album circa la credenza condivisa dai Beatles verso la consapevolezza spirituale e il cambiamento sociale\". La fascinazione di Harrison nei confronti della filosofia orientale domin\u00f2 le attivit\u00e0 extra musicali della band nella met\u00e0 del 1967, e la sua influenza sul gruppo continu\u00f2 a crescere. Questo port\u00f2 i Beatles a sperimentare la meditazione trascendentale, e, agli inizi del 1968, a partire per il loro celebre soggiorno in India presso il ritiro spirituale del Maharishi Mahesh Yogi a Rishikesh, circondati da una cassa di risonanza mediatica di portata planetaria.&lt;ref name=\"Rabey/HuffPost\"&gt;&lt;/ref&gt;\nTra i musicisti rock contemporanei, Stephen Stills rimase cos\u00ec colpito dalla canzone che volle far scolpire il testo del brano su una lastra di pietra nel suo giardino. Anche John Lennon era tra gli ammiratori del pezzo, e disse di Harrison: \u00abLa sua mente e la sua musica sono chiare. Questo \u00e8 il suo talento innato, \u00e8 riuscito a unire le due cose insieme\u00bb. Inoltre, nel corso di un'intervista del 1973, Lennon dichiar\u00f2 che \"Within You Without You\" era la sua canzone preferita di Harrison. Anche Ringo Starr disse nel 2000: \u00ab\"Within You Without You\" \u00e8 brillante. La amo!\u00bb David Crosby, che aveva introdotto George Harrison alla musica di Ravi Shankar nel 1965, descrisse la traccia \"di qualit\u00e0 non comune\", e aggiunse: \u00abLa scrisse magnificamente e con molto tatto; ... La fece al meglio delle sue possibilit\u00e0, e rimasi estremamente orgoglioso di lui per questo\u00bb.\nNel 2017, in occasione del 50\u00ba anniversario della pubblicazione di \"Sgt. Pepper's Lonely Hearts Club Band\", la Royal Liverpool Philharmonic Orchestra (RLPO) organizz\u00f2 l'evento \"George Harrison Within You Without You: The Story of The Beatles and Indian Music\" presso la Liverpool Philharmonic Hall. Mentre conducevano delle ricerche per questo progetto, degli studiosi della University of Liverpool e della University of Sheffield scoprirono l'identit\u00e0 di alcuni dei musicisti indiani presenti nella registrazione originale del 1967, rimasti per decenni senza identit\u00e0. I due musicisti ancora in vita, Buddhadev Kansara e Natwar Soni, furono tra quanti si esibirono nel corso dell'evento promosso dalla RLPO."}
{"id": "1214352", "revid": "78273", "url": "https://it.wikipedia.org/wiki?curid=1214352", "title": "An-124", "text": ""}
{"id": "1214358", "revid": "1446238", "url": "https://it.wikipedia.org/wiki?curid=1214358", "title": "Circondario del Weimarer Land", "text": "Il circondario del Weimarer Land \u00e8 un circondario (\"Landkreis\") della Turingia, in Germania.\nComprende 8 citt\u00e0 e 68 comuni.\nCapoluogo e centro maggiore \u00e8 Apolda.\nSuddivisione amministrativa.\nIl circondario del Weimarer Land comprende 3 citt\u00e0 indipendenti, 1 comune indipendente, 1 citt\u00e0 che amministra altri 12 comuni (\"Erf\u00fcllende Gemeinde\"), e 6 comunit\u00e0 amministrative (\"Verwaltungsgemeinschaft\"), che raggruppano complessivamente 4 citt\u00e0 e 55 comuni."}
{"id": "1214359", "revid": "1305772", "url": "https://it.wikipedia.org/wiki?curid=1214359", "title": "SA-3", "text": ""}
{"id": "1214360", "revid": "339392", "url": "https://it.wikipedia.org/wiki?curid=1214360", "title": "SA-6", "text": ""}
{"id": "1214361", "revid": "123712312", "url": "https://it.wikipedia.org/wiki?curid=1214361", "title": "Transdanubio Meridionale", "text": "Il Transdanubio Meridionale (in ungherese: \"D\u00e9l-Dun\u00e1nt\u00fal\") \u00e8 una regione dell'Ungheria.\nLa regione \u00e8 costituita dalle province di:\nQuesto raggruppamento \u00e8 usato per fini statistici dall'Unione Europea (Eurostat) come raggruppamento di livello 2 (NUTS 2)."}
{"id": "1214364", "revid": "1305772", "url": "https://it.wikipedia.org/wiki?curid=1214364", "title": "Reisdorf", "text": ""}
{"id": "1214366", "revid": "767487", "url": "https://it.wikipedia.org/wiki?curid=1214366", "title": "Ambroise-Augustin Chevreux", "text": "Biografia.\nFiglio di Charles e di Marguerite Baudin, apparteneva a un'agiata famiglia borghese di commercianti di Orl\u00e9ans.\nIl 13 maggio del 1743 inizi\u00f2 il noviziato presso l'abbazia maurina di \"Saint-Florent le Jeune\" di Saumur: emise i voti solenni il 14 maggio del 1734 e nel 1752 venne ordinato sacerdote.\nAll'interno dell'ordine ricopr\u00ec numerosi incarichi: fu docente di teologia e filosofia per i novizi, Priore dei monasteri di \"Saint-Vincent-du-Mans\" (1766-1772) e di \"Notre-Dame-de-Noyers\" a Nou\u00e2tre (1774-1775), visitatore provinciale di Tolosa (1772) e di Bretagna (1781).\nNel 1783 fu eletto all'unanimit\u00e0 \"superiore generale\" della Congregazione e si trasfer\u00ec nell'abbazia di Saint-Germain-des-Pr\u00e9s di Parigi.\nQuando, nel 1790, l'Assemblea Nazionale Costituente ordin\u00f2 la soppressione di tutti i monasteri francesi, Chevreux dichiar\u00f2 ai commissari della municipalit\u00e0 di Parigi di voler continuare la vita religiosa (9 maggio 1790): dopo la confisca di Saint-Germain-des-Pr\u00e9s si ritir\u00f2 con altri confratelli nell'abbazia di Saint-Denis ma, il 29 agosto del 1792, essendosi rifiutato di prestare giuramento alla Costituzione civile del clero, venne arrestato e incarcerato nell'ex convento del Carmine di Parigi. Il 2 settembre successivo venne linciato con quaranta suoi confratelli come \"partigiano del re\".\nIl culto.\nIl 17 ottobre 1926 papa Pio XI lo proclam\u00f2 beato insieme ad altre 190 vittime dei massacri di settembre (dal 2 al 6 settembre del 1792).\nPresso l'abbazia di Solesmes si conserva la reliquia della sua cintura.\nLa memoria dei beati Jean-Marie du Lau d'Alleman, Pierre-Louis, Fran\u00e7ois-Joseph de La Rochefoucauld e 93 compagni martiri \u00e8 fissata dal Martirologio Romano al 2 settembre."}
{"id": "1214377", "revid": "1543377", "url": "https://it.wikipedia.org/wiki?curid=1214377", "title": "Windows Vista", "text": "Windows Vista (nome in codice \"Longhorn\") \u00e8 un sistema operativo prodotto da Microsoft per l'utilizzo su personal computer, inclusi desktop domestici e aziendali, laptop, tablet PC e PC Media Center. Lo sviluppo venne completato l'8 novembre 2006, e nei successivi tre mesi, venne pubblicato per gradi ai produttori di hardware e software per computer, ai clienti commerciali e ai canali di vendita al dettaglio. Il 30 gennaio 2007, venne pubblicato in tutto il mondo e venne reso disponibile per l'acquisto e il download dal Marketplace di Windows; \u00e8 la prima versione di Windows a essere resa disponibile attraverso una piattaforma di distribuzione digitale. La distribuzione di Windows Vista \u00e8 arrivata pi\u00f9 di cinque anni dopo l'introduzione del suo predecessore, Windows XP, il periodo di tempo pi\u00f9 lungo tra le versioni successive dei sistemi operativi desktop Microsoft Windows.\nLe nuove funzionalit\u00e0 di Windows Vista includono un'interfaccia utente grafica aggiornata e uno stile visivo denominato Aero, un nuovo componente di ricerca chiamato Windows Search, nuovi sottosistemi di rete, audio, stampa e visualizzazione e nuovi strumenti multimediali come Windows DVD Maker. Vista mirava ad aumentare il livello di comunicazione tra le macchine su una rete domestica, utilizzando la tecnologia peer-to-peer per semplificare la condivisione di file e supporti tra computer e dispositivi. Windows Vista includeva la versione 3.0 di .NET Framework, consentendo agli sviluppatori di software di scrivere applicazioni senza le tradizionali API di Windows.\nL'obiettivo dichiarato principale di Microsoft con Windows Vista era di migliorare lo stato di sicurezza del sistema operativo Windows. Una critica comune a Windows XP e ai suoi predecessori era rappresentata dalle vulnerabilit\u00e0 di sicurezza comunemente sfruttate e dalla generale vulnerabilit\u00e0 a malware e virus. Alla luce di ci\u00f2, Bill Gates, presidente della Microsoft, annunci\u00f2 all'inizio del 2002 un'iniziativa \"Trustworthy Computing\" (Calcolo affidabile) a livello aziendale, che mirava a integrare la sicurezza in ogni aspetto dello sviluppo del software in azienda. Microsoft dichiar\u00f2 di aver privilegiato il miglioramento della sicurezza di Windows XP e Windows Server 2003 rispetto a Windows Vista, ritardandone cos\u00ec il completamento.\nMentre queste nuove funzionalit\u00e0 e i miglioramenti della sicurezza hanno ottenuto recensioni positive, Vista \u00e8 stata anche l'obiettivo di molte critiche e della stampa negativa. Le critiche di Windows Vista hanno preso di mira i suoi elevati requisiti di sistema, i termini di licenza pi\u00f9 restrittivi, l'inclusione di una serie di tecnologie DRM nuove volte a limitare la copia di supporti digitali protetti, la mancanza di compatibilit\u00e0 con alcuni hardware e software pre-Vista, tempo di avvio pi\u00f9 lungo e il numero di richieste di autorizzazione per il controllo dell'account utente. Come risultato di questi e altri problemi, Windows Vista ha visto l'adozione iniziale e tassi di soddisfazione inferiori a Windows XP. \nTuttavia, con una stima di 330 milioni di utenti Internet a partire da gennaio 2009, era stato annunciato che l'utilizzo di Vista aveva superato le aspettative di due anni precedenti al lancio di Microsoft di raggiungere 200 milioni di utenti.\nAll'epoca della distribuzione di Windows 7 (ottobre 2009) Windows Vista (con circa 400 milioni di utenti Internet) era il secondo sistema operativo pi\u00f9 diffuso su Internet con una quota di mercato del 19% circa, essendo Windows XP il pi\u00f9 utilizzato con una quota di mercato del 63%. A maggio 2010, la quota di mercato di Windows Vista aveva una stima compresa tra il 15% e il 26%. Il 22 ottobre 2010, Microsoft ha cessato le vendite di copie retail di Windows Vista e le vendite OEM per Vista sono cessate un anno pi\u00f9 tardi. Al settembre 2019, la quota di mercato di Vista \u00e8 calata a meno dello 0,3% della quota di mercato totale di Windows.\nSviluppo.\nMicrosoft inizi\u00f2 a lavorare su Windows Vista, conosciuto all'epoca dal suo nome in codice Longhorn, nel maggio 2001, cinque mesi prima dell'uscita di Windows XP. Originariamente era previsto che venisse completato verso la fine del 2003 come passaggio minore tra Windows XP e Blackcomb, che era stato pianificato come il successivo importante pubblicazione del sistema operativo della societ\u00e0. Gradualmente, \"Longhorn\" ha assimilato molte delle nuove importanti funzionalit\u00e0 e tecnologie previste per Blackcomb, con il risultato che la data di pubblicazione \u00e8 stata respinta pi\u00f9 volte in 3 anni. In alcune build di Longhorn, il loro accordo di licenza diceva \"Per il prodotto Microsoft con nome in codice \"Whistler\"\". Molti sviluppatori di Microsoft sono stati anche reincaricati di creare aggiornamenti a Windows XP e Windows Server 2003 per rafforzare la sicurezza. Di fronte ai ritardi in corso e alle preoccupazioni per i feature creep, Microsoft annunci\u00f2 il 27 agosto 2004 di aver rivisto i propri piani. Per questo motivo, Longhorn venne reimpostato per iniziare a lavorare sul codice sorgente di Windows Server 2003 Service Pack 1 e nel tempo a incorporare nuovamente le funzionalit\u00e0 che sarebbero state pensate per una versione attuale del sistema operativo. Tuttavia, alcune caratteristiche annunciate in precedenza come WinFS vennero abbandonate o posticipate e una nuova metodologia di sviluppo del software denominata Security Development Lifecycle venne incorporata nel tentativo di risolvere i problemi relativi alla sicurezza del codice sorgente di Windows, programmato in C, C++ e assembly. Longhorn divenne noto come Vista nel 2005.\nLe prime fasi di sviluppo di Longhorn erano generalmente caratterizzate da miglioramenti incrementali e aggiornamenti a Windows XP. Durante questo periodo, Microsoft era piuttosto tranquilla riguardo a ci\u00f2 che stava lavorando, poich\u00e9 il focus sul marketing e sulle pubbliche relazioni era pi\u00f9 focalizzato su Windows XP e Windows Server 2003, che venne pubblicato nell'aprile 2003. Le build occasionali di Longhorn trapelarono su popolari reti di condivisione di file come IRC, BitTorrent, eDonkey e vari newsgroup, e cos\u00ec la maggior parte di ci\u00f2 che \u00e8 noto sulle build prima della prima versione di sviluppo sanzionata di Longhorn nel maggio 2003, deriva da queste build.\nDopo diversi mesi di relativamente poche notizie o attivit\u00e0 da Microsoft con Longhorn, Microsoft pubblic\u00f2 Build 4008, che aveva fatto la sua comparsa su Internet intorno al 28 febbraio 2003. Inoltre venne distribuito privatamente a un gruppo selezionato di sviluppatori di software. Come una versione evolutiva sulla build 3683, conteneva una serie di piccoli miglioramenti, tra cui un tema \"Plex\" blu modificato e un nuovo, semplificato installer basato su Windows Image che operava in modalit\u00e0 grafica fin dall'inizio e complet\u00f2 un'installazione del sistema operativo sistema in circa un terzo del tempo di Windows XP sullo stesso hardware. Venne introdotta una \"nuova barra delle applicazioni\" facoltativa, pi\u00f9 sottile rispetto alla precedente e che mostrava l'ora in modo diverso.\nLa differenza visiva e funzionale pi\u00f9 notevole, tuttavia, arriv\u00f2 con Windows Explorer. L'incorporazione del tema Plex ha reso il blu il colore dominante dell'intera applicazione. Il riquadro attivit\u00e0 in stile Windows XP venne quasi completamente sostituito da un grande riquadro orizzontale che apparve sotto le barre degli strumenti. Una nuova interfaccia di ricerca consentiva il filtraggio dei risultati, la ricerca della guida di Windows e le query in linguaggio naturale che sarebbero state utilizzate per l'integrazione con WinFS. Vennero rimossi anche i personaggi della ricerca animata. Le \"modalit\u00e0 di visualizzazione\" vennero sostituite con un singolo cursore che ridimensionava le icone in tempo reale, in modalit\u00e0 elenco, miniatura o dettagli, a seconda di dove si trovava il cursore. Anche i metadati dei file vennero resi pi\u00f9 visibili e facilmente modificabili, con un incoraggiamento pi\u00f9 attivo a compilare informazioni mancanti. Da notare anche la conversione di Windows Explorer in un'applicazione .NET. La maggior parte delle build di Longhorn e Vista venivano identificate da un'etichetta che si trovava sempre nell'angolo in basso a destra del desktop.\nUna tipica etichetta di build \u00e8 simile a \"Longhorn Build 3663.Lab06_N.020728-1728\". Numeri di build pi\u00f9 alti non significavano automaticamente che fossero incluse le ultime funzionalit\u00e0 di ogni team di sviluppo di Microsoft. In genere, un team che lavorava su una determinata funzionalit\u00e0 o sottosistema generava le proprie build di lavoro con cui gli sviluppatori facevano i test e, quando il codice era ritenuto stabile, tutte le modifiche venivano incorporate nello stesso albero di sviluppo principale contemporaneamente. In Microsoft, esiste un certo numero di \"Build lab\" in cui la compilazione dell'intera serie di Windows pu\u00f2 essere eseguita da un team. Il nome del laboratorio in cui \u00e8 stata originata una determinata build viene visualizzato come parte dell'etichetta di creazione e la data e l'ora della generazione lo seguono. Alcune build (come Beta 1 e Beta 2) mostrano solo l'etichetta build nella finestra di dialogo delle informazioni sulla versione (Winver). Le icone utilizzate in queste build provengono da Windows XP.\nAlla Windows Hardware Engineering Conference (WinHEC) nel maggio 2003, Microsoft ha dato le prime dimostrazioni pubbliche del nuovo Desktop Window Manager e Aero. Le dimostrazioni sono state fatte su una build revisionata 4015 che non \u00e8 mai stata pubblicata. Una serie di sessioni per gli sviluppatori e gli ingegneri hardware della conferenza si \u00e8 concentrata su queste nuove funzionalit\u00e0, nonch\u00e9 sulla Secure Computing Base di prossima generazione (precedentemente nota come \"Palladium\"), che all'epoca era la soluzione proposta da Microsoft per la creazione di un ambiente sicuro di computing in cui ogni dato componente del sistema pu\u00f2 essere considerato \"affidabile\". Anche in questa conferenza, Microsoft ha reiterato la propria roadmap per la consegna di Longhorn, indicando una data di pubblicazione \"all'inizio del 2005\".\nRipristino dello sviluppo.\nNel 2004, era diventato chiaro al team Windows di Microsoft che stavano perdendo di vista ci\u00f2 che doveva essere fatto per completare la prossima versione di Windows e spedirla ai clienti. Internamente, alcuni dipendenti Microsoft descrivevano il progetto Longhorn come \"un altro Cairo\" o \"Cairo.NET\", riferendosi al progetto di sviluppo del Cairo che la societ\u00e0 aveva intrapreso nella prima met\u00e0 degli anni '90, che non ha mai portato a termine (sebbene quasi tutte le tecnologie sviluppate in quel tempo furono incorporate in Windows 95 e Windows NT). La maggior parte delle build di Longhorn presentavano importanti perdite di sistema Explorer.exe che impedivano al sistema di funzionare correttamente e aggiungevano ulteriore confusione ai team di sviluppo nelle build successive con un numero sempre maggiore di codice in fase di sviluppo che non riusciva a raggiungere la stabilit\u00e0.\nIn un articolo in prima pagina del 23 settembre 2005 su The Wall Street Journal, Il co-presidente della Microsoft, Jim Allchin, che aveva la responsabilit\u00e0 generale per lo sviluppo e la consegna di Windows, spieg\u00f2 come lo sviluppo di Longhorn si era \"schiantato\" a causa in gran parte dei metodi casuali con cui le funzionalit\u00e0 venivano introdotte e integrate nel nucleo del sistema operativo, senza una chiara attenzione per un prodotto finale. Allchin ha continuato spiegando come nel dicembre 2003 ha ottenuto l'aiuto di altri due senior executive, Brian Valentine e Amitabh Srivastava, il primo con esperienza nel software di spedizione in Microsoft, in particolare Windows Server 2003, e quest'ultimo trascorse la sua carriera in Microsoft ricercando e sviluppando metodi per produrre sistemi di test di alta qualit\u00e0. Srivastava ha impiegato un team di architetti di base per mappare visivamente l'intero sistema operativo Windows e per lavorare in modo proattivo verso un processo di sviluppo che imporrebbe elevati livelli di qualit\u00e0 del codice, ridurre le interdipendenze tra i componenti e, in generale, \"non peggiorare le cose con Vista\". Dal momento che Microsoft ha deciso che Longhorn bisogno di essere ulteriormente in componenti, sono iniziati i lavori sulla serie Omega-13 costruisce dove avrebbero componentize codice sorgente esistente di Windows Server 2003, e nel corso del tempo aggiungere indietro funzionalit\u00e0 di sviluppo progredito. I build di Future Longhorn partiranno da Windows Server 2003 Service Pack 1 e proseguono da l\u00ec.\nQuesto cambiamento, annunciato internamente per i dipendenti Microsoft il 26 agosto del 2004, iniziata nel mese di settembre, anche se ci vorrebbero diversi mesi prima del nuovo processo di sviluppo e costruire la metodologia potrebbe essere utilizzato da tutti i team di sviluppo. Un certo numero di denunce \u00e8 venuto da singoli sviluppatori, e Bill Gates stesso, che il nuovo processo di sviluppo sarebbe stato proibitivo difficile da lavorare all'interno.\nIl nome \"Windows Vista\".\nVerso il novembre 2004, la societ\u00e0 aveva preso in considerazione diversi nomi per la versione finale, dal semplice al fantasioso e inventivo. Alla fine, Microsoft ha scelto Windows Vista come confermato il 22 luglio 2005, ritenendo che fosse una \"meravigliosa intersezione tra ci\u00f2 che realmente fa il prodotto, ci\u00f2 che rappresenta Windows e ci\u00f2 che risuona con i clienti e le loro esigenze\". Greg Sullivan, Project Manager del gruppo, ha dichiarato a Paul Thurrott: \"Vuoi che il PC si adatti a te e ti aiuti a ridurre il disordine per concentrarti su ci\u00f2 che \u00e8 importante per te. Ecco cos'\u00e8 Windows Vista:\" portare chiarezza al tuo mondo \". riferimento ai tre punti di marketing di Vista-Clear, Connected, Confident), cos\u00ec puoi concentrarti su ci\u00f2 che conta per te\". Anche al co-presidente della Microsoft, Jim Allchin, piacque il nome, dicendo che \"Vista\" crea le immagini giuste per le nuove funzionalit\u00e0 del prodotto e ispira l'immaginazione con tutte le possibilit\u00e0 di ci\u00f2 che pu\u00f2 essere fatto con Windows, rendendo vere le passioni delle persone.\"\nDopo che Longhorn venne nominato Windows Vista nel novembre 2004, venne avviato un programma di beta test senza precedenti che coinvolse centinaia di migliaia di volontari e aziende. Nel settembre dello stesso anno, Microsoft inizi\u00f2 a pubblicare le Community Technology Previews (CTP) ai beta tester da luglio 2005 a febbraio 2006. Il primo di questi venne distribuito alla Microsoft Professional Developers Conference del 2005 e successivamente pubblicato ai beta tester e agli sviluppatori Microsoft Abbonati alla rete. Le build che seguirono incorporarono la maggior parte delle funzionalit\u00e0 pianificate per il prodotto finale, oltre a una serie di modifiche all'interfaccia utente, basate in gran parte sul feedback dei beta tester. Windows Vista venne considerato completo di funzionalit\u00e0 con l'uscita della \"February CTP\", pubblicato il 22 febbraio 2006, e gran parte del resto del lavoro tra quella build e la versione finale del prodotto incentrata su stabilit\u00e0, prestazioni, applicazione e compatibilit\u00e0 del driver e documentazione. La Beta 2, pubblicata a fine maggio, fu la prima build a essere resa disponibile al grande pubblico attraverso il programma Microsoft Customer Preview. Venne scaricata da oltre cinque milioni di persone. A settembre e ottobre di quell'anno vennero seguiti due candidati alla pubblicazione, entrambi resi disponibili a un gran numero di utenti.\nAll'Intel Developer Forum, il 9 marzo 2006, Microsoft annunci\u00f2 una modifica dei piani per supportare EFI in Windows Vista. La specifica UEFI 2.0 (che sostituisce EFI 1.10) non venne completata fino all'inizio del 2006 e, al momento dell'annuncio di Microsoft, nessun produttore di firmware aveva completato un'implementazione di produzione che poteva essere utilizzata per i test. Di conseguenza, venne presa la decisione di posticipare l'introduzione del supporto UEFI a Windows; il supporto per UEFI su piattaforme a 64 bit venne posticipato fino a quando Vista Service Pack 1 e Windows Server 2008 e UEFI a 32 bit non sarebbero stati supportati, poich\u00e9 Microsoft non si aspettava che molti di questi sistemi venissero costruiti mentre il mercato si spostava ai processori a 64 bit.\nMentre in origine Microsoft sperava di avere le versioni consumer del sistema operativo disponibili in tutto il mondo per Natale 2006, nel marzo 2006 annunci\u00f2 che la data di pubblicazione sarebbe stata rinviata a gennaio 2007 per dare alla societ\u00e0 - e l'hardware e il software le aziende da cui dipende Microsoft per fornire i driver dei dispositivi, tempo aggiuntivo per la preparazione. Poich\u00e9 una build di release to manufacturing (RTM) \u00e8 la versione finale del codice distribuita ai rivenditori e agli altri distributori, lo scopo di una build pre-RTM \u00e8 eliminare eventuali bug \"show-stopper\" che potrebbero impedire la spedizione responsabile del codice ai clienti, cos\u00ec come qualsiasi altra cosa che i consumatori possano trovare fastidiosi. Pertanto, \u00e8 improbabile che siano state introdotte nuove importanti funzionalit\u00e0; invece, il lavoro si concentrava sul \"fit-and-finish\" di Vista. In pochi giorni, gli sviluppatori riusciono a eliminare il numero di bug di Vista da oltre 2470 il 22 settembre a poco pi\u00f9 di 1400 dal momento in cui RC2 venne inviato agli inizi di ottobre. Tuttavia, avevano ancora una strada da percorrere prima che Vista fosse pronta per il RTM. I processi interni di Microsoft richiedevano che il numero di errori di Vista scendesse fino a 500 o meno prima che il prodotto potesse essere depositato presso l'impegno per RTM. La maggior parte delle versioni pre-RTM erano solamente a 32 bit.\nIl 14 giugno 2006, lo sviluppatore di Windows Philip Su pubblic\u00f2 un post di blog che descriveva il processo di sviluppo di Windows Vista, affermando che \"Il codice fosse troppo complicato e il ritmo della codifica era enormemente rallentato dal processo prepotente.\" Lo stesso post descrisse Windows Vista con circa 50 milioni di righe di codice, con circa 2.000 sviluppatori che lavoravano al prodotto. Durante una dimostrazione della funzione di riconoscimento vocale nuova di Windows Vista al Meeting degli analisti finanziari di Microsoft il 27 luglio 2006, il software ha riconosciuto la frase \"Cara mamma\" come \"Cara zia\". Dopo diversi tentativi falliti di correggere l'errore, la frase alla fine \u00e8 diventata \"Cara zia, impostiamo in modo doppio il killer cancella seleziona tutto\". Uno sviluppatore con il team di riconoscimento vocale di Vista in seguito spieg\u00f2 che c'era un bug con la build di Vista che causava l'aumento del volume del microfono, con l'audio ricevuto dal software di riconoscimento vocale che risultava distorto.\nLa versione di Windows Vista 5824 (17 ottobre 2006) doveva essere la versione RTM, ma un bug, che distruggeva qualsiasi sistema aggiornato da Windows XP, imped\u00ec ci\u00f2, danneggiando lo sviluppo e riducendo le probabilit\u00e0 che raggiungesse la scadenza di gennaio 2007.\nLo sviluppo di Windows Vista si concluse quando Microsoft annunci\u00f2 che era stato finalizzato l'8 novembre 2006 e fu concluso dal co-presidente dello sviluppo di Windows, Jim Allchin. Anche il numero di build dell'RTM sal\u00ec a 6000 per riflettere il numero di versione interno di Vista, NT 6.0. Saltare i numeri di build RTM \u00e8 una pratica comune tra le versioni di Windows orientate al consumatore, come Windows 98 (build 1998), Windows 98 SE (build 2222), Windows Me (build 3000) o Windows XP (build 2600), rispetto alle versioni orientate al business come Windows 2000 (build 2195) o Server 2003 (build 3790). Il 16 novembre 2006, Microsoft rese disponibile la build finale agli abbonati MSDN e Technet Plus. Il 30 novembre fu resa disponibile una versione aziendale orientata al business per i clienti con contratti multilicenza. Windows Vista venne distribuito per la disponibilit\u00e0 generale dei clienti il 30 gennaio 2007.\nCaratteristiche principali.\n\u00c8 un sistema operativo della famiglia Windows NT, con architettura a kernel ibrido. \u00c8 stato distribuito in versioni a 32 bit per processori Intel e compatibili e a 64 bit per processori Intel (EM64T) e AMD (x64), quest'ultima sui processori x86/x64, supporta la maggior parte dei software compatibili con le precedenti versioni di Windows: Windows a 64 bit \u00e8 in grado di eseguire software a 32 e a 64 bit (tramite WOW64).\nVista ha un'interfaccia utente \"task-based\" (centrata sull'attivit\u00e0 da compiere). \u00c8 presente una versione di esplora risorse (ora chiamato Windows Explorer) molto diversa da quella precedente, probabilmente la maggiore evoluzione dai tempi di Windows 95.\nUn'altra caratteristica \u00e8 l'evoluzione del sottosistema grafico, scritta in codice nativo, che sfrutta le unit\u00e0 di calcolo 3D delle moderne schede grafiche, dando luogo nei sistemi pi\u00f9 potenti ad effetti grafici accattivanti.\nNuove funzionalit\u00e0 e migliorie.\n\"Vista\" introduce diverse nuove funzioni e parecchie migliorie, rispetto ai precedenti sistemi operativi della Microsoft. Tuttavia molte migliorie riguardano pacchetti applicativi secondari, di corredo, gi\u00e0 presenti nei suoi predecessori. Riassumiamo quindi solo le informazioni rilevanti, sul piano funzionale e tecnologico; per un elenco completo si rimanda al sito della casa produttrice.\nSupporto hardware.\nCon Windows Vista la Microsoft introduce il supporto ad alcune tecnologie in precedenza trascurate ed altre funzioni di gestione, in generale, delle risorse operative. Riassumiamo brevemente in questa sezione quelle pi\u00f9 caratterizzanti:\nInterfaccia grafica.\nWindows Vista offre tre modalit\u00e0 grafiche (pi\u00f9 quella \"Windows Classico\"\"), che possono essere utilizzate in funzione delle capacit\u00e0 e delle propriet\u00e0 hardware del computer in uso, ed in particolare in funzione delle caratteristiche tecniche relative alla scheda video.\nAero.\nQuesta modalit\u00e0 grafica aggiunge effetti \"tridimensionali\", animazioni, anteprime in tempo reale, ed altri \"effetti speciali\". Per ottenere questo risultato, ogni finestra \u00e8 contenuta in una texture che viene elaborata dalla GPU della scheda grafica. In questo modo \u00e8 possibile operare direttamente e con efficacia il rendering del \"desktop\"; il supporto a Pixel Shader 2.0, se disponibile nella \"GPU\", viene impiegato per la maggior parte degli effetti visuali e di interfaccia utente come ad esempio l'antialiasing dei caratteri \"Cleartype\". Per accedere a questo tipo di interfaccia \u00e8 necessario disporre di una scheda video compatibile DirectX9 dotata di almeno 64 MB di memoria video. Il driver della scheda video deve essere compatibile con il nuovo modello di driver chiamato Windows Display Driver Model (WDDM). Il rendering delle finestre e del desktop \u00e8 svolto dal nuovo window manager \"\"Desktop Window Manager\" e la vecchia modalit\u00e0 GDI \u00e8 gestita solo in emulazione.\nCritiche ad Aero.\nLa modalit\u00e0 grafica Aero suscit\u00f2 numerose critiche per via del consumo eccessivo di risorse. In realt\u00e0, il sottosistema grafico di Windows Vista serve per poggiare sulle moderne GPU, alleggerendo quindi il carico di lavoro delle CPU che da adesso in poi non si devono pi\u00f9 occupare di elaborare anche l'interfaccia grafica. Disabilitando Aero si potranno notare infatti sfarfallamenti delle finestre quando vengono mosse o ridimensionate, poich\u00e9 il processore, impegnato nell'esecuzione di un sistema operativo gi\u00e0 di per s\u00e9 non leggero, si deve anche occupare della GUI. Tornando ad Aero, il PC apparir\u00e0 effettivamente pi\u00f9 fluido, utilizzando anche una normale scheda video da 128 MB.\nVista Basic.\nQuesta modalit\u00e0 grafica, originariamente nota come \"To Go\"\", utilizza solo gli aspetti principali della nuova interfaccia utente ed \u00e8 simile al tema \"Luna\" di Windows XP. \u00c8 accessibile anche a computer con minor capacit\u00e0 di calcolo e molte delle schede video che funzionano su Windows XP, possono funzionare anche su Vista utilizzando questa modalit\u00e0 grafica. \u00c8 il tema che viene utilizzato di default quando si disabilita Aero sotto le propriet\u00e0 dell'aspetto grafico o quando la GPU non ha le caratteristiche tecniche per supportare Aero o quando i driver per la GPU non sono installati correttamente. In realt\u00e0 \u00e8 molto pi\u00f9 lento di Vista Standard o Aero, perch\u00e9 elaborato dal processore. Caratteristiche principali: assenza di trasparenza, maggiore lentezza nell'apertura o ridimensionamento delle finestre e anteprima delle applicazioni ridotte a icona non attivate.\nVista Standard.\n\u00c8 presente solo in Vista Home Basic e si attiva in automatico solo se viene rilevata una scheda grafica compatibile con \"Aero\", che disponga di un driver WDDM. Nei computer portatili Vista Standard viene attivato quando si sceglie l'opzione di risparmio energetico del sistema. L'interfaccia grafica ha lo stesso tema di Aero ma senza gli \"effetti vetro\" sulle finestre e senza alcun effetto tridimensionale.\nClassico.\nQuesta modalit\u00e0 grafica \u00e8 la pi\u00f9 semplice: del tutto simile a quella di Windows 2000 o Windows XP o Windows Fundamentals for Legacy PCs con il tema \"Luna\" disattivato, \u00e8 l'unico tema che mostra ancora la \"famosa\" scritta \"Start\" e il logo di Windows sul pulsante Start nel menu in basso a sinistra, al posto dell'icona che \u00e8 stata introdotta con \"Vista\".\nRequisiti minimi di sistema.\nI computer che sono certificati per eseguire Windows Vista sono classificati come \"Vista Capable PC\" e \"Vista Premium Ready PC\".\nLa differenza principale tra i due tipi di PC \u00e8 che solo i Premium Ready sono realmente in grado di eseguire \"Windows Aero\".\nInoltre alcune funzionalit\u00e0 non sono disponibili con i requisiti minimi:\nWindows Vista Upgrade Advisor.\nMicrosoft ha sviluppato Windows Vista Upgrade Advisor, un software che ha lo scopo di stabilire se il computer dell'utente \u00e8 compatibile con Windows Vista. Il programma, dopo aver analizzato il computer, genera un resoconto dettagliato su quali componenti hardware supportano Windows Vista e quali driver e software sono compatibili con il nuovo sistema operativo, proponendo anche soluzioni per la risoluzione dei problemi, oltre a consigliare la versione di Vista pi\u00f9 adatta.\nPagina principale di Windows Vista Upgrade Advisor\nEdizioni.\nLe versioni in commercio sono state differenti, per il numero di funzionalit\u00e0 incluse e per il prezzo praticato. Il prezzo in particolare varia anche in base alla nazione di appartenenza dell'utente ed alla modalit\u00e0 di acquisto.\nLe tre edizioni retail di Windows Vista (Home Basic, Home Premium e Ultimate) sono generalmente distribuite su un unico DVD. Le funzionalit\u00e0 delle edizioni Home Premium e Ultimate possono essere quindi \"sbloccate\" in qualsiasi momento acquistando, in unica soluzione, una licenza di upgrade direttamente on-line (Windows Anytime Upgrade).\nService Pack e aggiornamenti.\nService Pack 1.\nIl Service Pack 1 (SP1) per \"Windows Vista\" \u00e8 stato distribuito in versione Release to manufacturing (numero di build 6.0.6001.18000.longhorn_rtm.080118-1840) da Microsoft il 4 febbraio 2008, contemporaneamente a Windows Server 2008 (su cui \u00e8 basato).\n\u00c8 stato diffuso all'utenza a partire dal 18 marzo in inglese, francese, tedesco, spagnolo e giapponese e dal 15 aprile nelle altre lingue, tra cui l'italiano.\nL'aggiornamento \u00e8 disponibile su Windows Update come download facoltativo e, dopo un mese dalla distribuzione, sar\u00e0 etichettato come aggiornamento importante e installato automaticamente.\nLe migliorie apportate sono numerose. Le caratteristiche principali sono:\nMicrosoft ha comunicato che sono emersi problemi di compatibilit\u00e0 con i driver di alcune periferiche. Per questo ha stabilito la pubblicazione del SP a met\u00e0 marzo, in modo che i produttori delle suddette periferiche abbiano il tempo di correggere i problemi riscontrati. Tuttavia, se al momento dell'aggiornamento Windows Update rilever\u00e0 la presenza di problemi di compatibilit\u00e0, arrester\u00e0 l'operazione.\nService Pack 2.\nNel mese di ottobre 2008 la Microsoft annunci\u00f2 il Service Pack 2 per Windows Vista e nello stesso mese ne venne distribuita una versione pre-beta con numero di build 6.0.6002.16489.lh_sp2beta.080924-1740. Il 4 marzo 2009 \u00e8 stata distribuita la Release Candidate (RC) del Service Pack 2 in tutte le lingue (numero di build 6.0.6002.16670.lh_sp2rc.090130-1715). Ed infine \u00e8 stato distribuito il 22 giugno 2009 come versione definitiva per tutte le lingue con numero di build finale di 6.0.6002.18005.lh_sp2rtm.090410-1830.\nLe novit\u00e0 pi\u00f9 importanti sono:\nCritiche ed aspetti controversi.\nCome gi\u00e0 successo anche per Windows Me\nVista ha ricevuto numerose critiche negative legate alle elevate richieste di \"risorse hardware\", decisamente maggiori di Windows XP, inoltre anche per il problema dello svariato numero di software e programmi non compatibili con il sistema operativo ed un consumo energetico superiore rispetto al suo predecessore, al punto da spingere numerosi utenti insoddisfatti a tornare al vecchio sistema operativo di Microsoft. Una delle critiche pi\u00f9 note \u00e8 quella che ha riguardato i continui rinvii del suo lancio sul mercato, inizialmente il sistema operativo doveva essere presentato nel 2004.\nNel maggio 2010 lo stesso Ballmer ha fatto autocritica, spiegando che il progetto iniziale \"Longhorn\" che la Microsoft aveva in mente era molto ambizioso e per rimediare al ritardo accumulato \u00e8 stato deciso di ripartire dal codice di base di Windows Server 2003 e aggiungere le poche innovazioni gi\u00e0 pronte. Sono risultate quindi perse le migliaia di ore-uomo dedicate allo sviluppo di tutto il codice abbandonato. Tra l'altro per lo sviluppo di Vista sono stati spesi 6 miliardi di dollari.\nFile system.\nUn'altra critica \u00e8 stata la rimozione di alcune caratteristiche innovative come il nuovo \"file system\" WinFS. WinFS avrebbe dovuto rappresentare un passo avanti nel modo in cui i dati sono memorizzati e soprattutto ricercati. Questa tecnologia (che doveva utilizzare NTFS 6 come backing store), doveva fondere caratteristiche dei database relazionali, dei database a oggetti e dei file systems, ed essere cos\u00ec il famoso \"file system a oggetti\" gi\u00e0 promesso in Cairo. Inoltre il file system di Vista viene criticato per la necessit\u00e0 di deframmentazione, operazione che su file system di altri sistemi operativi non \u00e8 pi\u00f9 necessaria da anni.\nAspetto grafico.\nMolte altre caratteristiche \"innovative\" di Vista sono in realt\u00e0 gi\u00e0 presenti da diverso tempo in Mac OS X e in vari ambienti desktop per Linux. Fra queste l'anteprima delle finestre ridotte a icona, i collegamenti alias, le cartelle dinamiche basate sul motore di ricerca indicizzato interno, le icone vettoriali e alcuni strumenti come il dock e il dashboard. Nel corso della Worldwide Developers Conference del 2006, Steve Jobs (presidente e CEO di Apple) ha illustrato come numerose caratteristiche di Windows Vista sarebbero derivate dal Mac OS X. Ad esempio, la funzione di \"Instant Search\" sarebbe identica a \"Spotlight\" di macOS.\nDRM e ai sistemi anti-copia.\nUn'altra caratteristica di Windows Vista che ha ricevuto critiche \u00e8 la cosiddetta \"possibilit\u00e0 di revoca dei driver\"; in pratica, se un driver video venisse modificato in modo da rendere possibile copiare del materiale protetto da DRM, al suddetto driver sarebbe revocata la possibilit\u00e0 di accedere al contenuto protetto (per esempio ai film in alta definizione su supporto Blu-ray o HD DVD); in altre parole, l'utente finale, da un giorno all'altro, potrebbe vedersi negata la possibilit\u00e0 di visualizzare in alta risoluzione sul suo computer contenuti regolarmente acquistati. Nel caso di driver, comunque, un aggiornamento da parte del produttore del driver modificato dovrebbe risolvere il problema; tuttavia tale aggiornamento potrebbe per\u00f2 non essere tempestivo o non venir distribuito. Ad agosto 2007 la Microsoft ha revocato per la prima volta un driver che permetteva agli utenti di caricare (e utilizzare) driver non firmati direttamente nel PC a sistema operativo avviato, saltando cos\u00ec la classica operazione che prevede il riavvio e la pressione del tasto F8 per compiere questa operazione che resta del tutto fattibile. Inoltre \u00e8 impossibile installare driver non firmati nella versione a 64 bit.\nConsumo energetico.\nVista \u00e8 stato criticato anche per il consumo energetico che nei sistemi portatili sembra incidere in maniera rilevante. L'interfaccia grafica Aero non viene disabilitata nemmeno quando sono attivate le modalit\u00e0 di risparmio energetico. Microsoft ha risposto affermando che l'interfaccia grafica produce una riduzione dell'autonomia tra l'1 e il 4%, ma ha anche precisato che le cifre sono indicative data la difficolt\u00e0 oggettiva di testare l'autonomia di sistemi a batteria.\nConsumo di RAM.\nSi \u00e8 notato inoltre che Windows Vista richiede molta pi\u00f9 memoria RAM rispetto al predecessore XP per eseguire le medesime operazioni. Vista ha un consumo base di RAM quantificato in 425 MB senza altri programmi aperti (contro i 120MB di XP); la disabilitazione dell'interfaccia grafica Aero consente di ridurne il consumo di 25 MB.\nL'alto utilizzo di RAM ha la conseguenza di ridurre le prestazioni durante l'esecuzione di altri processi, in particolare quelli molto pesanti quali giochi e grafica. Il deperimento \u00e8 marcato se il sistema ha meno di 2 GB di RAM e va, inoltre, considerato che all'epoca la maggior parte dei computer utilizzava solo 1GB di ram.\nPer ottenere prestazioni paragonabili al predecessore comunque servirebbe avere pi\u00f9 di 2 Gb di RAM a disposizione.\nI problemi possono anche essere imputati alla non completa maturit\u00e0 dei driver grafici e al sistema operativo stesso.\nUn'altra causa dell'eccessivo consumo di RAM sono i gadget: mediamente la sidebar (con 4 gadget aperti) consuma circa 11\u00a0MB di RAM o pi\u00f9.\nProblemi di compatibilit\u00e0.\nL'abbandono della retrocompatibilit\u00e0 delle DirectX ha creato non pochi problemi nell'affermarsi della versione 10; in particolare i principali produttori di schede grafiche hanno ritenuto di utilizzare soluzioni alternative all\"hardware overlay\" fornito, anche per ragioni di sicurezza e stabilit\u00e0 del sistema grafico nel suo insieme. Questa scelta ha costretto Microsoft a supportare OpenGL nativamente, malgrado originariamente avesse fortemente osteggiato lo standard, forzando l'uso delle proprie librerie proprietarie Direct3D.\nQuando viene eseguito il backup di un volume crittografato con BitLocker, il backup generato non \u00e8 crittografato; il programma di backup di Windows Vista informa l'utente di ci\u00f2 prima dell'esecuzione del backup. Se l'utente decide di continuare, il backup risultante non \u00e8 criptato e compromette la riservatezza dei dati dell'utente. Se l'utente decide di non eseguire il backup, un malfunzionamento hardware del driver crittografato porterebbe alla perdita permanente dei dati. Interrogativi sulla possibilit\u00e0 che questa tecnologia contenga delle backdoor che permetterebbero alle forze dell'ordine di accedere ai dati sono stati respinti dalla Microsoft, ma questa tecnologia supporta una \"chiave di recupero\" (\"recovery key\") che potrebbe garantire l'accesso senza il controllo dell'utente qualora cadesse nelle mani sbagliate.\nUn altro problema riguarda l'implementazione dello stack IPv6 contenuto in Windows Vista, che sembra avere qualche baco piuttosto rilevante. L'adozione di Vista in strutture che utilizzano Windows XP pu\u00f2 portare a problemi di compatibilit\u00e0. Secondo Gartner \"Vista \u00e8 stato seguito con il timore (in alcuni casi provato) che molte applicazioni andranno riscritte per poter operare con il nuovo sistema operativo\".\nCisco ha affermato: \"Vista ha risolto molti problemi, ma per ogni azione si hanno degli inevitabili effetti secondari e delle mutazioni. Le reti potrebbero diventare pi\u00f9 fragili\".\nSecondo PC World, \"I problemi di compatibilit\u00e0 preoccupano i professionisti nella migrazione verso il nuovo SO\". Citando \"problemi di compatibilit\u00e0 e di costo\" il dipartimento dei trasporti Statunitense ha proibito l'aggiornamento dei sistemi a Vista.\nSono stati individuati diversi problemi con programmi come Nero, i programmi Symantec e AutoCAD (versioni precedenti alla 2008). Anche altri programmi antivirus mostrano problemi e quindi dovranno essere aggiornati per poter essere utilizzati. Molti programmi Adobe richiedono una nuova versione per poter essere utilizzati su Vista. Molte periferiche mostrano problemi di compatibilit\u00e0; sembrano particolarmente colpiti i telefoni cellulari con programmi di sincronizzazione. Inoltre molte stampanti che si appoggiano al computer per eseguire parte delle elaborazioni mostrano problemi vari.\nPrivacy.\nAnalizzando il funzionamento del sistema operativo si \u00e8 notato che circa 70 funzionalit\u00e0 e servizi inviano alla Microsoft informazioni sul computer dell'utente, sulle sue abitudini e sui programmi utilizzati. Microsoft ha affermato di utilizzare le informazioni per analisi statistiche e non per tracciare il singolo utente. Comunque la stessa Microsoft nel suo contratto si riserva di utilizzare le informazioni, e nello specifico la Privacy Statement di Windows Vista Microsoft si riserva di utilizzare le informazioni personali nel caso in cui a) le sia comandato da un tribunale, b) serva a proteggere o difendere i suoi diritti o contratti, o c) in \"circostanze impellenti\" nelle quali sia necessario salvaguardare i propri utenti e impiegati o altre persone. Quindi in realt\u00e0 Microsoft si riserva un'ampia libert\u00e0 di utilizzo sui dati riservati.\nGli attivisti della privacy fanno notare che comunque nessun ente terzo controlla Microsoft e quindi questa in teoria potrebbe infrangere le proprie affermazioni senza possibilit\u00e0 di essere individuata. Non c'\u00e8 una visione comune del problema dato che molte persone ritengono eccessive le critiche alla mancanza di privacy del sistema operativo.\n\"That Allchin Memo Praising Macs\".\nJim Allchin, l'ex co-presidente della divisione \"Platform Products\" e della divisione \"Services Group\" di Microsoft, scrisse a Steve Ballmer e Bill Gates nel 2004, proprio durante lo sviluppo di Longhorn:\nQueste parole suonano particolarmente gravi se si tiene conto del fatto che fu lo stesso Jim Allchin a dirigere non solo il progetto Longhorn, ma lo sviluppo del Kernel NT dalla versione 3.5, e del fatto che il giorno del lancio commerciale di Windows Vista egli dichiar\u00f2 le sue dimissioni come dipendente della Microsoft.\nSistema di sicurezza.\nUn altro aspetto ampiamente criticato di Windows Vista \u00e8 l'estrema invasivit\u00e0 delle funzionalit\u00e0 di sicurezza e protezione introdotte da questo sistema operativo: nel tentativo di impedire all'utente inesperto di danneggiare il sistema o di installare software non desiderato (malware), viene richiesta una conferma esplicita, spesso con l'utilizzo di un'apposita password amministrativa, per quasi ogni azione l'utente decida di compiere. Un simile approccio alla sicurezza \u00e8 probabilmente pi\u00f9 dannoso che utile, in quanto l'utente inesperto non riesce comunque a distinguere un'azione dannosa e/o non desiderata da una che effettivamente desidera compiere, finendo quindi per abituarsi a confermare qualsiasi cosa il sistema gli richieda; al tempo stesso, la continua richiesta di conferme diventa per l'utente evoluto una fonte di frustrazione. Questa funzionalit\u00e0 di sicurezza pu\u00f2 essere tuttavia disattivata agendo sul Pannello di controllo e Account utente.\nSistema antipirateria.\nVista, come il predecessore Windows XP, richiede l'attivazione del sistema operativo; in caso di modifica della configurazione hardware il sistema operativo potrebbe richiedere nuovamente l'attivazione. Secondo Microsoft la modifica di due componenti dell'hardware provoca la richiesta di riattivazione ma in alcuni casi basta modificare una sola componente per dover richiedere la riattivazione. Se il sistema operativo non viene riattivato dopo alcuni giorni blocca il computer impedendone il corretto funzionamento. La stessa tecnologia antipirateria alla base dell'attivazione \u00e8 stata criticata per la presenza di falsi positivi che disabilitano gli utenti regolari mentre gli utenti senza licenza continuano ad utilizzare il sistema operativo tramite tools presenti in rete.\nLe opinioni della stampa.\nLa Free Software Foundation ha lanciato la campagna e il sito BadVista in cui sconsiglia l'uso di Windows Vista in quanto ritenuto lesivo della privacy e della sicurezza degli utenti.\nL'uso intensivo di tecnologia DRM ha indotto, inoltre, molte organizzazioni di utenti ed esperti di informatica a sconsigliarne l'uso per le stesse ragioni. Inoltre, alcuni sostengono che le misure Digital Rights Management incluse in Vista e nel nuovo hardware \"HD-ready\" probabilmente innalzano la complessit\u00e0 e conseguentemente il costo dell'hardware stesso.\nLa rivista PC World ha definito il sistema operativo la pi\u00f9 grande delusione informatica del 2007 per la sua lentezza e per i problemi di compatibilit\u00e0 che lo affliggono.\nCopie vendute.\nSecondo le dichiarazioni, Windows Vista \u00e8 il sistema operativo Microsoft che ha venduto pi\u00f9 rapidamente dal momento della sua presentazione. Microsoft ha dichiarato di aver venduto 40 milioni di copie in 100 giorni. La maggior parte delle vendite sarebbero vendite OEM, cio\u00e8 vendite associate all'acquisto con un nuovo computer, mentre nelle vendite al dettaglio il sistema operativo nei suoi primi sei mesi di vita avrebbe venduto il 60% in meno del precedente Windows XP; Vista sarebbe stato superato come numero di vendite anche dalla suite Microsoft Office, avendo Vista venduto 60 milioni di copie in sei mesi mentre Office avrebbe venduto 70 milioni di copie nello stesso periodo. Contestualmente Microsoft ha annunciato che per venire incontro alle richieste dei suoi partner commerciali prolungher\u00e0 la vita utile di Windows XP continuando a venderlo fino a giugno 2008.\nIl \"successo commerciale\" \u00e8 stato per\u00f2 fortemente messo in dubbio da varie fonti: essendo incluso forzatamente con ogni nuovo computer venduto (e essendo difficilissima, se non impossibile, l'operazione di rimborso del sistema operativo nel caso l'utente non lo desideri), ovviamente le copie vendute di Windows Vista sono state molte, ma non sono disponibili dati indicanti quante persone effettivamente l'abbiano mantenuto installato sul sistema e quante invece abbiano provveduto a disinstallarlo e sostituirlo con una versione precedente o con un altro sistema operativo.\nIn ogni caso, i dati sono confrontati con le vendite di XP: nel periodo in cui tale sistema operativo \u00e8 stato messo in commercio, il numero totale di computer venduti (indipendentemente dal sistema usato) era nettamente inferiore a quello odierno."}
{"id": "1214379", "revid": "1310927", "url": "https://it.wikipedia.org/wiki?curid=1214379", "title": "Millwall Football Club", "text": "Il Millwall Football Club, noto semplicemente come Millwall, \u00e8 una societ\u00e0 calcistica inglese con sede nella citt\u00e0 di Londra, militante in Football League Championship (seconda divisione del calcio inglese) dal 2017. Disputa le proprie partite casalinghe al Den Stadium, impianto da 20.000 posti a sedere.\nLo stemma del club \u00e8 un leone rampante che definisce il soprannome dei calciatori e dei tifosi, noti come \"Lions\" (in italiano \"Leoni\"). La divisa tradizionale consiste in una maglietta blu con pantaloncini bianchi.\nIl Millwall ha trascorso gran parte della sua storia nella seconda e nella terza divisione del calcio inglese, ma ha partecipato alla First Division (prima divisione) nelle stagioni 1988-1989 e 1989-1990, ottenendo come miglior risultato un 10\u00ba posto nell'annata d'esordio. Nel 2004 il club ha raggiunto la finale di FA Cup per la prima volta nella sua storia, perdendo per 0-3 contro il Manchester United di Sir Alex Ferguson, il che gli ha permesso di qualificarsi alla Coppa UEFA dopo 120 anni e diventare la prima squadra militante nella seconda divisione inglese a partecipare ad una competizione europea (record poi eguagliato dal Birmingham City nel 2011 e dal Wigan Athletic nel 2013).\nStoria.\nFondazione e primi anni (1885\u20131919).\nIl Millwall Rovers fu fondato dai lavoratori della J.T. Morton a Millwall nell'East End di Londra, precisamente sull'Isle of Dogs nel 1885. La J.T. Morton era propriet\u00e0 dello scozzese James Morton, il quale apr\u00ec la sua fabbrica sull'Isle of Dogs nel 1870, attirando manodopera da tutto il paese, inclusa la costa orientale della Scozia. Il gruppo di operai che fond\u00f2 il Millwall infatti era in maggioranza (ma non esclusivamente) scozzese. Il club disput\u00f2 il primo match il 3 ottobre 1885 contro il Fillebrook perdendo per 5-0.\nNel 1889 il club fu ribattezzato Millwall Athletic. Il club \u00e8 stato uno dei membri fondatori della Southern Football League, che ha vinto nei primi due anni della sua esistenza. Il Millwall Athletic raggiunse le semifinali di FA Cup nel 1900 e nel 1903 e vinse nel 1908 e nel 1909 la Western Football League. Il Millwall si spost\u00f2 nel 1910 in un nuovo stadio chiamato The Den, nel distretto di New Cross, nella parte sud di Londra. Il costo del nuovo stadio ammontava a circa \u00a310.000; il 22 ottobre 1910 venne disputato il primo match nel nuovo stadio che termin\u00f2 con una vittoria per 1-0 contro il Brighton &amp; Hove Albion, campione in carica della Southern Football League.\nPartecipazione alla Football League (1920\u20131939).\nNel 1920 il Millwall fu invitato a partecipare alla Football League per il campionato 1920-1921, insieme ad altri 22 club per la creazione della Third Division. La prima partita del Millwall in Third Division fu disputata al \"The Den\", dove il Millwall sconfisse per 2-0 il Bristol Rovers.\nNella stagione 1925-1926 il Millwall riusc\u00ec a mantenere la porta inviolata per 11 partite consecutive, un record per la Football League che detiene insieme allo York City e al Reading. In questi anni ottenne importanti risultati soprattutto nelle coppe disputando ottime partite, in particolare sconfiggendo i campioni in carica dell'Huddersfield Town per 3-1 nel terzo turno della Fa Cup del 1926-1927. Nella stagione 1927-1928 il Millwall vinse la Third Division South segnando 87 gol in casa, record tuttora non superato. Nella FA Cup del 1937 il Millwall raggiunse le semifinali per la terza volta, venendo eliminato dal Sunderland; nel quinto turno di questa edizione della Fa Cup nella partita contro il Derby si ebbe il record di spettatori presenti allo stadio nella storia del club: 48.762. Nonostante durante la maggior parte degli anni trenta il Millwall avesse partecipato al campionato di Third Division, il club poteva contare su un grande numero di tifosi e anche su un'ottima situazione finanziaria. Vennero anche proposti piani per migliorare il \"The Den\". I Lions stavano cercando di ottenere la promozione alla First Division alla fine degli anni trenta, ma una settimana dopo l'inizio della stagione 1939-1940 scoppi\u00f2 la Seconda Guerra Mondiale e cos\u00ec il Millwall non riusc\u00ec a raggiungere l'obiettivo.\nIl dopoguerra e la discesa nella Division Four (1940\u20131965).\nLa perdita di tanti giovani durante la Seconda Guerra Mondiale rese difficile la situazione per molti club inglesi. Il Millwall pass\u00f2 dall'essere uno tra i club col maggior numero di tifosi ad uno dei club con il minor seguito. Inoltre, durante la guerra il \"The Den\" fu danneggiato da una bomba il 19 aprile 1943 e una settimana dopo un intero settore venne distrutto da un incendio. Il club accett\u00f2 le offerte dei vicini club del Charlton Athletic, Crystal Palace e del West Ham United per giocare nei loro campi. Il 24 febbraio 1944 il Millwall torn\u00f2 a giocare nel proprio stadio, nel frattempo ricostruito anche grazie all'aiuto volontario di molti dei suoi tifosi. In questo periodo il club ottenne scarsi risultati positivi: una delle poche partite da ricordare fu il quarto turno della FA Cup 1956-57 del 26 gennaio 1957, quando il Millwall batt\u00e9 il Newcastle United 2-1 di fronte a una folla di 45.646 spettatori. In quell'anno il club stava lottando per la salvezza in Third Division. Durante la fine degli anni cinquanta e gli inizi degli anni sessanta il Millwall fu retrocesso, per la prima volta nella sua storia, nella Division Four dove rest\u00f2 per quattro anni fino al 1962. Retrocesse in quarta serie per l'ultima volta nel 1964-1965, ma riusc\u00ec ad ottenere la promozione l'anno successivo.\nRecord casalingo e la classe del '71 (1966\u20131987).\nAlla fine del decennio il Millwall stabil\u00ec un record di 59 gare interne senza sconfitte (43 vittorie e 16 pareggi) dal 22 agosto 1964 al 14 gennaio 1967. Durante questo periodo gioc\u00f2 contro 55 squadre diverse, per 35 partite mantenne la porta inviolata, segn\u00f2 112 gol e ne sub\u00ec 33. Questo record fu ottenuto grazie al lavoro del manager Billy Gray e del suo successore Benny Fenton, i giocatori pi\u00f9 rappresentativi erano l'ala Barry Rowan, il portiere Alex Stepney e gli attaccanti Hugh Curran e Len Julians. Il record \u00e8 stato poi battuto dal Liverpool che riusc\u00ec a rimanere imbattuto per 63 partite casalinghe tra il 1978 e il 1981.\nNei primi anni settanta nel Millwall giocavano giocatori molto importanti, ricordati da alcuni tifosi come la classe del '71. Questa squadra comprendeva il portiere Bryan King, il difensore Harry Cripps, i centrocampisti Derek Possee e Eamon Dunphy, il giocatore straniero con il maggior numero di presenze nella storia del club e Barry Kitchener, che gioc\u00f2 per il Millwall per 16 stagioni dal 1966 al 1982 collezionando 602 presenze, diventando il giocatore con il maggior numero di presenze. Nella stagione 1971-1972 manc\u00f2 la promozione nella Division One per un punto, mantenendo l'imbattibilit\u00e0 casalinga per tutta la stagione. I \"Lions\" raggiunsero i quarti di finale della League Cup nel 1974 e di nuovo nel 1977.\nGeorge Graham allen\u00f2 il Millwall tra il 1983-1986 guidando il club alla vittoria della Football League Group Cup nella stagione 1982-1983 battendo per 3-2 il Lincoln City in finale. La stagione 1984-1985 fu ottima per il club, che raggiunse i quarti di finale della FA Cup e guadagn\u00f2 la promozione in Second Division, restando imbattuto in casa vincendo 18 partite e pareggiando 5 volte.\nPromozione in First Division e nuovo stadio (1988\u20131995).\nGeorge Graham venne sostituito nel 1986 da John Docherty che nella sua seconda stagione da manager del Millwall riusc\u00ec a vincere la Second Division ed ottenere la promozione nella massima serie per la prima volta nella storia del club. Nella prima stagione in First Division il Millwall ottenne ottimi risultati rimanendo nelle prime cinque posizioni prima di Natale. Questi risultati sono in gran parte dovuti a Tony Cascarino e Teddy Sheringham che segnarono 99 gol in due nell'arco di tre stagioni. La prima stagione termin\u00f2 con un ottimo 10\u00ba posto. La stagione successiva fu molto negativa per il Millwall, riusc\u00ec a vincere solamente cinque gare e si classific\u00f2 al 20\u00ba posto al termine della stagione 1989-1990.\nDopo la retrocessione John Docherty fu licenziato e rimpiazzato da Bruce Rioch, l'attaccante Tony Cascarino venne venduto al Nottingham Forest per due milioni di sterline. Rioch lasci\u00f2 il Millwall nel 1992 e venne sostituito dall'ex difensore irlandese Mick McCarthy che port\u00f2 il club al terzo posto nella nuova Division One al termine della stagione 1993-1994. Questa \u00e8 stata la prima stagione nel nuovo stadio che inizialmente veniva chiamato \"The New Den\" (per distinguerlo dal precedente) che venne inaugurato il 4 agosto 1993. Il \"New Den\" \u00e8 stato il primo stadio ad essere stato completato dopo il Rapporto Taylor sulla strage di Hillsborough. \u00c8 stato progettato per una gestione efficace degli spettatori (dati i problemi della folla del Millwall presso l\"'Old Den\"), con vie di fuga brevi e dirette. I Lions riuscirono a battere ad Highbury l'Arsenal per 2-0 nel replay del terzo turno di FA Cup del 1994-1995, inoltre raggiunsero nello stesso anno i quarti di finale della League Cup.\nRetrocessione e problemi finanziari (1996\u20132000).\nNel 1997 Jimmy Nicholl sostitu\u00ec Mick McCarthy ma non riusc\u00ec ad impedire che il Millwall terminasse al 22\u00ba posto la stagione 1995-1996. Il club si ritrov\u00f2 in grave difficolt\u00e0 economica che port\u00f2 il club a essere in amministrazione controllata, seppure per un breve periodo di tempo. Per stabilizzare il club Jimmy Nicholl venne sostituito da John Docherty. Il Millwall usc\u00ec dall'amministrazione controllata e Theo Paphitis divenne presidente del club che nomin\u00f2 l'ex capitano del West Ham United Billy Bonds come manager. La stagione 1997-1998 fu molto negativa per il club, che rischi\u00f2 la retrocessione nella quarta serie. Bonds venne licenziato e sostituito da Keith Stevens con Alan McLeary come suo assistente.\nStevens e McLeary portarono il club alla loro prima apparizione ufficiale allo stadio di Wembley, davanti a 49.000 spettatori nel 1999 nella finale del Football League Trophy, persa per 1-0 contro il Wigan Athletic. Il Millwall venne nuovamente sconfitto per 1-0 dal Wigan nella semifinale dei play-off per la Second Division nella stagione 1999-2000.\nGli anni duemila (2001\u2013presente).\nDal 1997 al 2004 milit\u00f2 nelle file dei Lions Tim Cahill. L'attaccante australiano disput\u00f2 col Millwall 250 partite segnando 57 reti. Tutt'oggi i tifosi sono molto affezionati a lui e lo stesso Cahill si \u00e8 recentemente dichiarato molto legato alla squadra dove ha iniziato la sua carriera europea.\nNella stagione 2003-2004 il Millwall, guidato da Dennis Wise, visse il miglior periodo della sua storia recente: la squadra torn\u00f2 a giocare il derby con gli storici rivali del West Ham per la prima volta dopo dieci anni, pareggiando per 1-1 al Boleyn Ground nella partita di andata e vincendo per 4-1 al Den Stadium al ritorno. Il 4 aprile 2004 i \"Lions\" sconfissero il Sunderland (1-0) nella semifinale di FA Cup, raggiungendo cos\u00ec la finale contro il Manchester United: il 22 maggio gli uomini di Dennis Wise vennero sconfitti per 0-3 dallo United, a causa della doppietta di Ruud van Nistelrooy e alla rete di un giovane Cristiano Ronaldo, ma si qualificarono comunque alla Coppa UEFA per la prima volta nella loro storia.\nAl termine della stagione 2005-2006 il Millwall retrocesse in Football League One, la terza divisione inglese.\nNel 2009-2010, dopo aver battuto lo Swindon Town per 1-0 nella finale play-off di Football League One, torn\u00f2 in seconda divisione. Nella prima stagione dopo il ritorno in Football League Championship, il Millwall ottenne un risultato ampiamente soddisfacente terminando il campionato al nono posto con 67 punti. Grande protagonista della stagione fu Steve Morison che collezion\u00f2 15 reti in campionato; al termine della stagione l'attaccante fu per\u00f2 ceduto al Norwich City neopromosso in Premier League.\nIl Millwall non inizi\u00f2 nel migliore dei modi la stagione 2011-2012; pertanto nel mercato di gennaio decise di rinforzarsi, soprattutto in attacco, prendendo in prestito Harry Kane e acquistando a titolo definitivo Andy Keogh. Gli inserimenti di gennaio si rivelarono azzeccati e il Millwall riusc\u00ec a conquistare la salvezza piazzandosi al sedicesimo posto con 57 punti.\nLa stagione 2012-2013 inizi\u00f2 con grandi vittorie, buone prestazioni ed un'ottima posizione di classifica. Da febbraio in poi le prestazioni della squadra subirono un netto calo ed il Millwall fin\u00ec per rischiare seriamente una clamorosa retrocessione. La salvezza arriv\u00f2 soltanto all'ultima giornata, chiudendo la stagione al ventesimo posto. Tutt'altro percorso venne effettuato in FA Cup; la squadra arriv\u00f2 fino alle semifinali dove venne battuta dal Wigan Athletic, in seguito campione. Terminata la stagione, Kenny Jackett, annunci\u00f2 le sue dimissioni da allenatore. La sua carriera con i Lions si chiuse con due promozioni, una semifinale di FA cup e un premio come miglior allenatore del mese. Nel giugno 2013, la societ\u00e0 annunci\u00f2 che il nuovo allenatore sarebbe stato il nordirlandese Steve Lomas. La scelta caus\u00f2 un certo malumore presso la tifoseria del Millwall, in quanto Lomas da giocatore aveva militato nel West Ham, ovvero i pi\u00f9 odiati rivali. Dopo un inizio di stagione particolarmente negativo Steve Lomas venne esonerato il 26 dicembre, risultando fatale la sconfitta per 0-4 nel Boxing Day contro il Watford. La squadra venne temporaneamente affidata a due membri dello staff tecnico: Neil Harris e Scott Fitzgerald, entrambi ex calciatori del club. Il 4 gennaio arriv\u00f2 un'umiliante eliminazione dalla Fa Cup per mano del Southend United, formazione militante due serie sotto il Millwall. Il 6 gennaio 2014 la dirigenza della squadra londinese annunci\u00f2 di aver scelto una nuova guida tecnica: Ian Holloway. Nella prima intervista come nuovo manager dei Lions, Holloway si dichiar\u00f2 ottimista circa le possibilit\u00e0 di salvezza della squadra. Il nuovo allenatore esord\u00ec con una vittoria casalinga il 18 gennaio 2014. La stagione 2013-2014 si chiuse faticosamente con l'ottenimento della salvezza; l'allenatore venne confermato anche per la stagione successiva.\nHolloway non riusc\u00ec a ripetersi e la squadra offr\u00ec per tutta la stagione 2014-2015 prestazioni insufficienti. Nonostante la dirigenza avesse deciso di cambiare guida tecnica sostituendo Holloway con Neil Harris, il nuovo allenatore non ottenne la salvezza.\nNeil Harris rimase alla guida della squadra anche in League One. Il Millwall ottenne un risultato dignitoso classificandosi al quarto posto, conquistando 81 punti. il piazzamento finale consent\u00ec ai Lions di accedere ai play-off per risalire di categoria. Il 29 maggio 2016 il Millwall viene sconfitto dal Barnsley nella finale play-off; rimane dunque anche per la stagione 2016-2017 in League One.\nTifoseria.\nStoria.\nIl quartiere di appartenenza del Millwall (Bermondsey, Cold Blow Lane, Isle of Dogs) era una delle zone pi\u00f9 povere e problematiche di Londra: zona di portuali, manovali, \"working class\". Questo clima sociale fece s\u00ec che i tifosi del Millwall F.C. fossero tra i pi\u00f9 violenti di Inghilterra: il loro gruppo hooligan, i Millwall Bushwackers, \u00e8 uno dei gruppi pi\u00f9 famosi di tutta la storia hooligan inglese ed europea.\nIl motto dei tifosi del Millwall, che \u00e8 anche una delle loro canzoni pi\u00f9 note, \u00e8 \"No One Likes Us, We Don't Care\" (\"Non piacciamo a nessuno, non ci importa niente). \u00c8 degli hooligans del Millwall l'invenzione del Millwall brick, un'arma fatta con un giornale bagnato e arrotolato.\nUno dei momenti pi\u00f9 controversi per la storia del Millwall e della sua tifoseria \u00e8 rappresentato da quanto occorso il 13 marzo 1985 durante una partita del sesto turno di Coppa d'Inghilterra contro il Luton Town. In tale occasione ci furono violentissimi scontri tra le tifoserie dei due club. L'episodio colp\u00ec profondamente l'opinione pubblica dell'epoca ed indusse il governo di Margaret Thatcher a prendere provvedimenti legislativi volti a debellare la violenza dagli stadi inglesi.\nDi recente, due famosi attori britannici, Gary Oldman e Daniel Day-Lewis, hanno pubblicamente dichiarato di essere tifosi del Millwall.\nGemellaggi e rivalit\u00e0.\nLa pi\u00f9 forte rivalit\u00e0 dei tifosi del Millwall \u00e8 con il West Ham con cui viene disputato l'East London derby, squadra anch'essa di Londra, situata sulla sponda opposta del Tamigi: la rivalit\u00e0 calcistica si \u00e8 sovrapposta alla preesistente rivalit\u00e0 territoriale data la vicinanza delle due zone.\nNell'agosto del 2009 si verificano violenti scontri prima, durante e dopo il match valido per la Coppa d'Inghilterra tra Millwall e West Ham che terminano con un tifoso morto in seguito a ferite da arma da taglio ed altri feriti anche tra le forze di polizia.\nAltre accese rivalit\u00e0 si riscontrano con il Crystal Palace, il e con il Charlton Athletic F.C..\nL'accesa rivalit\u00e0 con la squadra del West Ham United ha ispirato il film \"Hooligans\" (\"Green Street\"), il quale racconta gli scontri tra la Green Street Firm (che rappresenta la reale Inter City Firm del West Ham) e la firm del Millwall."}
{"id": "1214381", "revid": "46523", "url": "https://it.wikipedia.org/wiki?curid=1214381", "title": "Cute is what we aim for", "text": ""}
