{"id": "1193292", "revid": "125859516", "url": "https://it.wikipedia.org/wiki?curid=1193292", "title": "Mark Greenway", "text": "Altri gruppi in cui ha militato sono Extreme Noise Terror e Benediction.\nBiografia.\nEntr\u00f2 nei Napalm Death nel 1989, con l'album \"Harmony Corruption\" (1990). Il suo stile vocale \u00e8 caratterizzato da un growl basso e cupo, il quale \u00e8 stato ispirato a sua dichiarazione da Kam Lee dei Mantas (in seguito noti come Death) e un'altra sua caratteristica \u00e8 la sua istrionica presenza scenica.\nNel 1998 fond\u00f2 un progetto chiamato \"Nothing but Contempt\" con Carl Stokes, batterista dei Cancer, ma ebbe breve vita e non produsse nessun album.\nMark \u00e8 un appassionato di prog metal ed ha cantato, al \"Ronnie Scott's Jazz Club\", \"Damage Inc.\" dei Metallica con il supporto dei Dream Theater, con cui Greenway ha un grande rapporto d'amicizia. Collabora come recensore di dischi prog metal per la rivista \"Kerrang!\". Ama molto leggere libri.\nMark \u00e8 un sostenitore dell'organizzazione PETA ed \u00e8 diventato prima vegetariano a 14 anni, e successivamente, dal 2012, vegano.\n\u00c8 un appassionato di calcio e tifa per l'.\nHa dichiarato di essere ateo."}
{"id": "1193299", "revid": "767487", "url": "https://it.wikipedia.org/wiki?curid=1193299", "title": "Como Calcio 1995-1996", "text": "Questa voce raccoglie le informazioni riguardanti il Como Calcio nelle competizioni ufficiali della stagione 1995-1996."}
{"id": "1193301", "revid": "486946", "url": "https://it.wikipedia.org/wiki?curid=1193301", "title": "Triopikeur", "text": ""}
{"id": "1193303", "revid": "486946", "url": "https://it.wikipedia.org/wiki?curid=1193303", "title": "F\u00e9rosinge", "text": ""}
{"id": "1193304", "revid": "64860", "url": "https://it.wikipedia.org/wiki?curid=1193304", "title": "Mark &quot;Barney&quot; Greenway", "text": ""}
{"id": "1193305", "revid": "277947", "url": "https://it.wikipedia.org/wiki?curid=1193305", "title": "Tait", "text": "Tait era la dea egizia della tessitura\nX1:U30-G1-M17-M17-X1-B1 t3yt\ncon la variante:\nX1:U30-M17-M17-t-S28-I15\nForma di Neith, venerata a Sais, partecipava ai riti funerari producendo le bende per la mummificazione.\nTait era anche considerata protettrice della regalit\u00e0 in quanto i suoi prodotti servivano per rivestire il sovrano.\nLa controparte maschile di Tait era Hedi hotep\nT3-R4:t*p\u1e25\u1e0f htp\nBibliografia.\nMario Tosi, 2004, \"Dizionario enciclopedico delle divinit\u00e0 dell'antico Egitto\", vol. I, Ananke, Torino, ISBN 88-7325-064-5"}
{"id": "1193307", "revid": "117331714", "url": "https://it.wikipedia.org/wiki?curid=1193307", "title": "Punto sovrascritto", "text": "Il punto sovrascritto \u00e8 un segno diacritico dell'alfabeto latino. Il segno \u00e8 utilizzato in maniera non diacritica su \"i\" e \"j\". In turco, talvolta, il punto sulla \"i\" si comporta come un segno diacritico. Viene utilizzato anche nell'arabo; le utilizzazioni del punto sovrascritto in questa scrittura sono trattate nell'articolo \"segni diacritici dell'alfabeto arabo\".\nPer le lingue con scrittura latina, compare principalmente nella paleografia medievale.\nPaleografia medievale.\n\"i\" e \"j\".\nNell'Antichit\u00e0, esisteva nell'alfabeto latino la sola lettera \"i\", disegnata invariabilmente senza punto, sia in maiuscola \"Capitale quadrata romana\" che in corsivo romano. In latino, la lettera vale sia come /i/ che come /j/ . \nSi incomincia a trovare una \"i\" allungata (una \"j\" senza punto) nel nuovo corsivo romano, per motivi puramente estetici o di leggibilit\u00e0 (in inizio di parola, dopo un'altra \"i\" e nel caso sia scritta male nel contesto si potrebbe confondere con un'altra lettera: l'assenza di punto lo rende infatti un carattere poco leggibile). L'abitudine si conserv\u00f2 nelle scritture posteriori. Il punto \u00e8 talvolta assente anche al giorno d'oggi. Bisogna attendere la minuscola carolina del XII secolo perch\u00e9 s'instauri l'abitudine di inserire una specie un accento acuto nel caso ci siano due \"i\" di seguito, per evitare che vengano confuse con la \"u\": \"priuilegii\" verr\u00e0 scritto, per esempio, \"pr\u0131u\u0131leg\u00ed\u00ed\". Nel corso del secolo, l'uso si estende alle altre \"i\" isolate, soprattutto quando sono collegate a lettere con gambo corto (come \"m\", \"n\" e \"u\"). L'uso della \"i\" lunga diminuisce sempre pi\u00f9, soprattutto per ragioni di visibilit\u00e0. L'utilizzazione del diacritico (nel significato originale: \u00abche distingue\u00bb) sulla \"i\" passa alla scrittura gotica (il cui apogeo si situa al XIII secolo), che lo sviluppa: tra il XIV e il XV secolo il segno diacritico si incontra, senza una grande regolarit\u00e0 di utilizzo, sempre pi\u00f9 sovente e in varie posizioni. All'accento acuto viene sempre pi\u00f9 preferito il semplice punto, forma che si impone nel XV secolo.\nNella scrittura umanistica dei secoli seguenti e poi in tipografia, il punto viene generalizzato cosicch\u00e9 anche la \"i\" lunga lo utilizza (ad esempio in francese per motivi di leggibilit\u00e0 e soprattutto nel caso in cui si abbiamo due \"i\" di seguito si scrive \"ij\"). Nel XVII secolo, la \"i\" viene preferita per indicare la vocale, \"j\" per la consonante (che vale [\u0292] o [j], a seconda della lingua usata).\nConsultare variante contestuale e storia dell'alfabeto latino per maggiori dettagli concernenti la differenziazione tra \"i\" e \"j\", che non \u00e8 affatto semplice come questa breve esposizione potrebbe far credere.\n\u1e8f.\nNei primi manoscritti in antico inglese (scritti in onciale insulare), la \"y \" \u00e8 spesso tracciata con un punto sovrascritto: \"\u1e8f\". Pi\u00f9 tardi, nelle grafie utilizzate in Inghilterra la possibile confusione tra le lettere \"y\" e \"\u00fe\" (\"thorn\") \u2500 lettera che nel medio inglese come forma \u00e8 divenuta simile alla \"y\" \u2500 ha confermato questo uso, al fine di distinguere meglio la \u00abvera \u00bb \"y\" dal \"\u00fe\".\nLa lettera \"\u00fe\" prima di essere completamente sostituita dal digramma \"th\" durante il Rinascimento (gli stampatori come Caxton non ne disponevano \u2500 cos\u00ec come della \"\u00f0\" (\"edh\") e della \"yogh\" \u2500 nei loro caratteri provenienti dall'Europa), il punto della \"y\" scomparve, il port\u00f2 ad alcuni errori: in effetti, fino al XIX secolo e ancora oggi, per dare un tono arcaizzante o piacevole alla grafia, pu\u00f2 succedere che lo scrivente usi l'antico \"thorn\" Se \u00e8 sotto la sua ultima forma conosciuta, una \"y\" in apparenza, ecco cosa succeder\u00e0: \"the\" (articolo determinativo) viene scritto \"ye\", il che porta i locutori, per influenza della grafia, a pronunciare il tutto come se fosse realmente una \"y\".\nL'uso di porre un punto sulla \"y\" si incontra anche sul Continente, soprattutto nella grafia gotica, per aiutare a distinguere \"y\" da un insieme di lettere ambigue (come \"ij\" senza punto), frequenti in questo tipo di scrittura.\n\"Punctum delens\" dell'antico irlandese.\nLe lingue celte condividono un fenomeno fonetico denominato lenizione consonantica, che non \u00e8 riportato con precisione nei manoscritti irlandesi. Questo fenomeno \u00e8 una spirantizzazione delle consonanti iniziali dopo alcune parole, per sandhi. Le consonanti che possono essere lenificate sono le occlusive, \"c\" [k], \"g\", \"t\", \"d\", \"p\" e \"b\", cos\u00ec come le fricative \"f\" e \"s\". L'antico irlandese inizialmente non riporta tutte le lenizioni: \u00e8 molto pi\u00f9 tardi che esse vengono sistematicamente indicate, per mezzo del punto sovrascritto, detto \"punctum delens\" \u2014 il nome viene dal fatto che inizialmente indicava che una lettera cos\u00ec marcata era un \"lapsus calami\" e non doveva essere considerata. Era dunque inizialmente non un diacritico ma un segno di correzione.\nIn seguito il punto viene sistematizzato ed esteso alle lettere che vengono ancora scritte ma non pi\u00f9 pronunciate a causa della lenizione, dapprima \"f\" poi \"s\" ([f] lenificata sola \u00e8 sempre muta: il ricorso al \"punctum delens\" \u00e8 in questo caso motivato; [s] lenificata pu\u00f2 valere [h] o essere muta). Ancora dopo e al giorno d'oggi la lenizione delle occlusive sorde viene indicata da una \"h\" successiva, a imitazione degli usi antichi, come la notazione latina delle consonanti aspirate greche (\"ch\", \"ph\", \"th\").\nSi trova grosso modo nei manoscritti anteriori al XII secolo il \"punctum delens\" su \"s\" e \"f\" e la \"-h\" dopo \"c\", \"t\" e, talvolta, \"p\". Dopo il XII secolo e fino al XVI secolo, a seconda dei manoscritti, viene a volte sistematicamente utilizzato il \"punctum delens\" a volte il \"-h\" per ciascuna consonante che pu\u00f2 essere lenificata (in certi testi gli amanuensi impiegano alternativamente l'uno o l'altro). Tra il XVI e il XX secolo l'uso del \"punctum delens\" viene esteso, sostituendo il \"-h\" in tutti i casi.\n\u00c8 nel XX secolo, comunque, che il \"punctum delens\" viene eliminato a favore di \"-h\", a causa della compatibilit\u00e0 con le macchine per scrivere ed in seguito con i computer. Esempio: \"an \u1e03\u00e1n \u1e41\u00f3r\" (= \"an bh\u00e1n mh\u00f3r\"), \u00abla grande donna\u00bb. Unicode e la norma ISO 8859-14 permettono ora la codifica del punto sovrascritto che conosce una rinascita d'interesse.\nOrtografie moderne.\nMaltese.\nL'ortografia, creata nel 1934, \u00e8 ispirata all'italiano; \u00e8 per questa ragione che due lettere, \u0120\u0121 e \u017b\u017c, sono diacriticizzate, in maniera originale, da un punto: \u0120\u0121 per essere distinta da Gg [g] e \u017b\u017c per esserlo da Zz [t\u0361s,d\u0361z]. Il punto presente in \u010a\u010b non ha alcuna giustificazione perch\u00e9 non esiste la Cc; in pi\u00f9 Cc vale gi\u00e0 [t\u0361\u0283] (tra l'altro) in italiano.\nTurco (e azero, tataro).\nQuesto caso \u00e8 sorprendente. Il punto sulla \"i\" non \u00e8 normalmente considerato un diacritico (scrivere \"\u0130\" o \"I\" non cambia la lettura di \"\u0130LLEGG\u0130B\u0130LE\" / \"ILLEGGIBILE\", per esempio), e, sebbene inizialmente la \"i\" non avesse il punto (vedere pi\u00f9 in alto), non esiste in altri alfabeti oltre il turco (e in quelli derivatene come l'azero e il tataro) la \"\u0131\" senza punto. Il punto non \u00e8 dunque normalmente un elemento grafico applicabile perch\u00e9 non permette contrapposizioni.\nNella lingua turca, pertanto, esiste la \"i\" con il punto che vale /i/ e la \"\u0131\" senza punto per /\u026f/. Per questo motivo le maiuscole devono anch'esse essere distinte: le lettere vengono usate in coppia \"\u0130i\" / \"I\u0131\". Vedere anche Lettere i e \u0131 in lingua turca.\nPolacco.\nJan Hus, all'inizio del XV secolo, essendo allora in esilio, aveva nella sua \"De Orthographia Bohemica\" proposto una nuova ortografia per la sua lingua, il ceco, creando un sistema di consonanti diacriticizzate da un punto sovrascritto che serviva ad indicare le consonanti risultato di una palatalizzazione e a sostituire la grafia dei digrammi (introdusse anche l'accento acuto come indicazione della quantit\u00e0 vocalica lunga). \u00c8 questo il sistema che ha portato alla nascita di numerose consonanti diacritiche nelle lingue slave a scrittura latina, il punto si \u00e8 evoluto nella maggior parte dei casi in un h\u00e1\u010dek; nel polacco, in ogni caso, l'uso del punto \u00e8 rimasto sulla sola lettera z, la risultante \u017c vale [\u0292]. \u00c8 un equivalente diretto, ma arcaico, della \u017e, utilizzata nelle altre lingue slave a scrittura latina.\nLituano.\nCome nel caso del polacco, il punto sembra essere un prestito dalla ortografia hussita. Nelle altre lingue slave viene spesso rappresentato da un accento acuto.\nCheyenne.\nLe vocali sonore (e talvolta mute, a seconda della situazione) del cheyenne sono normalmente riportate con un punto sovrascritto (eccetto che in fine di parola dove divengono automaticamente sorde). Per ragioni di compatibilit\u00e0, il punto viene spesso sostituito da un accento circonflesso. Per esempio: \"taxemes\u0117hest\u022ftse\" [tax\u026am\u026as\u02d0h\u026asto\u0325ts\u026a\u0325], \u00abtavolo\u00bb, scritto pi\u00f9 comunemente \"taxemes\u00eahest\u00f4tse\".\nRomanizzazioni recenti, trascrizioni/translitterazioni.\nSanscrito e lingue indoarie.\nIl carattere \"\u1e41\" viene usato nella trascrizione delle lingue dell'India in concorrenza con \"\u1e43\", per l\"'anusvara\" (=\u0902, segno di nasalizzazione il cui valore varia grandemente da una lingua all'altra; pu\u00f2 anche indicare una consonante nasale semplice) ; il fonema [\u027d] (devan\u00e2gar\u00ee: \u0921), viene raramente trascritto come \"\u1e59\". Viene pi\u00f9 spesso utilizzato il punto sottoscritto: \"\u1e5b\".\nL'uso di \"\u1e45\" per [\u014b] (\u0919), comunque, risale alle pi\u00f9 antiche norme di trascrizione del sanscrito.\nArabo.\nQuesta notazione rappresenta in pi\u00f9 sistemi la lettera \u063a \"\u0121ayn\". Vedere anche Trascrizione delle lingue semitiche.\nCurdo.\nQuesta translitterazione della lettera \u063a subisce le convenzioni adottate per l'arabo.\nVenda, igbo (lingue africane).\nQuesto carattere viene oggi utilizzato nelle ortografie romanizzate di pi\u00f9 lingue africane. Nell'alfabeto pan-nigeriano \u2014 e nella maggioranza delle lingua d'Africa che usano il fonema [\u014b] \u2014, viene semplicemente reso con \u014b.\nArmeno.\nSi pu\u00f2 impiegare \"r\u0304\" o \"\u1e59\" (notazione di Meillet) nelle opere di linguistica per translitterare la lettera \u057c [r], che si contrappone a \"r\" \u0580 [\u027e] (o [\u0279]). La grafia con in punto sottoscritto, \"\u1e5b\", viene utilizzata nelle translitterazioni proposte della Library of Congress.\nFisica.\nIn fisica (e talvolta in matematica), il punto sovrascritto \u00e8 a volte utilizzato per indicare la derivata di un valore in rapporto al tempo.\nPer esempio, la velocit\u00e0 formula_1, derivata dalla posizione formula_2, pu\u00f2 essere scritta formula_3.\nSimilmente, la derivata seconda di un valore rispetto al tempo pu\u00f2 essere indicata da un doppio punto sovrascritto. Per esempio, l'accelerazione formula_4, derivata seconda della posizione formula_2, pu\u00f2 essere scritta come formula_6.\nIl punto sovrascritto nella lettera V (V\u0307) \u00e8 utilizzato in fisiologia per esprimere il consumo massimo d'ossigeno.\nCodifica informatica.\nNei numerosi caratteri esistenti nelle tabelle dell'Unicode molti sono precomposti con il punto sovrascritto. Quando un carattere manca, \u00e8 possibile utilizzare il punto sovrascritto non preimpostato codificato con U+0307 nel blocco dei diacritici. Per esempio il segno di \"uguale\" con il punto sovrascritto pu\u00f2 essere composto in questa maniera: =\u0307. Esiste, nel blocco delle lettere modificative preimpostate, un punto sovrascritto preimpostato: \u02d9 U+02D9.\nQuesto carattere non deve venir confuso con i numerosi punti sovrascritti di altri blocchi di scrittura (come l\"'anusv\u0101ra\" del devan\u0101gar\u012b)."}
{"id": "1193311", "revid": "486946", "url": "https://it.wikipedia.org/wiki?curid=1193311", "title": "Ptitard", "text": ""}
{"id": "1193315", "revid": "1305772", "url": "https://it.wikipedia.org/wiki?curid=1193315", "title": "KTM (disambigua)", "text": ""}
{"id": "1193318", "revid": "63756", "url": "https://it.wikipedia.org/wiki?curid=1193318", "title": "Terre des Hommes", "text": ""}
{"id": "1193319", "revid": "22475", "url": "https://it.wikipedia.org/wiki?curid=1193319", "title": "Rocca Silvana", "text": "La Rocca Silvana \u00e8 un castello in rovina nei pressi del centro minerario di Selvena, nel comune di Castell'Azzara.\nStoria.\nLa rocca fu costruita nel corso del IX secolo ed era un antico possedimento dell'abbazia di San Salvatore al Monte Amiata.\nNei secoli successivi divenne propriet\u00e0 della famiglia Aldobrandeschi, assumendo un ruolo strategico per il controllo e lo sfruttamento delle vicine miniere di cinabro ed entrando nelle mire espansionistiche di Siena, sotto la cui giurisdizione pass\u00f2 attorno alla met\u00e0 del XIV secolo.\nTuttavia, il dominio senese non fu molto lungo, in quanto gli Orsini di Pitigliano riuscirono ad inglobare la fortificazione nella loro contea nei primi anni del XV secolo. La rocca entr\u00f2 a far parte del Granducato di Toscana attorno alla met\u00e0 del XVII secolo, assieme a tutti gli altri territori della Contea degli Orsini che, proprio in quest'epoca, scompariva definitivamente dallo scenario politico.\nDa allora, la fortificazione fu gradualmente dismessa, andando incontro ad un lungo ed inesorabile declino che si \u00e8 protratto fino agli ultimi anni del XX secolo, quando una serie di campagne di scavo e di interventi di restauro hanno permesso il recupero degli imponenti ruderi che testimoniano, ancora oggi, l'importanza della rocca nei secoli passati.\nDescrizione.\nSi trova sulla vetta di un monte, dal quale si domina la vasta area circostante. Nella parte bassa si estendeva il borgo, di cui rimangono le strutture murarie dei vari edifici, mentre nell'area sommitale si trova il palazzo signorile, a pianta quadrangolare, disposto su due livelli, presso il quale vi sono i resti di una cisterna per la raccolta e la distribuzione dell'acqua. Il complesso \u00e8 costituito anche da due torri, di cui una situata di fianco all'antico cassero, presso il quale si trovava un'altra cisterna."}
{"id": "1193321", "revid": "1516566", "url": "https://it.wikipedia.org/wiki?curid=1193321", "title": "Campo San Bortolomio", "text": "Campo San Bortolomio (vulgo \"Campo san B\u00f3rtolo\") \u00e8 un campo di Venezia situato nel sestiere di San Marco, a pochi passi da Rialto. \nPu\u00f2 essere considerato il cuore socio-commerciale della citt\u00e0 di Venezia. Attivissimo e frequentatissimo, per la sua posizione strategica, \u00e8 sede di importanti attivit\u00e0 ed edifici bancari.\nAl centro del campo sorge il famoso monumento a ricordo di Carlo Goldoni, opera di Antonio Dal Zotto del 1883. In direzione del ponte di Rialto si pu\u00f2 scorgere, seminascosta, la facciata della chiesa di San Bartolomeo ex San Demetrio (XII secolo).\nIl campo \u00e8 compreso tra luoghi importanti quali campo San Salvador, il ponte di Rialto e il Fondaco dei Tedeschi, seguendo la cui direzione si pu\u00f2 raggiungere la Strada Nova che permette di raggiungere in via quasi diretta la stazione ferroviaria.\nStoria.\nGi\u00e0 in epoca bizantina erano presenti case in muratura ed eleganti corti, in parte ancora visibili, verso il rio del Fontego e sul lato delle Mercerie; successivamente, con il trasferimento del mercato sul lato opposto del Canal Grande e l'alienazione da parte del Demanio delle aree che si erano in questo modo rese disponibili, vennero costruiti edifici destinati ad abitazione o ad uso commerciale. Affacciato sul campo \u00e8 tuttora visibile il palazzo Moro, esempio di dimora patrizia del XIV secolo con mattoni faccia a vista ed un'esafora ogivale al piano nobile.\nLa disposizione attuale del campo \u00e8 conseguenza di un ampliamento di met\u00e0 Ottocento e dell'allargamento nel 1884 della strada denominata \"Marzarieta\", che lo unisce a campo San Salvador, con la demolizione di edifici e la costruzione di nuovi."}
{"id": "1193324", "revid": "599013", "url": "https://it.wikipedia.org/wiki?curid=1193324", "title": "Societ\u00e0 delle missioni estere di Bethlehem in Svizzera", "text": "La Societ\u00e0 delle missioni estere di Bethlehem in Svizzera (in latino \"Societas missionum exterarum de Bethlehem in Helvetia\"; in tedesco \"Missionsgesellschaft Bethlehem\") \u00e8 una societ\u00e0 clericale vita apostolica di diritto pontificio. I membri della societ\u00e0 pospongono al loro nome la sigla S.M.B.\nStoria.\nL'8 aprile 1895 Pierre-Marie Barral (1855-1929), religioso dei missionari del Sacro Cuore di Ges\u00f9, ottenuto il sostegno di Leonhard Haas, vescovo di Basilea, apr\u00ec presso il castello di Neuhabsburg a Meggen (Lucerna) una scuola apostolica per formare sacerdoti destinati alle missioni (sia popolari che estere) e alla direzione delle parrocchie pi\u00f9 abbandonate; la sede del seminario venne presto trasferita a Immensee, sul lago dei Quattro Cantoni, nell'ex albergo Guglielmo Tell.\nA causa di alcune difficolt\u00e0 economiche dell'istituto, il vescovo di Coira invi\u00f2 a Immensee un visitatore, Pietro Bondolfi (1874-1943), al quale nel 1907 Barral cedette la direzione del seminario. Bondolfi riorganizz\u00f2 l'opera e la trasform\u00f2 in una societ\u00e0 missionaria, ma il 31 maggio 1913 la Congregazione per i religiosi sciolse la compagnia.\nIl seminario per le missioni estere ebbe nuovo sviluppo dopo la fine della prima guerra mondiale e il 30 maggio 1921 papa Benedetto XV eman\u00f2 il decreto di fondazione della Societ\u00e0 delle missioni estere.\nI primi membri emisero la loro promessa il 31 luglio 1923 e nel 1924 i primi tre missionari vennero inviati in Cina.\nAttivit\u00e0 e diffusione.\nI membri della societ\u00e0 si dedicano alle missioni estere.\nSono presenti in Europa (Svizzera, Germania), nelle Americhe (Bolivia, Colombia, Ecuador, El Salvador, Nicaragua, Per\u00f9), in Africa (Kenya, Zambia, Zimbabwe) e in Asia (Filippine, Taiwan); la sede generalizia \u00e8 a Immensee (presso K\u00fcssnacht, Svitto).\nAl 31 dicembre 2005, la compagnia contava 7 case e 160 membri, 117 dei quali sacerdoti."}
{"id": "1193329", "revid": "1305772", "url": "https://it.wikipedia.org/wiki?curid=1193329", "title": "KWQ (disambigua)", "text": ""}
{"id": "1193332", "revid": "1305772", "url": "https://it.wikipedia.org/wiki?curid=1193332", "title": "KZ1", "text": ""}
{"id": "1193341", "revid": "767487", "url": "https://it.wikipedia.org/wiki?curid=1193341", "title": "Dynamis Ensemble", "text": "Il Dynamis Ensemble \u00e8 un gruppo musicale di musica contemporanea che nasce nel 1999 a Milano.\nStoria dei Dynamis Ensemble.\nIl Dynamis Ensemble \u00e8 un gruppo musicale di musica contemporanea che nasce nel 1999 a Milano per opera di musicisti gi\u00e0 attivi in ambito concertistico internazionale, accomunati dall'interesse per la musica di autori contemporanei e del XX secolo. Il gruppo confronta spesso in concerto la musica di giovani compositori con le opere dei pi\u00f9 grandi maestri contemporanei .\nIl Dynamis Ensemble si \u00e8 presentato in numerosi concerti in diverse sedi importanti sia in Italia che all'estero, tra cui si contano: Festival Milano Musica, Festival Aspekte Salisburgo, Mostra Sonora Sueca (Spagna), Festival Internacional Cervantino (Messico), International Forum of Cultures UNESCO Monterrey (Messico), Forum Neue Musik Lucerna.\nHa al suo attivo numerose prime esecuzioni assolute e le sue performance includono l'interazione con mezzi elettroacustici e multimediali. Il Dynamis Ensemble collabora con compositori quali Jonathan Harvey, Alessandro Solbiati e Javier Torres Maldonado.\nFormazione.\nBirgit Nolte (ottavino, flauto, flauto in sol e flauto basso) Rocco Parisi (clarinetto, clarinetto basso), Paolo Casiraghi (clarinetto, clarinetto basso), Fabio Fabbri (tromba) Dominique Chiarappa (violino e viola) Daniela Cammarano (violino) Alessio Tedeschi (violoncello) Sergio Armaroli (percussioni) Candida Felici (pianoforte e clavicembalo)"}
{"id": "1193345", "revid": "647919", "url": "https://it.wikipedia.org/wiki?curid=1193345", "title": "Staatkundig Gereformeerde Parti", "text": ""}
{"id": "1193348", "revid": "287204", "url": "https://it.wikipedia.org/wiki?curid=1193348", "title": "Ascari (disambigua)", "text": "Storia.\nAskari (o ascari in forma italianizzata) \u00e8 una parola araba che significa \"soldato\". Con questo nome furono chiamati, durante il colonialismo europeo in Africa, i soldati indigeni reclutati dalle potenze coloniali, fra cui:\nAscari, nel senso generico di truppe mercenarie, era un termine usato da Gaetano Salvemini per indicare quei deputati, in genere dell'Italia meridionale, che appoggiavano Giovanni Giolitti\nPersone.\nAscari \u00e8 un cognome italiano frequente soprattutto nella regione Emilia-Romagna e nella regione Lombardia."}
{"id": "1193355", "revid": "2093133", "url": "https://it.wikipedia.org/wiki?curid=1193355", "title": "Hayabusa", "text": "Hayabusa \u00e8 una parola giapponese che significa \"falco pellegrino\". Pu\u00f2 riferirsi a:"}
{"id": "1193358", "revid": "834", "url": "https://it.wikipedia.org/wiki?curid=1193358", "title": "Kz1", "text": ""}
{"id": "1193359", "revid": "729019", "url": "https://it.wikipedia.org/wiki?curid=1193359", "title": "Eiji Ezaki", "text": "Carriera.\nEiji Ezaki cominci\u00f2 la sua carriera da wrestler allenandosi nella Frontier Martial-Arts Wrestling (FMW), debuttando ufficialmente il 5 maggio 1991 presso il Nagoya International Center. Adott\u00f2 il personaggio di \"Hayabusa\" nel 1993 in Messico, dove si avvicin\u00f2 alla lucha libre sotto la guida di Rey Misterio sr.\nAl suo ritorno in Giappone affront\u00f2 Jushin Liger in un match ben combattuto. Prese parte a match molto duri, come barbed-wire e explosives match. Dopo un \"Exploding Cage\" match, fu ricoverato in ospedale per diverse ustioni. Tra i rivali storici di Hayabusa figurano The Gladiator, Mr. Gannosuke e Atsushi Onita, mentre ha combattuto spesso in coppia con Jinsei Shinzaki.\nCombatt\u00e9 un match nella Extreme Championship Wrestling durante Heatwave 1998. Assieme a Jinsei Shinzaki perse contro Rob Van Dam e Sabu per l'ECW Tag Team Championship.\nNell'ottobre 2001 durante un match contro Mammoth Sasaki non riusc\u00ec ad eseguire correttamente un moonsault, battendo violentemente il capo e rimanendo semiparalizzato. Inizi\u00f2 una carriera da cantante, apparendo in pubblico su una sedia a rotelle.\nIl 3 marzo 2016 muore all'et\u00e0 di 47 anni per un'emorragia subaracnoidea.\nTitoli e riconoscimenti.\nAll Japan Pro Wrestling\nFrontier Martial Arts Wrestling/World Entertainment Wrestling\nPro Wrestling Illustrated"}
{"id": "1193361", "revid": "1632387", "url": "https://it.wikipedia.org/wiki?curid=1193361", "title": "Survivors (album)", "text": "Survivors \u00e8 il primo album, autoprodotto, dei Samson, gruppo appartenente alla NWOBHM del chitarrista Paul Samson (1953 - 2002). Di questo album esistono due versioni, la prima con alla voce lo stesso Paul Samson, la seconda cantata da Bruce Dickinson (che all'epoca utilizzava lo pseudonimo \"Bruce Bruce\"), entrato nella band solo successivamente alla registrazione di Survivors."}
{"id": "1193362", "revid": "88740", "url": "https://it.wikipedia.org/wiki?curid=1193362", "title": "Sicomoro", "text": ""}
{"id": "1193363", "revid": "173469", "url": "https://it.wikipedia.org/wiki?curid=1193363", "title": "Aznar II", "text": "Origine.\nRiguardo alla sua origine, egli era figlio del conte d'Aragona, Urgell, Cerdagna, Pallars (attualmente divisa nelle due comarche di Pallars Juss\u00e0 e Pallars Sobir\u00e0) e Ribagorza, Galindo II Aznarez, e di Guldreguda.\nBiografia.\nSecondo il codice di Roda, spos\u00f2 Oneca di Pamplona, figlia di Garc\u00eda I \u00cd\u00f1iguez, re di Pamplona e della sua prima moglie, Urraca Jimenez, nobile aragonese.\nAlla morte del padre, nell'867, gli subentr\u00f2 nel titolo di conte di Aragona.&lt;br&gt;Aznar II continu\u00f2 nella politica paterna di rafforzare i legami con la potente famiglia dei Banu Qasi che controllava il nord-est della penisola iberica e con il regno di Pamplona; dopo la sua morte, il figlio primogenito, il nuovo conte d'Aragona, Galindo III Aznarez, si spos\u00f2, in seconde nozze, con Sancha Garc\u00e9s di Pamplona.\nMor\u00ec, nell'893, lasciando il titolo di conte di Aragona al figlio Galindo III Azn\u00e1rez\nDiscendenza.\nIn quanto alla discendenza di Aznar e Oneca, essi ebbero tre figli:"}
{"id": "1193366", "revid": "71155", "url": "https://it.wikipedia.org/wiki?curid=1193366", "title": "Battaglia di Perugia", "text": ""}
{"id": "1193367", "revid": "4175", "url": "https://it.wikipedia.org/wiki?curid=1193367", "title": "Torneo preliminare FIRA 1994-1995", "text": "Il torneo preliminare FIRA 1994-1995 () fu il 31\u00ba torneo internazionale di rugby a 15 organizzato dalla FIRA, ma, a differenza delle edizioni precedenti, non serv\u00ec ad assegnare titoli di campione europeo.\n suddivise in due gironi con la formula degli incontri di sola andata. \nEssendo le principali squadre del campionato (, e ) impegnate nelle qualificazioni e nella partecipazione alla in Sudafrica, la FIRA non diede luogo al campionato europeo, ma organizz\u00f2 in sua vece un torneo preliminare che servisse di qualificazione al campionato europeo 1995-97, che gi\u00e0 vedeva le tre citate formazioni presenti d'ufficio: il torneo preliminare quindi qualific\u00f2 sette squadre al girone principale del successivo campionato relegando le ultime tre alla seconda divisione.\nLe prime 3 di ogni girone pi\u00f9 la vincente dello spareggio tra le due quarte accedettero alla prima divisione 1995-97, mentre la perdente lo spareggio e le quinte classificate dei gironi furono assegnate alla seconda divisione.\nLe sei promosse direttamente furono , , , , e ; il fu ammesso dopo spareggio vinto 32-13 a Bruxelles contro la il , mentre alla seconda divisione furono assegnate e .\nFu disputato anche un torneo di 2\u00aa divisione, diviso a gironi su criteri di contiguit\u00e0 geografica, senza promozioni n\u00e9 assegnazione di titoli."}
{"id": "1193368", "revid": "466539", "url": "https://it.wikipedia.org/wiki?curid=1193368", "title": "Sociologia del genere e delle differenze di genere", "text": "La sociologia di genere \u00e8 una branca molto sviluppata della sociologia che ha incominciato a svilupparsi a partire dal 1950.\nScopo.\nEssa approfondisce dibattiti e stimola ricerche e indagini relativamente al \"discorso\" pubblico sui generi (maschile e femminile) e dei/nei generi, ossia l'identificazione nelle categorie del maschile e del femminile e, nei recenti sviluppi che hanno attinto agli studi femministi e alle queer theories, tra i generi. \nConcetto di \"ruolo di genere\".\nIl termine \"gender role\" (\"ruolo di genere\") \u00e8 stato introdotto da Money nel 1955. \u00c8 usato per dare una spiegazione a tutte le cose che le persone fanno o dicono relativamente a loro stesse assumendo, nel farle o dirle, lo status di bambina o bambino, ragazzo o ragazzo, uomo o donna. Esso include, ma non \u00e8 da essa sostituibile, la sessualit\u00e0, nel senso di esperienza erotica.\nIl genere di una persona \u00e8 qualcosa di complesso, che sebbene spesso occupi lo spazio scontato della vita quotidiana, riguarda spazi di apparenza, discorsi, movimento, e tutti quei fattori non prettamente limitati e limitanti il sesso biologicamente inteso."}
{"id": "1193369", "revid": "7", "url": "https://it.wikipedia.org/wiki?curid=1193369", "title": "Benefattore", "text": ""}
{"id": "1193375", "revid": "178855", "url": "https://it.wikipedia.org/wiki?curid=1193375", "title": "Collezione virtuale di figurine", "text": ""}
{"id": "1193377", "revid": "1405732", "url": "https://it.wikipedia.org/wiki?curid=1193377", "title": "Joanaz", "text": "Il monte Joanaz (\"Io\u00e0naz\" o \"Ivanac\" in sloveno), \u00e8 una montagna delle Prealpi Giulie alta 1.167\u00a0m. situata nel comune di Torreano .\nGeografia.\nFa parte della Catena Mia-Joanaz. Con il monte Craguenza (949\u00a0m) compone un anfiteatro montuoso delle Prealpi Giulie che raccoglie a sud gli abitati di Masarolis, Tamoris e Reant. Il monte \u00e8 prevalentemente erboso e per gran parte dei 2\u00a0km del suo crinale si pu\u00f2 godere di un panorama a 360\u00b0 delle Alpi Giulie e della pianura friulana.\nIl monte Joanaz \u00e8 un'ampia dorsale lunga circa due chilometri che dai circa 950 m, presso una selletta dove passa la strada e dove si trova il rifugio omonimo, sale dolcemente verso nord fino alla sommit\u00e0 che \u00e8 un ampio pianoro erboso. Una strada sterrata di origine militare (vietata agli autoveicoli) percorre la dorsale poco a occidente del crinale.\nAlle falde del monte si trovano i paesi di Masarolis, Tamoris a oriente, Reant a meridione, Montefosca in comune di Pulfero a settentrione e Canebola in comune di Faedis a occidente. Una strada connette Canebola con Masarolis, passando per la Bocchetta di sant'Antonio (788 m) ove si trova una cappella e il bivio per altre due direzioni.\nLa notevole visibilit\u00e0 della pianura viene sfruttata da ponti ripetitori per le bande radioamatoriali VHF e UHF."}
{"id": "1193380", "revid": "7077", "url": "https://it.wikipedia.org/wiki?curid=1193380", "title": "Trading card", "text": ""}
{"id": "1193381", "revid": "88740", "url": "https://it.wikipedia.org/wiki?curid=1193381", "title": "Card", "text": ""}
{"id": "1193382", "revid": "642594", "url": "https://it.wikipedia.org/wiki?curid=1193382", "title": "Trading Card", "text": ""}
{"id": "1193383", "revid": "834", "url": "https://it.wikipedia.org/wiki?curid=1193383", "title": "Berlevaag", "text": ""}
{"id": "1193393", "revid": "79520", "url": "https://it.wikipedia.org/wiki?curid=1193393", "title": "Carbonio Organico Totale", "text": ""}
{"id": "1193394", "revid": "36426", "url": "https://it.wikipedia.org/wiki?curid=1193394", "title": "Castello di Catabbio", "text": "Il castello di Catabbio si trova nella parte meridionale del territorio comunale di Semproniano, sulla strada che unisce Catabbio alla localit\u00e0 Scalabrelli.\nStoria.\nIl castello venne costruito nel corso del XII secolo dalla famiglia Aldobrandeschi.\nAlla fine del Duecento, il complesso venne ereditato dagli Orsini di Pitigliano, entrando cos\u00ec a far parte della loro contea, senza per\u00f2 rimanervi per lungo tempo.\nInfatti, agli inizi del Quattrocento, i Senesi riuscirono ad espugnare la fortificazione che, nei decenni successivi, fu al centro di lotte e contese che portarono ad un saccheggio del castello agli inizi del Cinquecento.\nDivenuto completamente inagibile e perduta l'importanza assunta nei secoli precedenti, fu decisa la costruzione di una villa fortificata per i vescovi di Sovana, che iniziarono ad utilizzarla come residenza estiva.\nLa costruzione del nuovo fabbricato vide l'impiego dei materiali di recupero in pietra provenienti dal castello oramai distrutto; l'ala meridionale del complesso \u00e8 ci\u00f2 che rimane dell'originario complesso medievale.\nLa struttura rimase a disposizione dei vescovi sovanesi fino alla fine del Seicento, epoca in cui fu decisa la vendita. Da allora, il complesso \u00e8 rimasto sempre di propriet\u00e0 privata; attualmente vi \u00e8 ospitata una fattoria.\nDescrizione.\nIl castello di Catabbio conserva gli originari elementi medievali soltanto nella parte meridionale del complesso.\nIl rimanente corpo di fabbrica principale, e quelli secondari ad esso addossati, presentano strutture murarie in pietra, con porte e finestre che richiamano gli elementi stilistici tardorinascimentali e cinquecenteschi; l'intero fabbricato si articola su 3 livelli."}
{"id": "1193397", "revid": "767487", "url": "https://it.wikipedia.org/wiki?curid=1193397", "title": "Missionari domestici d'America", "text": "I Missionari Domestici d'America (in latino \"Societas Missionariorum Domesticorum Americae\") sono una societ\u00e0 clericale di vita apostolica di diritto pontificio: i membri della societ\u00e0 pospongono al loro nome la sigla G.H.M. (dall'inglese \"Glenmary Home Missioners\").\nStoria.\nNel 1936 William Howard Bishop (1886-1953) suscit\u00f2 un acceso dibattito negli ambienti ecclesiastici pubblicando su \"The american ecclesiastical review\" un articolo per denunciare la carenza di sacerdoti nelle zone rurali degli Stati Uniti d'America: con il patrocinio dell'arcivescovo di Cincinnati John Timothy McNicholas (1877-1950), nel 1939 padre Bishop fond\u00f2 a Cincinnati una nuova congregazione con il fine di evangelizzare le genti non cattoliche d'America.\nI membri della societ\u00e0, negli Stati Uniti, sono conosciuti come Missionari di \"Glenmary\" (fusione delle parole \"Glendale\", il sobborgo di Cincinnati dove la congregazione ha sede dal 1971, e \"Mary\", cio\u00e8 la Vergine Maria, patrona della compagnia).\nLa Santa Sede approv\u00f2 le costituzioni della societ\u00e0 il 18 giugno 1947: i missionari di Glenmary ricevettro il pontificio decreto di lode il 27 gennaio 1962.\nAttivit\u00e0 e diffusione.\nI padri di Glenmary svolgono la loro opera di apostolato a favore delle popolazioni rurali degli Stati Uniti: fondano stazioni missionarie nelle zone da evangelizzare e si avvalgono delle stazioni televisive e delle radio locali per diffondere il loro messaggio.\nSono presenti in Alabama, Arkansas, Kentucky, Mississippi, Oklahoma, Virginia e Virginia Occidentale: la sede generalizia \u00e8 a Cincinnati.\nAl 31 dicembre 2005, la societ\u00e0 contava 1 casa e 69 membri, 50 dei quali sacerdoti."}
{"id": "1193398", "revid": "1603714", "url": "https://it.wikipedia.org/wiki?curid=1193398", "title": "Campo della Salute", "text": "Il Campo della Salute \u00e8 il campo di Venezia del sestiere di Dorsoduro aperto sul Canal Grande e prossimo alla Punta della Dogana.\nDescrizione.\nDelimitato a ovest dal Rio della Salute, vi si affacciano la Basilica di Santa Maria della Salute, il Seminario Patriarcale con l'interessante piccolo museo della Pinacoteca Manfrediniana ed il prospetto posteriore della \"Dogana da mar,\" attuale sede della Collezione Pinault. \u00c8 senza dubbio uno dei campi pi\u00f9 visibili dal Canal Grande e soggetto di innumerevoli pitture del Canaletto. \u00c8 sovrastato dall'imponente facciata della basilica, consacrata nel 1687 ed opera di Baldassarre Longhena, carissima ai veneziani ed eretta a ringraziamento per la liberazione dalla pestilenza del 1630.\nTale ringraziamento continua ad essere celebrato ogni anno il 21 novembre con la Festa della Madonna della Salute, durante la quale vengono unite le sponde opposte del Canal Grande (da Santa Maria del Giglio a Calle di San Gregorio), con un ponte di barche.\nIl selciato antistante, pare disegnato dal Longhena stesso, \u00e8 ornato in marmo bianco tra le pietre di centenaria e un'ampia scalinata verso l'acqua lo apre verso il Canal Grande. Sullo stretto Rio della Salute prospettano le absidi gotiche della chiesa di San Gregorio e il suggestivo antico edificio dell'omonima Abbazia.\nL'importanza del campo nella vita quotidiana della citt\u00e0 (non fosse per la festa suddetta e l'importanza religiosa della chiesa e del Seminario) \u00e8 molto relativa, essendo piuttosto decentrato e anche per l'assenza quasi totale di abitazioni limitrofe. \u00c8 comunque meta imperdibile di turisti e cultori dei monumenti storici, e un colpo d'occhio unico per il contesto monumentale."}
{"id": "1193402", "revid": "287204", "url": "https://it.wikipedia.org/wiki?curid=1193402", "title": "Como Calcio 1994-1995", "text": "Questa voce raccoglie le informazioni riguardanti il Como Calcio nelle competizioni ufficiali della stagione 1994-1995.\nSponsor e maglie.\nLo sponsor tecnico per la stagione 1994-1995 fu Umbro, mentre lo sponsor ufficiale fu \"C.S. Elvisim s.p.a\""}
{"id": "1193413", "revid": "1842072", "url": "https://it.wikipedia.org/wiki?curid=1193413", "title": "Nordest (Cina)", "text": "Per Nordest della Cina (in cinese \"\u4e1c\u5317, D\u014dngb\u011bi\") si intende il territorio cinese compreso tra la Manciuria e la parte orientale della Mongolia Interna.\nClima.\n\u00c8 la regione cinese che pi\u00f9 di tutte subisce gli effetti delle masse d'aria di origine siberiana. Gli inverni sono rigidissimi (soprattutto se si guarda alla latitudine): Hailar, nelle montagne del Grande Khingan a circa 700 m di quota e ad una latitudine di 49\u00b0, registra una media di gennaio di -27 \u00b0C; Mohe, sul fiume Amur (\"Heilong Jiang\") al confine con la Russia siberiana (lat. 54\u00b0), scende a -30 \u00b0C. Inverni meno freddi, ma sempre con valori bassissimi, si registrano nei bassopiani: Harbin e Qiqihar fanno segnare medie di -20 \u00b0C, Changchun (\"Jilin\") sale a -17 \u00b0C.\nScendendo di latitudine (dai 35\u00b0 ai 42\u00b0), nella Cina centrosettentrionale, i lineamenti climatici sono grosso modo simili, con correnti nordoccidentali invernali e monsone umido estivo; la latitudine fa sentire qui per\u00f2 il suo peso, cos\u00ec che le temperature si elevano: la citt\u00e0 di Shenyang (\"Liaoning\"), climaticamente ancora simile alle citt\u00e0 pi\u00f9 settentrionali, vede le temperature medie di gennaio abbassarsi fino ai -12 \u00b0C, ma le altre citt\u00e0 importanti, tutte pi\u00f9 meridionali, registrano valori pi\u00f9 alti: Pechino, sui 40\u00b0N, ha una media di gennaio di -5 \u00b0C;\nstesso valore si osserva a Dalian, all'estremit\u00e0 della penisola di Liaodong sul 39\u00ba parallelo; Jinan, pi\u00f9 a sud, segna -1 \u00b0C.\nLe estati sono ovunque temperate: i valori medi di luglio sono di abbastanza elevati nelle pianure e scendono di qualche grado andando verso nord e verso le montagne. Pi\u00f9 calde (preannunciando la Cina meridionale) sono le estati nelle citt\u00e0 della Cina centrosettentrionale: Pechino registra 26 \u00b0C (sempre in luglio), che salgono a 28 \u00b0C a Jinan.\nLe precipitazioni non sono abbondanti: inverni secchi e soleggiati sono seguiti da brevi primavere variabili ed estati moderatamente piovose: non si registrano qui, tuttavia, le condizioni di aridit\u00e0 che si osservano invece pi\u00f9 ad ovest. I valori pluviometrici medi annuali vanno da circa 600 mm nelle pianure meridionali, a 400-500 nella zona settentrionale ai confini siberiani, a 300 mm nelle zone montuose occidentali. Ovunque i tre mesi estivi raccolgono i 2/3 circa delle precipitazioni; aggiungendo anche maggio e settembre, si raggiunge circa il 90% del totale annuo. Le scarse precipitazioni invernali avvengono sotto forma di deboli piogge o nevicate portate da perturbazioni orientali che riescono a \"sfondare\" sul continente in seguito a temporanei indebolimenti dell'anticiclone asiatico."}
{"id": "1193414", "revid": "1711941", "url": "https://it.wikipedia.org/wiki?curid=1193414", "title": "Erkenbrand", "text": ""}
{"id": "1193416", "revid": "73843", "url": "https://it.wikipedia.org/wiki?curid=1193416", "title": "Coppa FIRA 1995-1997", "text": "La Coppa FIRA 1995-97 (), anche Coppa Europa 1995-97, fu il 31\u00ba campionato europeo di rugby a 15 organizzato dalla FIRA (32\u00ba torneo assoluto FIRA incluse le edizioni non valide come campionato europeo) nonch\u00e9 il 18\u00ba e ultimo con tale denominazione.\n che si affrontarono con la formula dei due gironi e finale unica tra le prime classificate di ciascuno di essi.\nA laurearsi campione fu per la prima volta l' che, nella finale tenutasi a Grenoble, batt\u00e9 40-32 la in quella che \u00e8 ricordata come la prima vittoria assoluta di sempre degli Azzurri sui loro rivali transalpini.\nLa Coppa cadde in un momento particolarmente significativo del rugby mondiale: poco prima dell'inizio del torneo, il , l'International Rugby Football Board aveva ufficializzato il passaggio al professionismo del rugby a 15; la stessa FIRA era oramai in corso di trasformazione nella filiale europea dell'IRB, con l'adesione delle squadre britanniche (che tuttavia non presero parte alle competizioni), e il progressivo distacco delle squadre extraeuropee, destinate alle proprie organizzazioni continentali di riferimento.\nAlla prima divisione dell'edizione in oggetto presero parte le tre squadre del campionato europeo che avevano partecipato alla (, e ) e che, di conseguenza, nella stagione precedente non si impegnarono in tornei organizzati dalla FIRA, pi\u00f9 le migliori sette squadre emerse dal torneo preliminare che si tenne in luogo del campionato europeo (nell'ordine , , , , , e ).\nIl campionato non ebbe n\u00e9 promozioni n\u00e9 retrocessioni: le successive due edizioni, senza assegnazione di titolo, servirono come fase qualificatoria alla e come preliminare per la riassegnazione delle squadre nazionali, senza pi\u00f9 la presenza di e , quest'ultima ammessa al Cinque Nazioni, alle varie fasce di merito in vista del nuovo campionato europeo che prese il via dalla stagione sportiva 1999-2000.\nAvvenimenti.\n e , le due nazionali pi\u00f9 forti del torneo, erano impegnate in altri progetti sportivi; in particolare l', agli ordini del C.T. Georges Coste, cercava l'ammissione al Cinque Nazioni e le \"Home Nations\", oltre alle squadre dell'Emisfero Sud, avevano iniziato a concederle il \"test match\"; gi\u00e0 nell'edizione precedente della Coppa FIRA gli Azzurri avevano battuto la selezione A francese, prima volta di sempre, in assoluto e nel torneo, e nel 1994 in un \"tour\" avevano onorevolmente perso a Brisbane contro l' per 20-23; nella primavera del 1995 batterono a Treviso l' per 22-12 e nella Coppa Latina di quell'anno anche la torn\u00f2 a concedere il \"test match\" dopo 28 anni in cui ai \"cugini\" transalpini la FFR aveva sempre inviato al massimo la squadra A.\nNella citata Coppa Latina, torneo quadrangolare ospitato a Buenos Aires e che vedeva di scena, oltre ai padroni di casa dell', anche la , proprio l'incontro tra quest'ultima e l'Italia fu valido per la classifica del girone B della Coppa FIRA; per gli altri incontri, sia la federazione italiana che quella francese inviarono in campo la nazionale militare e quella A nei rispettivi gironi.\nFu l'ultima volta che le citate due squadre parteciparono al torneo: dopo di esso la FIRA, in procinto di diventare il ramo europeo dell'IRFB con il nome di \"FIRA - AER\", ristruttur\u00f2 il torneo rinominandolo Campionato europeo per Nazioni.\nItalia e Francia vinsero a punteggio pieno i propri gironi, che terminarono a maggio 1996, anche se il calendario non aveva date libere per la disputa della finale, che era riservata alle due prime classificate e per la quale si trov\u00f2 un posto in calendario quasi un anno dopo il completamento dei gironi, mentre era in corso di svolgimento il torneo FIRA successivo, non valido per il titolo europeo ma solo per le qualificazioni alla .\nLa finale.\nPer la prima volta dopo 30 anni le due nazionali si affrontarono in un \"test match\" valido per la Coppa FIRA, e per la prima e unica volta nella storia del torneo fu l' a vincere, 40-32, primo torneo ufficiale per gli Azzurri e prima loro vittoria di sempre contro i transalpini.\nAlla finale l'Italia si presentava con una vittoria, ottenuta il 4 gennaio 1997, a Dublino contro l' per 37-29, mentre invece la Francia aveva concluso il Cinque Nazioni con il Grande Slam; la partita di Coppa FIRA era prevista per il sabato 22 marzo 1997, una settimana dopo la fine del Torneo.\nL'allora presidente della FFR, Bernard Lapasset, per via di una promessa fatta tempo prima al suo collega neopresidente della FIR Dondi, concesse per il \"match\" la squadra migliore e riconobbe l'incontro come \"test\" ufficiale.\nPer il gioco dell'alternanza delle sedi, quell'anno l'incontro si tenne in casa dei francesi, lo stadio Lesdigui\u00e8res di Grenoble.\nAndando contro pronostico, fu l' a imporsi con un 40-32 che a sei minuti dalla fine era ancora un 40-20, frutto di quattro mete di quattro marcatori diversi: Ivan Francescato, Paolo Vaccari, Julian Gardner e Giambattista Croci.\nLa vittoria fu determinante per convincere il comitato esecutivo del Cinque Nazioni ad ammettere l'Italia nel torneo dal 2000: qualche anno pi\u00f9 tardi, sulle colonne di \"Repubblica\", Corrado Sannucci ricord\u00f2 l'importanza di tale incontro per la crescita del rugby nazionale e, nel descrivere la coralit\u00e0 di gioco che port\u00f2 alla marcatura di Giambattista Croci che dava all' il temporaneo vantaggio per 25-20 sui francesi, parl\u00f2 di \u00ab[meta] che ha strappato il rugby italiano dalle parrocchie per consegnarlo alla BBC\u00bb."}
{"id": "1193417", "revid": "38120", "url": "https://it.wikipedia.org/wiki?curid=1193417", "title": "Lift (soft drink)", "text": "Lift \u00e8 una marca di soft drink prodotti dalla Coca-Cola Company che distribusice in Australia, Nuova Zelanda, America Latina, Germania e Europa dell'Est dal 1970. \nLift \u00e8 una bevanda gassata a base di frutta. \nCoca-Cola ha distribuito dal 2000 Lift negli Stati Uniti, dove \u00e8 venduta su scala regionale\nVariet\u00e0 e gusti.\nLe sole variet\u00e0 prodotte in Australia sono Lemon e Diet Lemon. \"Lift Plus\" energy drink \u00e8 disponibile solo in Nuova Zelanda."}
{"id": "1193421", "revid": "125069708", "url": "https://it.wikipedia.org/wiki?curid=1193421", "title": "Episodi de I Simpson (settima stagione)", "text": "La settima stagione de \"I Simpson\" (serie di produzione 3F) \u00e8 andata in onda negli Stati Uniti dal 16 settembre 1995 al 19 maggio 1996.\nLa stagione comprende due episodi della serie di produzione 2F, relativa alla precedente stagione.\nIn Italia diciotto episodi sono stati trasmessi su Canale 5 per la prima volta dal 30 marzo al 18 agosto del 1996, mentre su Italia 1 sono andati in onda cinque episodi dal 18 al 23 febbraio del 1998 e due il 13 settembre dello stesso anno.\nL'episodio \"Tanto Apu per niente\"\" \u00e8 il 150\u00ba della serie. \nDal 30 gennaio 2006 \u00e8 in vendita il cofanetto contenente la settima stagione completa.\n\"Chi ha sparato al signor Burns? (seconda parte)\".\nSegue da \"Chi ha sparato al signor Burns? (prima parte)\". Durante le ricerche del colpevole, alcuni indizi portano Winchester ad identificare prima Smithers e poi Homer come principali sospettati. Successivamente, quando Burns riprende conoscenza, egli racconta come sono andati veramente i fatti, rivelando che il vero colpevole del tentato omicidio \u00e8 Maggie Simpson.\n\"L'uomo radioattivo\".\nAlcuni produttori di Hollywood decidono di girare a Springfield il film \"L'Uomo Radioattivo\", basato sull'omonimo fumetto. Bart cerca in tutti i modi di ottenere la parte del \"Ragazzo Ionico\" in modo da poter affiancare l'attore protagonista Rainer Wolfcastle. Alla fine, per\u00f2, i produttori decidono di dare la parte secondaria a Milhouse, che per\u00f2 non sembra apprezzare il lavoro nel mondo cinematografico, trovandolo molto stressante e faticoso. Ormai oppresso dalla troppa fatica, Milhouse decide di abbandonare il set, bloccando in questo modo le riprese del film, nascondendosi nella casa sull'albero di Bart. A questo punto i produttori cercano di convincere Milhouse a tornare mandando sulla casa Mickey Rooney a parlare con lui e farlo tornare sui suoi passi, ma Milhouse \u00e8 irremovibile e non cambia idea. \nI produttori, stanchi per la mancata conclusione delle riprese, decidono di interrompere la produzione e tornare a Hollywood.\n\"Casa dolce casettina-uccia-ina-ina\".\nPer ripagare Marge del suo duro lavoro da casalinga, Homer decide di regalarle una breve vacanza alle terme. Durante il loro periodo di assenza Lisa perde le scarpe e si sporca tutta, Bart prende i pidocchi da una scimmia e Abraham, che deve accudire Maggie, non riesce a starle dietro. \nIl direttore Skinner, vedendo la situazione di Bart e Lisa, decide di mandare gli ispettori del benessere dei bambini a casa Simpson, trovandola in uno stato di pesante disordine. Al ritorno di Homer e Marge, gli ispettori decidono di togliere loro la patria potest\u00e0 e di affidare i loro figli ai Flanders. Per riavere i figli, Homer e Marge devono seguire un programma di rieducazione per genitori. Nel frattempo, Ned scopre che i ragazzi non sono mai stati battezzati e li porta al fiume per dare loro il battesimo. Finito il programma di recupero, Homer e Marge vanno al fiume per impedire il battesimo e riprendere i propri figli. Durante il viaggio verso il luogo del battesimo, Maggie parla per la seconda volta (la prima era stata la puntata \"La prima parola di Lisa\").\n\"Bart si vende l'anima\".\nDurante una messa, Bart sostituisce i canti ecclesiastici con \"In-A-Gadda-Da-Vida\". Scoperto ci\u00f2, Lovejoy minaccia i bambini presenti a messa, costringendoli a recitare una formula secondo la quale se chi conosce il colpevole non lo confessa avr\u00e0 la dannazione eterna; terrorizzato dalla minaccia, Milhouse confessa.\nDopo un litigio tra i due, in cui Milhouse dice di aver temuto per la sua anima, Bart, che non crede nell'anima, decide di vendere all'amico la sua, sotto forma di un biglietto con su scritto \"Anima di Bart\", per . Inizialmente soddisfatto dello scambio, Bart inizia a cambiare idea a causa di alcuni strani avvenimenti: il Piccolo aiutante di Babbo Natale e Palla di neve II diventano ostili nei suoi confronti, le porte automatiche non si aprono davanti a lui e non riesce pi\u00f9 a ridere ed a creare un alone alitando sul vetro del refrigeratore per gelati del Jet Market. Decide di riacquistare la sua anima da Milhouse, che per ripicca gli chiede .\nImpossibilitato a riacquistare l'anima per un prezzo cos\u00ec alto, desiste. In seguito vive un incubo in cui tutti i suoi amici giocano e si divertono con la propria anima, mentre lui viene lasciato indietro, mentre viene anche punzecchiato da Lisa con una preghiera, in cui augura la salvezza dell'anima di tutti i membri della famiglia eccetto lui. Spaventato, decide quindi di riprendersi la propria anima con la forza. Milhouse, nel frattempo, l'ha per\u00f2 ceduta all'uomo dei fumetti, il quale a sua volta gli rivela che l'ha rivenduta, rifiutandosi di svelare l'acquirente. Tornato a casa, disperato, prega Dio perch\u00e9 gli restituisca l'anima. In quel momento il foglietto con la sua anima cade sul suo letto: era stata Lisa a comprarlo. Mentre Lisa gli espone una teoria filosofica secondo cui l'anima non nasce con il corpo ma va guadagnata tramite le proprie azioni, Bart mangia il foglio di carta, convinto che cos\u00ec la sua anima torner\u00e0 nel suo corpo. \nIntanto Boe, infastidito dal fatto che il suo bar non attira pi\u00f9 le famiglie ma solo gli ubriaconi, decide di convertire il locale nel ristorante \"La mangiatoia per famiglie dello Zio Boe\". Pressato dalle numerose attenzioni che i suoi nuovi clienti richiedono, e stressato dall'indisponenza dei bambini, torner\u00e0 presto sui suoi passi.\n\"Lisa la vegetariana\".\nLisa, dopo aver fatto amicizia con un agnellino allo zoo, decide di diventare vegetariana. Questa sua scelta le comporter\u00e0 molti problemi, poich\u00e9 sia a scuola sia a casa viene denigrata e tutti cercano di farla tornare onnivora. Le tensioni in famiglia aumentano quando Homer decide di preparare un barbecue, trovando Lisa subito contraria. La ragazzina cerca in tutti i modi di proporre anche un men\u00f9 vegetariano per gli invitati, ma viene nuovamente derisa per questo. Allora decide di rovinare il barbecue buttando via la portata principale e scatenando cos\u00ec le ire di Homer. Siccome considera la sua una famiglia di selvaggi, decide di scappare di casa e va al Jet Market dove, stufa di sentirsi diversa, assaggia un hot dog, ma scopre che si tratta di un hot dog vegetariano e che anche Apu \u00e8 vegetariano. Inoltre incontra anche altri due vegetariani, Paul e Linda McCartney, che le consigliano di tornare dalla sua famiglia.\nPoco dopo Homer trova Lisa, che decide di appianare le divergenze con il padre, rispettando il suo pensiero.\n\"La paura fa novanta VI\".\nL'episodio consiste in tre storie di Halloween introdotte da Krusty in versione cavaliere senza testa.\n\"Maxi Homer\".\nHomer, stanco di andare a lavorare in centrale, anche per gli esercizi ginnici che Burns ha iniziato a imporre agli impiegati, decide di ingrassare fino ad arrivare a ed essere dichiarato invalido, cos\u00ec da poter lavorare da casa con il computer.\nDopo essere riuscito ad ottenere il suo scopo, Homer si accorge che il lavoro a casa \u00e8 comunque monotono, perci\u00f2 decide di uscire e lascia la responsabilit\u00e0 di schiacciare i pulsanti del computer ad un drinking bird, ma quando torna a casa, scopre che questa sua trovata sta portando alla fusione del nocciolo. Per evitare una catastrofe, Homer si precipita alla centrale, ma si accorge immediatamente come sia difficile risolvere la situazione per una persona iper-obesa. Alla fine, proprio grazie al suo fisico corpulento, Homer riesce a risolvere la situazione e ottiene dal signor Burns la possibilit\u00e0 di ritornare fisicamente in forma.\n\"Mamma Simpson\".\nHomer, per evitare di lavorare di sabato, organizza un trucco per simulare la propria morte. L'operazione riesce talmente bene che tutti credono veramente che lui sia morto. Quando decide di andare nella circoscrizione per rimettere a posto le cose, Homer incontra sua madre che credeva fosse morta. In realt\u00e0 sua madre \u00e8 dovuta scappare di casa 25 anni prima perch\u00e9 ricercata dall'FBI in quanto partecipava ai gruppi di protesta contro la guerra batteriologica e i laboratori di Burns. Quest'ultimo la riconosce, ricordandosi che fu lei a sabotare il suo piano batteriologico, e cerca di farla arrestare in tutti i modi. Alla fine la madre di Homer riesce a scappare, lasciando per\u00f2 nuovamente solo il figlio.\n\"L'ultimo sfavillio di Telespalla Bob\".\nAd uno spettacolo di aerei acrobatici Telespalla Bob, fuggito dalla prigione e ossessionato dalla televisione, minaccia di far esplodere una bomba atomica se in tutta Springfield non verranno interrotte le trasmissioni televisive.\nI conduttori televisivi accettano l'ultimatum di Bob, ma Krusty decide lo stesso di trasmettere il suo show dalla baracca della Protezione Civile. Vedendo che le sue richieste non sono state accettate, Bob decide di far esplodere la bomba, che si rivela un fiasco poich\u00e9 \u00e8 \"scaduta\". Allora decide, dopo aver rapito Bart, di compiere un attacco kamikaze con un aereo dei fratelli Wright, dirigendosi verso la baracca e cercare di uccidere Krusty. Alla fine anche questo tentativo fallisce, Bob viene arrestato e la TV viene salvata dalla distruzione.\n\"Il 138\u00ba episodio spettacolare\".\nTroy McClure presenta una puntata speciale de i Simpson in cui vengono ripercorse le varie tappe della storia dello show: dai corti del \"Tracy Ullman Show\" ad alcune scene tagliate, da finte notizie ai vari finali inediti dell'episodio \"Chi ha sparato al signor Burns?\", a varie scene a \"luci rosse\".\n\"Marge non essere orgogliosa\".\nBart vuole per Natale un nuovo videogioco, ma non avendo i soldi decide di rubarlo dal supermercato, vedendo che altri ragazzi stanno taccheggiando. Un ispettore del supermercato, Don Brodka, lo vede e avverte i genitori del fatto, lasciando un messaggio nella loro segreteria telefonica; inoltre ordina a Bart di non tornare nel supermercato durante il periodo natalizio, minacciandolo di mandarlo in un riformatorio. Tuttavia, Bart giunge a casa prima dei suoi genitori e fa s\u00ec che essi non sentano il messaggio. Marge decide, per\u00f2, di andare a fare la tradizionale foto di famiglia proprio nel supermercato di Brodka, il quale, vedendo nuovamente Bart, dice tutto ai genitori. Homer e Marge rimangono molto delusi da quanto \u00e8 successo e, apparentemente, iniziano a trascurare Bart. Colmo di rimorso, Bart torna al supermercato per comprare un regalo di Natale per sua madre, una sua foto sorridente, che alla fine \u00e8 costretto a darglielo in anticipo, ma Marge si commuove, cos\u00ec anche lei gli fa un regalo in anticipo, un videogioco diverso da quello che Bart desiderava, ma che quest'ultimo accetta lo stesso.\n\"Squadra Homer\".\nA scuola Bart mostra una maglietta di Mad Magazine con la scritta \"Abbasso i compiti\", ma Skinner se ne accorge e obbliga tutti gli alunni ad indossare una divisa.\nIntanto Homer e Boe vanno al bowling e, dato che le piste sono tutte occupate a causa di un torneo a squadre, decidono insieme ad Apu e Otto di formare una squadra chiamata \"Amici birilli\". Per potersi iscrivere al torneo per\u00f2 sono necessari che Homer riesce a farsi dare dal signor Burns poich\u00e9 quest'ultimo, sotto l'effetto dell'etere, scambia Homer per Ghiottolino, la mascotte pubblicitaria della ditta Pillsbury Company. La squadra di Homer vince tutte le partite del torneo e arriva in finale. Intanto a scuola, le divise imposte da Skinner hanno privato gli alunni della capacit\u00e0 di divertirsi, ma durante una ricreazione un temporale stinge le uniformi che assumono varie tonalit\u00e0 di colori e tutti gli alunni ritornano alla normalit\u00e0. Poco prima della finale del torneo di bowling il signor Burns si rende conto di aver firmato un assegno a Ghiottolino e mediante un'analisi dei dipendenti della centrale nucleare scopre che l'unico che pu\u00f2 corrispondere alla forma del logo \u00e8 Homer. Il padrone della centrale in un primo momento sembra intenzionato a riprendere i soldi, ma cambia idea e decide di unirsi alla squadra; per fargli posto viene cacciato Otto. Nonostante l'inesperienza di Burns, la squadra di Homer riesce a vincere il torneo e il trofeo, che Burns prende solo per s\u00e9. Incitato dai suoi compagni di squadra, Homer prova a rubare il trofeo dalla casa di Burns, ma viene braccato dai cani da guardia mentre tenta di scavalcare il cancello d'ingresso, e i compagni di squadra fuggono invece di aiutarlo.\n\"Due pessimi vicini di casa\".\nDi fronte alla villa dei Simpson si trasferiscono l'ex presidente George H. W. Bush e sua moglie Barbara. Bart inizia a far visita ai nuovi vicini, risultando per\u00f2 molto indisponente nei confronti di George per via dei suoi molti dispetti. All'improvviso Bart distrugge le memorie appena finita di scrivere da Bush, il quale, convinto di fare la cosa giusta, d\u00e0 una sculacciata a Bart. Homer, appena venuto a conoscenza del fatto, va da Bush per chiedere spiegazioni sull'accaduto.\nConvinto che Bush non avrebbe dovuto dare la sculacciata a Bart, Homer inizia una guerra di dispetti con il nuovo vicino, che alla fine decide di andarsene ritenendo questa situazione non pi\u00f9 sostenibile. Subito dopo la partenza dei Bush, nella villa arriva un altro ex presidente, ovvero Gerald Ford, il quale diventa subito amico di Homer.\n\"Scene di lotta di classe a Springfield\".\nMarge compra a poco prezzo un vestito di Chanel e decide di indossarlo come vestito per tutti i giorni. Mentre Marge fa la spesa al Jet Market, incontra una sua vecchia compagna di scuola, che adesso \u00e8 diventata ricca e che invita Marge e la famiglia al country club vedendo il vestito che indossa. Marge, vedendo che si trova bene con le persone dell'alta societ\u00e0, diventa ossessionata e vuole farne parte, perci\u00f2, quando per errore distrugge il suo vestito di Chanel, non esita a spendere tutti i risparmi di famiglia per comprarne uno nuovo. Nel frattempo Homer scopre che Smithers aiuta Burns a vincere le partite di golf e quindi Burns, per evitare che il segreto sia scoperto, promette a Homer che, se non parler\u00e0, far\u00e0 entrare nel club lui e la famiglia. Tuttavia a Homer, Bart e Lisa il club non piace affatto (lo considerano un covo di snob e pesti viziate) ed essi si lamentano spesso. Alla fine Marge capisce che la sua sta diventando un'ossessione che avrebbe solo messo la famiglia in difficolt\u00e0 e decide di abbandonare il club.\n\"Bart la spia\".\nDopo la morte di una lontana parente, ognuno dei componenti della famiglia Simpson eredita . Bart mette i soldi in banca e prende un blocchetto di assegni con il quale cerca di avere la firma di varie persone, in particolare quella di Krusty.\nIl ragazzo rimarr\u00e0 molto deluso quando, invece della firma del pagliaccio, riceve un timbro e va in banca a chiedere spiegazioni. Uno dei lavoratori si insospettisce e, dopo una rapida analisi, si scopre che Krusty \u00e8 il pi\u00f9 grande evasore della storia americana e, per recuperare quanto ha evaso, gli viene sequestrata ogni sua propriet\u00e0. Ormai povero, Krusty decide di schiantarsi con il suo aereo contro una montagna e muore. Al suo funerale partecipano molte persone, tra cui Bob Newhart, ma Bart \u00e8 convinto che il clown sia ancora vivo. Dopo numerose ricerche, scopre che Krusty \u00e8 ancora vivo, poich\u00e9 ha solo finto di morire, e vive con il falso nome di Rory B. Bellows. Bart e Lisa cercano di convincere il loro eroe a tornare alla vita precedente: all'inizio Krusty sembra restio, ma poi ammette che gli manca la vita che faceva in passato. Cos\u00ec decide di inscenare la morte di Rory B. Bellows, incassare i soldi dell'assicurazione e tornare alla vita di prima.\n\"Lisa l'iconoclasta\".\n\u00c8 la festa del bicentenario della fondazione di Springfield e tutti gli abitanti si stanno preparando al meglio per questa importante celebrazione. Anche Lisa si prepara scrivendo un tema su Jebediah, e per approfondire meglio il personaggio va nel museo di Jebediah, curato da Hollis Hurlbut.\nDurante la visita al museo Lisa scopre che in realt\u00e0 Jebediah \u00e8 un impostore, poich\u00e9 era un pirata con la lingua d'argento che ha tentato di uccidere il presidente George Washington. Dopo questa scoperta, Lisa cerca di dire la verit\u00e0 agli abitanti di Springfield su questa vicenda, ma l'unico a crederle \u00e8 Homer. Dopo varie ricerche, Lisa riesce a trovare la lingua d'argento nel museo, poich\u00e9 essa \u00e8 stata nascosta da Hollis per proteggere il mito del fondatore. A questo punto anche Hollis capisce che la cittadinanza deve conoscere la verit\u00e0 del passato di Jebediah e porta Lisa alla parata in modo da informare tutti gli abitanti. La parata viene interrotta e Lisa sta per pronunciare il discorso, ma all'ultimo istante non racconta la verit\u00e0, poich\u00e9 ha paura di deludere le tante persone presenti che credono al mito di Jebediah. Alla fine Lisa afferma che il fondatore era un grande uomo e le celebrazioni possono in questo modo continuare.\n\"Homer lo Smithers\".\nSu consiglio di Burns, Smithers va in vacanza. \nTemendo che il suo sostituto lo rimpiazzi, Smithers sceglie Homer al suo posto, pensando che l'inettitudine dell'uomo faccia capire a Burns quanto valga. Homer \u00e8 entusiasta del proprio nuovo lavoro, ma ben presto scopre quanto \u00e8 difficile sottostare ai capricci di Burns. Tuttavia i progetti di Smithers falliscono miseramente proprio per via dell'inettitudine di Homer, che costringe il signor Burns a vedersela da solo e, contemporaneamente, a rendersi conto di quanto sia inutile avere un assistente. Burns quindi decide di licenziare Smithers, che se la prende con Homer aggredendolo nel suo ufficio. La foga della colluttazione fa precipitare dalla finestra Burns che, completamente ingessato, \u00e8 costretto a riassumere Smithers affinch\u00e9 faccia le cose al suo posto.\n\"Il giorno che mor\u00ec la violenza\".\nDurante una parata di celebrazione per il settantacinquesimo anniversario di \"Grattachecca e Fichetto\", Bart conosce Chester J. Lampwick, un senzatetto che dichiara di essere il vero inventore di Fichetto, a cui Roger Meyers rub\u00f2 l'idea. Bart \u00e8 incredulo, cos\u00ec il barbone decide di mostrarli la pellicola originale del primissimo lavoro. Dopo aver visionato la pellicola, essa brucia perch\u00e9 ormai \u00e8 logorata dal tempo. Bart e Lisa aiutano l'uomo a far riconoscere i propri diritti sulla creazione, mandando in bancarotta gli studios che producono il cartone animato. Bart e Lisa decidono di trovare un sistema per far tornare in onda \"Grattachecca e Fichetto\", ma scoprono di essere stati preceduti da un'altra coppia di fratelli, Lester e Eliza, quasi identici a loro.\n\"Un pesce di nome Selma\".\nTroy incontra Selma Bouvier alla motorizzazione dove \u00e8 costretto a recarsi per un controllo alla vista e i due iniziano una relazione sentimentale; questo rapporto rid\u00e0 slancio alla carriera dell'attore, in declino a causa dei pettegolezzi su una sua presunta parafilia nei confronti dei pesci, portandolo al ruolo di protagonista in \"Fermate il pianeta delle scimmie: voglio scendere!\", il musical ispirato al film \"Il pianeta delle scimmie\". \nPer promuovere la carriera di Troy, il suo agente gli suggerisce di sposarsi; Selma accetta la proposta, nonostante sia all'oscuro delle reali motivazioni del futuro sposo, e si trasferisce nella casa di Troy, un edificio moderno somigliante alla \"Chemosphere\" di John Lautner. Troy, durante il suo addio al celibato, si ubriaca e confessa a Homer che il suo matrimonio \u00e8 solo una montatura per aiutare la propria carriera. Al matrimonio Homer non dice nulla, ma successivamente riporta la confessione del cognato a Marge, che informa Selma al riguardo. Selma decide comunque di rimanere con Troy per godere dei vantaggi che comporta l'essere la moglie di un vip, ma rimane perplessa quando l'agente del marito consiglia alla coppia di avere un figlio; la paternit\u00e0 pu\u00f2 far ottenere all'attore la parte di coprotagonista nel film \"McBain IV: crivellamento fatale\", ma Selma \u00e8 riluttante all'idea di crescere un figlio in una relazione senza amore e decide di lasciare Troy. Egli infine ottiene la parte, ma declina l'offerta per dirigere se stesso, nel ruolo di protagonista, in un film intitolato \"L'aggeggioloso favoleggio del professor Horatio Hufnagel\", prodotto dalla 20th Century Fox.\n\"Bart girandolone\".\nBart riesce ad entrare in possesso di una patente a suo nome falsa, e ne approfitta per affittare una automobile, e fare un viaggio durante le vacanze di primavera insieme a Milhouse, Martin e Nelson, dicendo ai genitori di essere ad una gara di spelling con la scuola. Lisa invece passa il proprio tempo con Homer alla centrale, divertendosi molto. Rimasto senza soldi ed impossibilitato a tornare a casa o a rivelare la verit\u00e0 ai genitori, Bart chiama Lisa in cerca d'aiuto. Su consiglio di Lisa, Bart diventa un corriere espresso e la sorella convince il padre ad ordinare una nuova consolle per la centrale nucleare, facendo cos\u00ec rientrare Bart e i suoi amici a Springfield.\n\"22 cortometraggi di Springfield\".\nBart e Milhouse fantasticano su quante cose incredibili succedano ogni giorno agli abitanti di Springfield, il che porta l'episodio a mostrare una serie di storie di pochi minuti ciascuna legata ai personaggi secondari della storia. Vengono raccontate delle brevi vicende legate ad Apu, a Burns, al dottor Nick, a Boe, al direttore Skinner, al commissario Winchester, all'uomo ape, al reverendo Lovejoy, a Cletus ed all'uomo dei fumetti. Negli ultimi secondi compare anche il professor Frink, ma non fa in tempo a raccontare la propria storia.\n\"L'infuriato Abe Simpson e suo nipote brontolone in \"La maledizione del pescediavolo battagliero\"\".\nIl rapporto fra Abe e Bart non va particolarmente bene, a causa dei racconti inverosimili a cui nessuno crede pi\u00f9. \nContemporaneamente, muore un ex commilitone del nonno, lasciandolo con il signor Burns l'unico superstite del plotone \"pescediavolo battagliero\" che operava durante la seconda guerra mondiale: negli ultimi giorni di guerra, i membri del plotone avevano trovato una cassa contenente vari quadri di grande valore, e stipularono una tontina in cui decisero che il tesoro sarebbe andato all'ultimo commilitone sopravvissuto. Per entrare in possesso dei quadri, Burns assolda un killer per uccidere il nonno, che racconta la storia a Bart, il quale decide di aiutarlo a recuperare il tesoro prima di Burns. Dopo una spericolata corsa, nonno Simpson recupera i quadri e fa fuggire Burns radiandolo per sempre dal plotone. Purtroppo i Simpson non possono usufruire delle ricchezze, dato che i quadri vengono confiscati dal Dipartimento di Stato e restituiti al discendente del legittimo proprietario.\n\"Tanto Apu per niente\".\nDopo che un orso \u00e8 sceso in citt\u00e0 fino ad Evergeen Terrace, il sindaco Quimby viene costretto a istituire una pattuglia anti-orsi, che costringe gli abitanti di Springfield a pagare pi\u00f9 tasse. Quando i cittadini gli si rivoltano contro, Quimby tenta di distogliere l'attenzione da s\u00e9 e puntarla sugli immigrati clandestini, creando la \"Proposta 24\", che servir\u00e0 a rimpatriare i clandestini. Homer aderisce a questa iniziativa, ma la famiglia inizia a cambiare idea quando viene a sapere che Apu dovr\u00e0 lasciare il paese se passer\u00e0 la legge, in quanto anche lui \u00e8 un immigrato clandestino. Quest'ultimo chiede un documento falso a Tony Ciccione, ma si pente di aver rinnegato le sue origini indiane. I Simpson aiutano, cos\u00ec, l'amico ad ottenere la cittadinanza americana, mentre per via della proposta il giardiniere Willie viene espulso.\n\"Homerpalooza\".\nHomer, per dimostrare ai figli di essere un padre alla moda, porta Bart e Lisa all'\"Hullabalooza music festival\", dove viene assunto come fenomeno da baraccone, per la sua capacit\u00e0 di sopportare la forza di una cannonata nella pancia. Homer gira l'America con il tour, fino al giorno in cui si fa tappa a Springfield e, per via di alcuni dolori addominali, si fa visitare da un medico. Il dottore gli dice che un altro colpo allo stomaco potrebbe ucciderlo, ma Homer non vuole perdere l'occasione di esibirsi davanti alla sua famiglia ed ai suoi concittadini. All'ultimo momento Homer decide di non esibirsi e di abbandonare il tour.\n\"Un mare di amici\".\nAll'inizio dell'estate, Ned presta la propria casa al mare alla famiglia Simpson. Lisa decide di farsi degli amici sul posto, approfittando del fatto che nessuno la conosce, stringendo amicizia con una ragazza di nome Erin ed alcuni ragazzi del luogo. Bart, diventato geloso per via di questa situazione, rivela ai nuovi amici di Lisa che in realt\u00e0 sua sorella \u00e8 una secchiona. Quando lo svela alla sorella, questa si arrabbia moltissimo, ma la sera successiva gli amici le fanno una gradevole sorpresa."}
{"id": "1193422", "revid": "110157", "url": "https://it.wikipedia.org/wiki?curid=1193422", "title": "Codex Coislinianus", "text": "Il Codex Coislinianus o \"Codex Euthalianus\" (Gregory-Aland: Hp o 015) \u00e8 un manoscritto del Nuovo Testamento di tipo alessandrino risalente alla met\u00e0 del VI secolo. Il codice contiene il testo delle lettere di Paolo, redatto in greco a caratteri onciali e suddiviso in 41 fogli di pergamena di formato 30 \u00d7 25\u00a0cm.\nIl testo greco \u00e8 rappresentativo del tipo testuale alessandrino, ed \u00e8 stato collocato nella categoria III da Kurt Aland. Originariamente in possesso del Monastero della Grande Laura sul Monte Athos (Grecia), il manoscritto \u00e8 attualmente disperso tra Parigi (22 fogli), San Pietroburgo (3 fogli), Mosca (3 fogli), Kiev (3 fogli), Monte Athos (8 fogli) e Torino (2 fogli)."}
{"id": "1193423", "revid": "1350517", "url": "https://it.wikipedia.org/wiki?curid=1193423", "title": "Clipeo", "text": "Clipeus o Clypeus (, italianizzabile in \"Clipeo\") era il vocabolo che in latino indicava il grande scudo cavo dell'oplita greco o del precedente guerriero nuragico. Nella terminologia dell'arte romana, il termine \"clipeus\" pass\u00f2 poi a indicare un ritratto iscritto in uno spazio rotondo.\nScudo.\nIl \"clipeus\" venne derivato dagli Antichi romani dall'oplon delle forze di fanteria pesante (v. opliti) operativi nella Magna Grecia grazie alla mediazione culturale operata dagli Etruschi. Il suo uso da parte delle truppe romane data agli anni del regno del monarca di origine etrusca Servio Tullio.\nIl \"clipeus\" fu abbandonato quando al legionario romano fu pagato per la prima volta lo stipendio, verso la fine del V secolo a.C.. Rest\u00f2 comunque in uso, quale arma cerimoniale ai cittadini romani pi\u00f9 abbienti che ne richiesero la fabbricazione in metallo pregiato poi sontuosamente decorato.\nArte romana.\nNel ritratto romano si diffuse in epoca tardo-repubblicana il tipo dell\"'imago clipeata\", con l'effigie compresa entro un cerchio con la forma dello scudo. L'origine del ritratto clipeato \u00e8 greca, con documenti nel 100 a.C. nel Santuario dei grandi dei di Samotracia. A Roma fu molto usata, in sculture, rilievi e dipinti. Le prime immagini di questo genere sembrano essere state collocate da un Appio Claudio, forse Pulcro, nella propria casa nell'80 a.C. Molto diffuso fu il clipeo nell'arte funebre (sarcofagi).\nVennero chiamati \"clipei\" anche le scene inscritte entro un cerchio (detto anche \"medaglione\"), all'interno di cicli di affreschi o mosaici, non solo di arte romana, ma anche medievale e rinascimentale.\nClipeus virtutis.\nTra i massimi esempi di clipei votivi figura il \"clipeus virtutis\" augusteo, ritrovato nel santuario di Ottaviano Augusto ad \"Arelate\" (odierna Arles) e conservato al Museo di arte antica della medesima citt\u00e0. L'iscrizione su di esso reca:\nIl disco marmoreo, che riprende quello di tradizione ellenistica, \u00e8 riproduzione del clipeo aureo affisso nella Curia. Riprodotto anche su monete e cammei (di solito associato alla dea Vittoria, che lo sorregge in una mano, secondo la disposizione nella Curia, che lo vedeva accanto alla statua della divinit\u00e0), riporta l'elenco delle virt\u00f9 del principe (valore, giustizia, piet\u00e0 e clemenza). Lo scudo onorario fu dedicato dal Senato ad Augusto nel 26 a.C. Nelle \"Res Gestae\" (34, 2), Augusto ricorda l'evento del dono del clipeo, di cui quello marmoreo di Arles \u00e8 solo una replica: "}
{"id": "1193424", "revid": "36426", "url": "https://it.wikipedia.org/wiki?curid=1193424", "title": "Clipei", "text": ""}
{"id": "1193430", "revid": "4175", "url": "https://it.wikipedia.org/wiki?curid=1193430", "title": "Torneo preliminare FIRA 1996-1997", "text": "Il Torneo preliminare FIRA 1996-97, o Torneo di qualificazione europea alla Coppa del Mondo 1999, fu il 33\u00ba torneo internazionale di rugby a 15 organizzato dalla FIRA.\n suddivise in quattro gironi da tre ciascuna che si disputarono l'accesso ai \"play-off\" per la graduatoria finale.\nPrivo delle tre squadre impegnate dapprima nella e, a seguire, nel campionato europeo 1995-97, serv\u00ec a designare la terza testa di serie che avrebbe affiancato e nel secondo turno di qualificazioni europee alla Coppa del Mondo 1999 nonch\u00e9 per l'assegnazione ai turni di quelle della zona africana, vista la presenza nel torneo anche di e .\nIl torneo non assegn\u00f2 titoli, e fu vinto dalla che in finale batt\u00e9 il allo stadio dell'Universit\u00e0 Complutense di Madrid per 25 a 18; la Spagna guadagn\u00f2 quindi il titolo di testa di serie del terzo girone al secondo turno delle qualificazioni mondiali.\nFormula.\nAl torneo presero parte 12 squadre, suddivise in 4 gironi da 3 ciascuna; le vincenti di ogni girone entrarono a far parte della poule a 4 per i posti dal 1\u00ba al 4\u00ba, le seconde per analoga poule per i posti dal 5\u00ba all'8\u00ba, le ultime per i posti dal 9\u00ba al 12\u00ba.\nNella fase a gironi, il punteggio fu quello standard di 3 punti per la vittoria, 2 per il pareggio, 1 per la sconfitta e 0 per il forfait."}
{"id": "1193433", "revid": "30610", "url": "https://it.wikipedia.org/wiki?curid=1193433", "title": "Profibus", "text": ""}
{"id": "1193434", "revid": "110157", "url": "https://it.wikipedia.org/wiki?curid=1193434", "title": "Ace Books", "text": "La Ace Books \u00e8 la pi\u00f9 vecchia casa editrice statunitense e in assoluto ancora in attivit\u00e0 di racconti di fantascienza e fantasy. La compagnia fu fondata nel 1952 da Aaron A. Wyn, gi\u00e0 affermato editore di riviste e romanzi pulp.\nStoria.\nCominci\u00f2 a pubblicare libri di misteri o di western. Presto si specializz\u00f2 in altri generi, pubblicando la sua prima storia di fantascienza nel 1953; grazie a questa trovata di successo entro pochi anni i titoli di fantascienza soppiantarono nelle vendite gli altri generi. Ben presto si espanse in altri generi. Ci\u00f2 ebbe successo, e i titoli di fantascienza superarono in pochi sia il genere del mistero che i western. Comparvero anche altri generi, tra cui saggistica, romanzi gotici, romanzi tie-in trasposizione letteraria e romanzi rosa.\nAce, insieme a Ballantine Books, \u00e8 stato uno dei principali editori di fantascienza per i suoi primi dieci anni di attivit\u00e0. Con la morte del proprietario A. A. Wyn nel 1967, tuttavia, le sorti della compagnia iniziarono a declinare. Due importanti editori, Donald A. Wollheim e Terry Carr, lasciarono nel 1971, e nel 1972 Ace fu venduto a Grosset &amp; Dunlap. Nonostante i problemi finanziari, ci furono ulteriori successi, in particolare con la terza serie di Ace Science Fiction Specials, di cui Carr era l'editore. Ulteriori fusioni e acquisizioni hanno portato l'azienda a far parte di Berkley Books. Ace divenne quindi un'impronta di Penguin Group (USA).\nLa Ace divenne famosa anche per il formato \"dos-\u00e0-dos\" usato per molti dei suoi primi libri, anche se non aveva creato lei stessa il formato per la prima volta. Alcuni dei primi libri vennero successivamente venduti anche a cifre superiori a 1.000$.\n1964 il caso Tolkien.\nNel 1964, il successo e la popolarit\u00e0 della trilogia de \"Il Signore degli Anelli\" nel Regno Unito era evidente, e Wollheim contatt\u00f2 Tolkien per esaminare l'acquisto dei diritti per la Ace Books. La serie di Tolkein era stata introdotta negli Stati Uniti da Houghton Mifflin gi\u00e0 nel 1954, mentre dal 1964 venne introdotta la prima versione brossurata a cui era stata concessa una licenza limitata di cinque anni per importare la trilogia in numero limitato in America. Secondo Betsy Wollheim in una recente intervista,Tolkien non era interessato a vedere i suoi libri in forma tascabile: \"Quando chiam\u00f2 il professor Tolkien nel 1964 e chiese se poteva pubblicare Lord of the Rings come libri in formato Ace Books, Tolkien disse che non avrebbe mai permesso le sue grandi opere appaiono in modo \"degenerato in una forma\" come il libro tascabile \".\nOffeso dalla leggerezza di Tolkien, Wollheim si dedic\u00f2 ad una piccola ricerca individuando una scappatoia nel copyright, (Mifflin infatti aveva trascurato di proteggere il lavoro negli Stati Uniti), rendendosi conto che avrebbe potuto pubblicare legalmente l'opera, Il copyright limitato sotto era scaduto e non era stato rinnovato, Wollheim suppose che Il Signore degli Anelli fosse stato abbandonato e divenuto di dominio pubblico. Con questo ragionamento, poteva pubblicare i romanzi senza raggiungere un accordo con l'autore e portare i libri alla \"forma degenerata\" che gli era pi\u00f9 familiare.\nGli Stati Uniti dovevano ancora aderire alla Convenzione universale sul diritto d'autore o al Copyright Act, pertanto e la maggior parte delle leggi in tema letterario esisteva per proteggere le creazioni nazionali da quelle straniere.\nMentre la trilogia diventava popolare, la Houghton Mifflin era tecnicamente in violazione della legge in quanto eccedevano sui limiti di importazione, pertanto la casa editrice non riusc\u00ec a rinnovare il loro diritto d'autore provvisorio.\nWollheim cominci\u00f2 a stampare la propria edizione della trilogia, concependo una nuova composizione vista la lunghezza e complessit\u00e0 del romanzo, senza riconoscere il pagamento delle royalty a Tolkein, pubblicando in breve tempo i tre romanzi, La compagnia dell'anello in maggio, e Le due torri e Il ritorno del re nel luglio dello stesso anno. In agosto, Tolkien consegn\u00f2 le sue nuove revisioni a Ballantine Books, l'editore che avrebbe rilasciato la versione ufficiale per le edizioni americane.\n\u00c8 interessante notare che Humphrey Carter, nella biografia ufficiale di Tolkien, ha notato che mentre Tolkien era indignato delle edizioni Ace, esse esibivano cover che rappresentavano le storie contenute, mentre fu angosciato dalla copertina per le edizioni Ballantine, a cui annot\u00f2: \"Che cosa ha a che fare con la storia? Dov'\u00e8 questo posto? Perch\u00e9 em\u00f9? E qual \u00e8 la cosa in primo piano con le lampadine rosa? \"\nLe edizioni Ace furono un successo commerciale, vendendo oltre 100.000 copie, cosa che fece arrabbiare Tolkien e i suoi editori.\nGi\u00e0 nel maggio del 1965 Tolkien inizi\u00f2 a sollecitare i fan che gli scrivevano per informarli che le copie americane non erano autorizzat inserendo una nota di riconoscimento ai lettori negli Stati Uniti per informarli della cattiva condotta della casa editrice Ace Books.\nA ottobre, Tolkien annot\u00f2 in una lettera a suo figlio che \"la campagna negli Stati Uniti \u00e8 andata bene, segno della grande pressione esercitata sulla casa editrice.\" \nLibrerie e fans iniziarono a boicottare l'edizione non autorizzata, e nel febbraio del 1966 Tolkien riport\u00f2 in una lettera che aveva raggiunto un accordo con Wollheim per ricevere alcune royalties sulla pubblicazione, e l'accordo che avrebbero lasciato che l'edizione si esaurisse, con nessuna ulteriore tiratura, nonostante la casa editrice non avesse alcun obbligo legale di accettare un simile accordo.\nA marzo, Ace ha annunciato di aver raggiunto un accordo con l'autore e che le copie definitivamente esaurite.\nSecondo Betsy Wollheim la popolarit\u00e0 di \"Il Signore degli Anelli\" ha scatenando un nuovo movimento fantasy. Betsy afferma che le azioni di suo padre hanno avuto un impatto duraturo sul genere e sebbene i suoi metodi fossero poco etici, hanno comunque contribuito a portare una delle opere di fantasia pi\u00f9 importanti ai lettori americani e hanno innalzato il profilo della trilogia, mentre la casa editrice Ballantine Books ha avuto la capacit\u00e0 e il desiderio di trarne il massimo vantaggio. Mentre la fantasia epica crebbe in popolarit\u00e0, Ballantine riusc\u00ec a sfruttare ulteriormente le tendenze editoriali, lanciando la \"Ballantine Adult Fantasy Series\", edita da Lin Carter.\nBetsy afferma inoltre che la decisione editoriale di Wollheim influ\u00ec sulla sua enorme reputazione all'interno degli ambienti di genere, nonostante Wollheim fosse una delle figure pi\u00f9 influenti nel settore editoriale dell'epoca, fu nominato per il premio Hugo solo due volte, nel 1973 e nel 1974, ma non riusc\u00ec a ottenere il premio, solo in seguito ottenne nel 1981 e nel 1986 con \"Special Professional Awards dalla World Fantasy Convention.\"\nNel 1993, un tribunale ha rilevato che il ragionamento utilizzato dalla casa editrice per produrre le proprie edizioni era viziato laddove riteneva che la scadenza di un rinnovo del copyright indicava che si trattava di una decadenza di fatto dei diritti, la corte non era d'accordo. L'opinione ha rilevato che le disposizioni contenute in una legge sul copyright del 1909 proteggevano i diritti del detentore del copyright originale: mentre \"i fallimenti non devono mai essere dedotti da un linguaggio dubbio\". Washingtonian Publishing Co. contro Pearson, 306 US 30, 42, 59 S.C. 397, 403, 83 L.Ed. 470 (1938), questa regola non deve essere invocata: la legge sul copyright del 1909 non prevede alcuna disposizione per confisca dei diritti d'autore degli stranieri a causa della distribuzione delle loro opere senza preavviso di copyright. \""}
{"id": "1193436", "revid": "1543377", "url": "https://it.wikipedia.org/wiki?curid=1193436", "title": "Calcio Como 2006-2007", "text": "Questa voce raccoglie le informazioni riguardanti il Calcio Como nelle competizioni ufficiali della stagione 2006-2007.\nCompetizioni ufficiali.\nNella stagione 2006-2007 il ha concorso in due competizioni ufficiali:"}
{"id": "1193447", "revid": "1543377", "url": "https://it.wikipedia.org/wiki?curid=1193447", "title": "Zond 3", "text": "La Zond 3 \u00e8 una sonda appartenente al programma Zond che aveva come obiettivo un flyby con la Luna. Fu la prima missione Zond che ebbe un completo successo e raccolse molte fotografie, stupende per l'epoca. Si credeva che la sonda venne inizialmente disegnata come una compagna della Zond 2 per essere lanciata verso Marte durante la finestra di lancio del 1964. L'opportunit\u00e0 di lancio venne mancata e la sonda venne lanciata come test in una traiettoria verso Marte, anche se il pianeta non era pi\u00f9 raggiungibile.\nLa sonda.\nIl design era simile a quello della Zond 2. Essa trasportava un magnetometro, spettrografi infrarossi e ultravioletti, sensori per le radiazioni e per le micrometeoriti e un radiotelescopio. La sonda aveva a bordo anche un motore a ioni sperimentale.\nLa missione.\nLa navetta, una \"Mars 3MV-4A\", venne lanciata il 18 luglio 1965 da un \"Tyazheliy Sputnik\" in orbita attorno alla Terra verso la Luna e lo spazio interplanetario. La sonda era equipaggiata con una fotocamera e un sistema TV che ha provveduto a filmare in modo automatico il volo. Il 20 luglio si effettu\u00f2 il flyby con la Luna, 33 ore dopo il lancio, a una distanza minima di 9200\u00a0km. Vennero scattate 29 fotografie del lato oscuro della Luna da una distanza compresa tra 11.570 e 9960\u00a0km per un periodo di 68 minuti. Le prime due erano probabilmente degli scatti di prova e non vennero mai pubblicate, ottava, nona e decima immagine contenevano lo spettro ultravioletto e l'immagine 25 non venne mai ricevuta. Nel complesso si ottennero 25 foto con un'alta qualit\u00e0 che ricoprivano un'area della superficie lunare di 19.000.000\u00a0km\u00b2.\nDopo il flyby con la Luna, la Zond 3 continu\u00f2 l'esplorazione dello spazio in un'orbita eliocentrica."}
{"id": "1193453", "revid": "339392", "url": "https://it.wikipedia.org/wiki?curid=1193453", "title": "Viktor Kor\u010dnoi", "text": ""}
{"id": "1193457", "revid": "125632712", "url": "https://it.wikipedia.org/wiki?curid=1193457", "title": "Ulisse (film 1954)", "text": "Ulisse \u00e8 un film del 1954 diretto da Mario Camerini, tratto dall\"'Odissea\" di Omero.\nTrama.\nL'eroe greco Ulisse, marito di Penelope e re di Itaca, sfuggito miracolosamente a una tempesta che ha fatto affondare la sua zattera, approda sfinito sulla spiaggia dell'Isola dei Feaci, dove \u00e8 soccorso da Nausicaa, figlia del re Alcinoo. Portato alla reggia e accolto amichevolmente dalla corte, l'eroe ha perso la memoria e non ricorda n\u00e9 il proprio nome n\u00e9 il proprio passato, ma si dimostra dotato di nobile oratoria e grande forza nei giochi sacri; per la sua potenza, Nausicaa lo ribattezza Stene (in greco: \"forte\") e lo sceglie quale sposo.\nNel regno di Itaca, nel frattempo, l'ormai prolungata assenza di Ulisse ha lasciato senza speranze i suoi familiari, i quali devono far fronte alle pretese al trono dei Proci, stabilitisi nella reggia, dove spadroneggiano con prepotenza e ambiscono alla mano dell'infelice Penelope. Telemaco, il giovane figlio di Ulisse, \u00e8 impotente di fronte all'invadenza degli usurpatori, in particolare del tracotante e spavaldo Antinoo, re di Cefalonia, che tenta ripetutamente di sedurre Penelope, la quale per\u00f2 gli resiste ostinatamente.\nComplice la musica del cantore di corte di Alcinoo e la dimestichezza con le armi, Ulisse vede riaffiorare i propri ricordi. Mentre si ritira in solitudine sulla spiaggia osservando il mare, l'eroe a poco a poco \u00e8 in grado di rievocare tutte le sue passate avventure.\nPartito da Troia dopo la vittoria dei Greci, lui e i suoi compagni si inimicano il Dio Nettuno quando gettano in mare la sua statua per evitare che la loro imbarcazione affondi in seguito ad una violenta tempesta. Placatesi le onde, i Greci giungono in un'isola apparentemente tranquilla, ma in realt\u00e0 abitata dal mostruoso ciclope Polifemo, per di pi\u00f9 figlio di Nettuno.\nRinchiusi in una grotta dal ciclope (che subito uccide uno degli uomini dell'equipaggio), Ulisse mette in atto uno stratagemma: lui ed i suoi compagni prima preparano del vino col quale fanno ubriacare Polifemo e poi lo accecano infilzandogli un palo rovente nell'occhio. La fuga ha successo e l'eroe e i suoi uomini riescono a riprendere il mare, malgrado Polifemo tenti invano di colpire la loro imbarcazione, lanciandole contro dei grossi massi.\nProseguendo nel loro viaggio, l'eroe e i suoi compagni devono evitare i pericolosissimi scogli delle sirene, che ammaliano i naviganti col loro canto per poi divorarli: l'equipaggio si salva mettendosi della cera nelle orecchie per non cader vittima dell'incantesimo (solo Ulisse, fattosi legare all'albero della nave, ascolter\u00e0 le Sirene). Il gruppo sbarca infine nell'isola della maga Circe, una dea che dapprima seduce l'eroe presentandosi a lui sotto le sembianze di Penelope e poi trasforma i compagni di Ulisse in porci. Per sei mesi Ulisse rimane nell'ozio, fin quando i suoi uomini, stanchi della sosta forzata, decidono di ripartire senza di lui, ma rimangono uccisi in una tempesta scatenata da Nettuno.\nDopo quest'episodio, Ulisse decide di costruire una zattera per poter ripartire. Circe, per costringerlo a restare con lei, gli promette l'immortalit\u00e0 e gli fa incontrare le ombre dei compagni e degli eroi greci caduti a Troia (Aiace, Achille ed Agamennone). Sulla scena irrompe per\u00f2 anche l'anziana madre di Ulisse, Anticlea, morta da poco, che rivela al figlio la fedelt\u00e0 di Penelope e l'affetto di Telemaco e lo spinge a tornare a casa al pi\u00f9 presto. Ulisse obbedisce e riparte, incappando nell'ennesima burrasca che lo fa naufragare nell'isola dei Feaci.\nA questo punto, tornato alla realt\u00e0 e con la memoria completamente riacquistata, Ulisse rivela la sua identit\u00e0 ad Alcinoo, che gli mette a disposizione una nave con cui l'eroe torna ad Itaca.\nUlisse si presenta alla propria reggia travestito da mendicante e ottiene subito un colloquio con Penelope, alla quale dichiara di essere un amico del marito, scoprendo cos\u00ec che la donna \u00e8 ancora innamorata di lui e che gli \u00e8 rimasta fedele. Rendendosi conto che Penelope non riuscir\u00e0 ad opporsi ancora a lungo al matrimonio con uno dei Proci, Ulisse le suggerisce di proporre ai principi una prova di destrezza: colui che riuscir\u00e0 a tendere l'arco appartenuto a Ulisse potr\u00e0 ottenere la mano della regina. Sulla soglia della reggia, subito dopo, l'eroe viene riconosciuto prima dal suo vecchio cane Argo e poi dal figlio Telemaco, con il quale concorda di passare all'azione.\nLa mattina dopo, in occasione dei Giochi del Dio Apollo, tutti i Proci sono riuniti nel salone della reggia. Dopo che Ulisse, sempre sotto le spoglie di un mendicante, \u00e8 stato vilmente insultato e scacciato, Penelope d\u00e0 inizio alla prova, dichiarando la sua intenzione di sposare colui che riuscir\u00e0 a tendere l'arco di Ulisse. Nonostante qualche reticenza, tutti i Proci si cimentano nella prova: nessuno di loro riesce a superarla (il solo Antinoo giunge molto vicino a riuscire nell\u2019intento). A quel punto, tra l'ilarit\u00e0 generale, quello che \u00e8 creduto un vecchio mendicante chiede di partecipare a sua volta: Ulisse naturalmente riesce a tendere l'arma e a vincere la gara, lasciando tutti stupefatti. Prima che si riprendano dalla sorpresa rivolge quindi l'arco contro i Proci e le loro ancelle e, con l'aiuto di Telemaco, li uccide tutti, dando infine ordine di purificare la stanza col fuoco. Lavatosi del sangue, si ricongiunge a Penelope che lo riabbraccia in lacrime.\nProduzione.\nIl film venne girato per gli interni negli Studi Ponti-De Laurentiis di Roma. Le riprese esterne furono invece realizzate nei medesimi luoghi che videro il viaggio di Ulisse.\nL'incontro di Ulisse con Nausicaa venne girato sulla spiaggia delle Viste a Porto Ercole, in provincia di Grosseto: nello sfondo si pu\u00f2 riconoscere l'isolotto di Porto Ercole e in alto sulla collina si nota un errore del regista, che riprende la fortezza della Rocca, costruita nel XVI secolo.\nLa scena dell'approdo di Ulisse nella terra di Polifemo fu girata a Talamone in provincia di Grosseto; si riconosce lo scoglio detto del Leone e la parte inferiore della Punta del Faro.\nDistribuzione.\nNelle sale italiane, \"Ulisse\" usc\u00ec il 6 ottobre 1954, in quelle francesi il 23 novembre del 1954 ed in quelle statunitensi il 17 agosto del 1955.\nAccoglienza.\nIn Italia, il film fu il maggiore incasso della stagione cinematografica 1954-1955, con un introito economico di 1.800.000.000 di lire dell'epoca.\n\"Ulisse\" detiene ad oggi l'ottavo posto nella classifica dei film italiani pi\u00f9 visti di sempre con spettatori paganti."}
{"id": "1193461", "revid": "263983", "url": "https://it.wikipedia.org/wiki?curid=1193461", "title": "Musica puntuale", "text": "La musica puntuale, o puntillismo \u00e8 una tecnica compositiva affermatasi intorno agli anni trenta, ma gi\u00e0 utilizzata da alcuni compositori nell'ambito della scuola seriale post-weberniana, che prende il nome dalla parola francese \"pointillisme\" (puntinismo) normalmente impiegata in campo pittorico.\nLe singole note acquistano una propria fisicit\u00e0 (in termini di durata, altezza, timbro) che va oltre la loro funzione nel contesto compositivo.\nIl puntillismo \u00e8 quindi una corrente musicale contemporanea che pensa e concepisce i suoni come eventi a s\u00e9 stanti, con una conseguente riduzione dell'importanza del tessuto musicale. Tra i compositori noti per aver adottato tale tecnica viene spesso menzionato Anton Webern; Webern \u00e8 il nome citato ad esempio da Morton Feldman per illustrare la differenza tra il puntillismo e le tecniche dagli esiti apparentemente analoghi riscontrabili nelle proprie composizioni: \"Non si tratta del puntillismo musicale, come in Webern, ma della mente che riposa su un'immagine.\""}
{"id": "1193465", "revid": "64489997", "url": "https://it.wikipedia.org/wiki?curid=1193465", "title": "Antichi romani", "text": ""}
{"id": "1193471", "revid": "287204", "url": "https://it.wikipedia.org/wiki?curid=1193471", "title": "Koinobori", "text": "I sono l'usanza pi\u00f9 significativa e gioiosa della , o , che ha luogo in Giappone il 5 maggio. Consiste nel far volare al vento enormi carpe di carta o di stoffa dipinte a colori vivaci, che ondeggiano come nuotassero nell'aria. Questi pennoni, che prendono il nome da \"koi\" che significa appunto \"carpa\", condensano tutte le valenze simboliche della festa, celebrata come un augurio di energia fisica e spirituale, oltre che di crescita e successo sociale.\nOgni famiglia che vanti uno o pi\u00f9 figli maschi, per l'occasione segnala orgogliosamente al mondo la propria ricchezza issando sul tetto, per mezzo di corde, in cima a una lunga asta di bamb\u00f9, tante carpe quanti sono i bambini in casa. Il maggiore avr\u00e0 l'onore di quella pi\u00f9 grande mentre le altre saranno fissate sotto, in scala.\nNelle grandi citt\u00e0, tuttavia, torri, ciminiere, pali per l'elettricit\u00e0 interferiscono con questa tradizione rendendola sempre meno praticabile. Nelle cittadine pi\u00f9 piccole e nelle campagne, invece, dove gli edifici sono pi\u00f9 bassi e circondati da ampi spazi aperti, l'uso \u00e8 ancora in auge, per la grande gioia dei bambini.\nLa carpa, per la sua capacit\u00e0 di risalire i torrenti e addirittura le cascate, \u00e8 considerata il pi\u00f9 virtuoso di tutti i pesci, un simbolo di decisione e coraggio.\nC'\u00e8 una famosa canzone chiamata \"Koinobori\", cantata in occasione della festa dai bambini e dalle loro famiglie:"}
{"id": "1193476", "revid": "4175", "url": "https://it.wikipedia.org/wiki?curid=1193476", "title": "Una tantum", "text": "Una tantum \u00e8 una locuzione parzialmente latina, alla lettera significante \u00abuna volta soltanto\u00bb, che indica un evento che avviene una volta sola senza ripetizioni.\nPu\u00f2 riferirsi a fattispecie eterogenee quali imposizioni fiscali, eventi sportivi, artistici, etc., tutti aventi la caratteristica di essersi verificati una volta soltanto.\nEsempi.\nLa \"una tantum\" \u00e8 utilizzata anche con i piani tariffari di diversi operatori telefonici."}
{"id": "1193477", "revid": "4175", "url": "https://it.wikipedia.org/wiki?curid=1193477", "title": "Trofeo FIRA 1997-1998", "text": "Il Trofeo FIRA 1997-98 () fu il 34\u00ba torneo internazionale di rugby a 15 organizzato dalla FIRA.\nAl pari delle edizioni 1994-95 e 1996-97, si svolse senza la partecipazione delle tre migliori formazioni della competizione (, e ) e financo senza le squadre della prima divisione europea, impegnate nei tornei di qualificazione alla .\nSi tennero tre \"poule\" meritocratiche a girone unico, dal secondo al quarto livello europeo, chiamati nell'ordine, da quello di rango maggiore, \"Silver\", \"Bronze\" e \"Bowl\".\nNon furono assegnati titoli, e i vincitori delle tre divisioni furono rispettivamente , e ."}
{"id": "1193479", "revid": "201167", "url": "https://it.wikipedia.org/wiki?curid=1193479", "title": "Chemiosintesi batterica", "text": "La chemiosintesi batterica \u00e8 un processo che, a differenza della fotosintesi clorofilliana che utilizza l'energia solare, sfrutta l'energia liberata da alcune reazioni inorganiche per produrre sostanze organiche: trasforma, quindi, alcune sostanze inorganiche a pi\u00f9 bassa energia (entalpia) in alcune con pi\u00f9 alta energia. Questo processo emette energia che la cellula usa per trasformare delle sostanze inorganiche a bassa energia - ad esempio acqua (H2O) e anidride carbonica (CO2) - in sostanze organiche a pi\u00f9 alta energia come ad esempio il glucosio (C6H12O6). \nGli organismi chemiosintetici sono autotrofi, in quanto non dipendono da fonti esterne di molecole organiche. Solo alcuni tipi particolari di organismi, come gli archibatteri termoacidofili o i batteri nitrificanti, svolgono la chemiosintesi."}
{"id": "1193486", "revid": "177966", "url": "https://it.wikipedia.org/wiki?curid=1193486", "title": "Chemiosintesi", "text": ""}
{"id": "1193489", "revid": "599013", "url": "https://it.wikipedia.org/wiki?curid=1193489", "title": "Societ\u00e0 portoghese per le missioni", "text": "La Societ\u00e0 portoghese per le missioni (in latino \"Societas lusitana pro missionibus\", in portoghese \"Sociedade mission\u00e1ria portuguesa\" o \"Mission\u00e1rios da Boa Nova\") \u00e8 una societ\u00e0 clericale di vita apostolica di diritto pontificio: i membri della societ\u00e0 pospongono al loro nome le sigle S.M.P. o S.M.B.N.\nStoria.\nLa proposta di istituire di una societ\u00e0 portoghese per le missioni ultramarine venne avanzata dall'assemblea plenaria dell'episcopato portoghese nel 1926: il 30 ottobre 1930 papa Pio XI approv\u00f2 l'erezione della societ\u00e0 e ne nomin\u00f2 superiore Jo\u00e3o Evangelista de Lima Vidal (1874-1958), vescovo di Vila Real.\nIl seminario per la formazione del clero missionario venne aperto a Cucuj\u00e3es, presso Oliveira de Azem\u00e9is, e per la sua organizzazione giunsero da Roma due membri del PIME.\nI primi due membri della societ\u00e0 emisero il loro giuramento il 26 ottobre 1932 e nel 1933 venne ordinato il primo sacerdote della compagnia: il primo gruppo di cinque missionari venne inviato in Mozambico nel 1937.\nNella lettera apostolica \"Saeculo exunto octavo\" del 1940 papa Pio XII lod\u00f2 l'apostolato dei missionari della societ\u00e0; il 17 novembre 1975 la societ\u00e0 pass\u00f2 dalla segreteria di Stato della Santa Sede alla dipendenza dalla Congregazione di Propaganda Fide.\nAttivit\u00e0 e diffusione.\nI membri della Societ\u00e0 si dedicano essenzialmente all'apostolato missionario.\nSono presenti in Portogallo, in Mozambico, in Brasile, in Angola, in Zambia e in Giappone; la sede generalizia \u00e8 a Lisbona.\nAl 31 dicembre 2005 la compagnia contava 26 case e 119 membri, 97 dei quali sacerdoti."}
{"id": "1193491", "revid": "58420", "url": "https://it.wikipedia.org/wiki?curid=1193491", "title": "Ipergeografia", "text": ""}
{"id": "1193492", "revid": "2131061", "url": "https://it.wikipedia.org/wiki?curid=1193492", "title": "Partito per la Libert\u00e0", "text": "Il Partito per la Libert\u00e0 (in olandese: Partij voor de Vrijheid, PVV) \u00e8 un partito politico olandese di destra nazionalista e populista.\nStoria.\nNel 2004 Geert Wilders abbandon\u00f2 il proprio partito, i liberali del Partito Popolare per la Libert\u00e0 e la Democrazia, e diede vita ad un proprio gruppo parlamentare. Wilders non condivise la posizione filoeuropeista del VVD, oltre che la disponibilit\u00e0 dimostrata dal partito all'ingresso della Turchia in Europa.\nNel 2005 Wilders si impegn\u00f2 per il NO al referendum confermativo della Costituzione Europea. La vittoria degli euroscettici diede ampio spazio ai movimenti e partiti non-allineati (PVV, socialisti ed animalisti).\nAlle elezioni legislative del 2006 il neonato PVV raccolse il 5,89% dei voti, sottratti soprattutto al VVD (-3,3%) ed alla Lista Pim Fortuyn (-5,5%), ed elesse 9 seggi. Dalle elezioni usc\u00ec una netta vittoria dei partiti euroscettici, che avevano condotto la battaglia per il NO alla Costituzione Europea nel 2005.\nAlle elezioni europee del 2009 dei Paesi Bassi ottiene il 16,97% dei consensi e risultando il secondo partito a livello nazionale, dopo l'Appello Cristiano Democratico.\nLe elezioni legislative del 2010 segnarono un'ulteriore e forte crescita dei liberal-populisti del Partito per la Libert\u00e0 che ottiene il 15,45% dei voti (+9,56%) e 24 seggi alla Camera. Il nuovo governo, di minoranza, viene formato da VVD e CDA, con l'appoggio esterno del PVV.\nIl 21 aprile 2012 il PVV ritira il sostegno al governo di Mark Rutte, portando il paese ad elezioni anticipate.\nDalle elezioni legislative del 2012 il PVV esce nettamente ridimensionato, ottenendo il 10,08% dei voti espressi (-5,4%) e 15 seggi alla Camera. Nel 2017, nonostante i sondaggi prevedessero all'inizio una sua grande vittoria alle elezioni legislative, il partito ottiene il 13.06% dei voti (+2.98%) e 20 seggi (+5) alla Camera, pur riuscendo ad aumentare i consensi nazionali.\nLe elezioni europee del 2019 rappresentano un clamoroso insuccesso per il partito di Wilders, scendendo al minimo storico (3,54%) e perdendo la propria rappresentanza a Strasburgo. La maggior parte delle perdite del PVV sono andate a beneficio di un nuovo soggetto politico di matrice nazionalista, il Forum per la Democrazia.\nIl PVV si configura come un movimento di cittadini e una piattaforma elettorale. Non \u00e8 un partito tradizionale con iscritti, non svolge congressi e non riceve finanziamenti pubblici ma solo da parte di privati.\nNonostante Wilders si dichiari antifascista, filosemita e sionista, nel dicembre 2008, l'ottavo studio di Monitoraggio di Razzismo ed Estremismo condotto dalla Fondazione Anna Frank, che si occupa di razzismo e antisemitismo, e dall'Universit\u00e0 di Leiden, ha dichiarato che il partito pu\u00f2 essere considerato di estrema destra, seppure con molti \"se e ma\"."}
{"id": "1193494", "revid": "112124655", "url": "https://it.wikipedia.org/wiki?curid=1193494", "title": "PROFIBUS", "text": "Profibus \u00e8 l'acronimo di Process Field Bus. Si tratta di un bus di campo (\"field bus\") messo a punto nel 1989 da un consorzio di diverse aziende tra le quali Siemens. Le sue applicazioni sono nel campo dell'automazione industriale di processo.\nCaratteristiche generali.\nProfibus \u00e8 una rete di comunicazione monomaster multi slave. Permette la riduzione del cablaggio richiesto tra i nodi costituenti la rete in quanto necessita del posizionamento di un unico cavo. Generalmente, viene utilizzato per connettere un master come un PLC ad I/O remoti. I cavi profibus sono schermati, generalmente si presentano di colore viola, sotto la guaina viola c'\u00e8 la schermatura e dentro una coppia di cavi di colore rosso e verde. La trasmissione dei dati pu\u00f2 essere solo seriale, veicolati nella rete attraverso una politica token ring.\nDiffusione.\nSi stima che al 2008 fossero installati oltre 28 milioni di nodi tramite PROFIBUS."}
{"id": "1193495", "revid": "63756", "url": "https://it.wikipedia.org/wiki?curid=1193495", "title": "Urraco", "text": ""}
{"id": "1193500", "revid": "119817653", "url": "https://it.wikipedia.org/wiki?curid=1193500", "title": "Campionato di pallacanestro NCAA Division I", "text": "Il campionato di pallacanestro NCAA Division I rappresenta il massimo livello del basket collegiale degli Stati Uniti d'America.\nStruttura del campionato.\nLe squadre che partecipano alla Division I sono pi\u00f9 di 300 e sono raggruppate in 32 Conference (leghe formate da un numero variabile di squadre, di solito da 8 a 16). Le Conference non vengono stabilite dalla NCAA ma sono leghe indipendenti formate con accordi e contratti fra le singole universit\u00e0; una di esse, la Big Ten Conference nacque nel 1896.\nNel 1939 \u00e8 stato istituito il Torneo NCAA, che si disputa annualmente tramite la formula a tabellone tennistico ad eliminazione diretta e partite in campo neutro, e prevede l'assegnazione del titolo di campione NCAA. Il numero delle squadre invitate a farvi parte \u00e8 cresciuto negli anni: oltre alle 32 vincitrici delle rispettive conference, vi sono squadre invitate in base ai meriti sportivi conseguiti durante il campionato.\nLa scelta degli inviti viene fatta da un apposito comitato nel cosiddetto \"Selection Sunday\" (domenica delle selezioni) in cui vengono stabilite anche le teste di serie. Solitamente le sei cosiddette major conferences (Big East Conference, Big Twelve, Big Ten, ACC, SEC, PAC-12) hanno un numero di squadre invitate variabile dalle tre alle sei a testa. Il Torneo NCAA si svolge durante tre weekend a cavallo fra marzo e aprile (la cosiddetta \"March Madness\", in italiano: \"Follia di Marzo\"); le squadre che superano il primo weekend sono denominate \"Sweet Sixteen\", quelle che giungono in semifinale sono le \"Elite Eight\". Il weekend finale \u00e8 dedicato alle Final Four.\nConference.\nElenco delle Conference:"}
{"id": "1193502", "revid": "72129", "url": "https://it.wikipedia.org/wiki?curid=1193502", "title": "Bir Lehlou", "text": ""}
{"id": "1193503", "revid": "767487", "url": "https://it.wikipedia.org/wiki?curid=1193503", "title": "Liu Yifei", "text": "Biografia.\nFiglia di un professore universitario e di una ballerina, che divorziarono quando Liu aveva sette anni. Dopo il divorzio dei suoi genitori visse con la madre, Liu Xiao Li, e il suo nome fu cambiato in Liu Ximeizi. Cominci\u00f2 la carriera di modella quando aveva otto anni e studi\u00f2 musica, danza e pianoforte. Si trasfer\u00ec negli Stati Uniti nel 1998 con sua madre e vissero l\u00ec per quattro anni. Ritorn\u00f2 in Cina nel giugno del 2002 per intraprendere la carriera di attrice e adott\u00f2 il nome d'arte di \"Liu Yifei\".\nNel settembre del 2002 fu accettata nel Performance Institute of Beijing Film Academy all'et\u00e0 di 15 anni. In questo periodo si fa conoscere al grande pubblico cinese con la sua prima apparizione nel serial televisivo \"Tian long ba bu\". Si \u00e8 diplomata alla Beijing Film Academy nel giugno del 2006. Nel 2008 interpreta Golden Sparrow nel film \"Il regno proibito\", a fianco di Jackie Chan e Jet Li. Nel novembre 2017 ottiene il ruolo di Mulan nell'omonima trasposizione live action del film Disney del 1998, in uscita nel 2020.\n\u00c8 stata al centro di varie critiche dopo aver espresso supporto alla polizia nelle proteste a Hong Kong.\nDoppiatrici italiane.\nNelle versioni in italiano dei suoi film, Liu Yifei \u00e8 stata doppiata da:"}
{"id": "1193508", "revid": "6923", "url": "https://it.wikipedia.org/wiki?curid=1193508", "title": "Lamborghini Urraco", "text": "La Lamborghini Urraco \u00e8 un'autovettura prodotta dalla casa automobilistica italiana Lamborghini dal 1972 al 1979.\nLa Urraco P 250.\nAll'inizio degli anni settanta la casa del toro decise di sviluppare un concetto nuovo di coup\u00e9 sportiva, a 4 posti con motore centrale. \nLe difficolt\u00e0 insite nella scelta della configurazione non erano poche, ma il costruttore era convinto della bont\u00e0 della soluzione.\nLa strada tracciata dalla Lamborghini, sar\u00e0 seguita in modo sorprendentemente parallelo anche dalla rivale Ferrari qualche anno dopo: entrambi i costruttori si rivolsero a Bertone per la carrozzeria, entrambe adottarono un telaio a traliccio centrale con sospensioni a ruote indipendenti con triangoli sovrapposti, entrambe scelsero un motore V8.\nLa \"Urraco P 250\", unica versione disponibile al momento del lancio (1970), era spinta da un V8 monoalbero per bancata di 2463\u00a0cm\u00b3 alimentato con 4 carburatori doppiocorpo Weber, montato in posizione centrale trasversale. La particolare disposizione tecnica condizionava la linea, caratterizzata da un frontale basso e appuntito e da una coda fastback affusolata e dotata di \"veneziane\" colorate in nero opaco sopra al vano motore e ai montanti laterali, soluzione stilistica mutuata dalla sorella maggiore Miura.\nAll'interno un particolare degno di nota era il volante a quattro razze dotato di struttura \"a calice\".\nLa vettura fu presentata in anteprima al salone di Torino del 1970 ma i primi esemplari poterono essere consegnati solo un paio di anni dopo. Gli esemplari prodotti furono 520, compresi i \"P 111\".\nLa Urraco P 111.\nPer il mercato USA, tra il 1974 ed il 1976, vennero prodotti 21 esemplari della versione \"Urraco P 111\": era una \"P 250\" con potenza ridotta a 180\u00a0CV per rispettare le norme antinquinamento. La \"P 111\" si distingueva esteticamente dalle altre Urraco per i vistosi paraurti neri ad assorbimento di energia.\nLa Urraco P 300.\nGli acquirenti della \"P 250\", tuttavia, non furono pienamente soddisfatti delle prestazioni della Urraco, i cui 220 CV non furono considerati sufficienti. Da una Lamborghini, secondo quanto dichiarato anche dalle testate giornalistiche che, all'epoca, ebbero modo di testare la P 250, era lecito attendersi molto di pi\u00f9.\nLa casa di Sant'Agata Bolognese corse ai ripari nel 1974 (spinta anche dall'arrivo della concorrente Ferrari \"Dino 308 GT4\"), affiancando alla P 250 la \"Urraco P 300\", equipaggiata con una versione a 4 alberi a camme in testa del V8 da 2996\u00a0cm\u00b3 di cilindrata. Grazie ai 265\u00a0CV erogati dal nuovo propulsore, le prestazioni miglioravano sensibilmente. Fu costruita in 205 esemplari.\nLa Urraco P 200.\nContemporaneamente alla \"P 300\", sul solo mercato italiano il cui fisco penalizzava fortemente le automobili con cilindrata oltre i 2 litri, debutt\u00f2 la variante \"P 200\".\nLa Urraco P 200 altro non era che una versione con cilindrata ridotta da 2483 a 1994\u00a0cm\u00b3 (182\u00a0CV) della P 250. Fu prodotta in 66 esemplari.\nLa Urraco venne prodotta fino al 1979 in un totale di 791 esemplari, quando fu rimpiazzata dalla Silhouette."}
{"id": "1193513", "revid": "4175", "url": "https://it.wikipedia.org/wiki?curid=1193513", "title": "Torneo preliminare FIRA 1998-1999", "text": "Il Trofeo preliminare FIRA 1998-99 fu il 35\u00ba e ultimo torneo internazionale di rugby a 15 organizzato dalla FIRA.\nAl pari delle edizioni 1994-95, 1996-97 e 1997-98, si svolse senza la partecipazione di , e , ovvero le tre migliori formazioni della competizione, impegnate nelle qualificazioni alla .\nTale torneo faceva seguito a un periodo di profondissima trasformazione nel rugby in Europa: la disciplina stava muovendo i suoi primi passi nel professionismo, introdotto appena tre anni prima, l' era stata ammessa a gennaio 1998 nel Cinque Nazioni e la stessa FIRA, gi\u00e0 \"de facto\" demandata ad amministratrice del rugby solo nel Vecchio continente, a fine 1999 avrebbe definitivamente ufficializzato tale \"status\" ridenominandosi FIRA \u2013 Associazione Europea di Rugby ().\nQuello in oggetto fu quindi in assoluto l'ultimo torneo internazionale organizzato dalla FIRA con tale denominazione; per la stagione successiva la rinnovata FIRA-AER istitu\u00ec il Campionato europeo per nazioni, per la cui composizione il torneo 1998-99 funse da preliminare: fatta salva, infatti, la consistenza della sua prima divisione, costituita dalle prime cinque squadre europee alle spalle di quelle del Sei Nazioni (ovvero la e la , partecipanti alla , pi\u00f9 , e , che presero parte alle qualificazioni per la rassegna mondiale), rimanevano da stabilire le formazioni che avrebbero preso parte alla seconda, terza e quarta divisione del torneo.\nLa FIRA istitu\u00ec tre \"poule\" di merito, chiamate in ordine decrescente \"Gold\", \"Silver\" e \"Bronze\", per stabilire una graduatoria, determinata dalla classifica finale di ciascuna di esse, al fine di assegnare alle varie divisioni le squadre.\nLa prima classificata della sezione \"Gold\", la , ricevette un riconoscimento che, tuttavia, non \u00e8 contemplato nel palmar\u00e8s del campionato europeo, la cui trentaduesima edizione, la prima dopo quella del 1995-97, si tenne nel 1999-2000."}
{"id": "1193515", "revid": "465036", "url": "https://it.wikipedia.org/wiki?curid=1193515", "title": "Glenmary", "text": ""}
{"id": "1193522", "revid": "1456895", "url": "https://it.wikipedia.org/wiki?curid=1193522", "title": "Giuliano Giuman", "text": "Comincia la sua carriera studiando musica, conservando per\u00f2 la passione per la pittura che lo porta a frequentare nel 1964 lo studio di Gerardo Dottori, futurista, padre dell'aeropittura.\nNel 1969 lascia definitivamente gli studi musicali per dedicarsi alla pittura, lavorando sia a Roma che a Bologna, dipingendo in questa fase solo in bianco e nero. La sua opera esposta pi\u00f9 significativa di questo periodo \u00e8 \"fenomenologia\". Effettua anche sperimentazioni su fotografia e fotopittura, trasferendosi tra l'altro a Milano nel 1976.\nNel 1982 inizia un percorso di ricerca tra musica e pittura, coinvolgendo pure il vetro, che sar\u00e0 d'ora in poi l'elemento caratterizzante la propria espressione artistica. Vetro come installazione in ampi spazi o come elemento per architettura d'interni.\nTorna in Umbria dove dal 1984 inizia la propria collaborazione con Umbria Jazz, firmando nel 1993 il manifesto del ventennale, e numerosi altri.\nNel 1987 la RAI gli dedica uno speciale \"Tabula rasa\", video dedicato ai suoi lavori.\nDal 1999 al 2013, tornato a Milano, insegna all'Accademia di Brera il nuovo \"linguaggio delle vetrate\".\nDal 2009 al 2012 \u00e8 direttore dell'Accademia \"Pietro Vannucci\" di Perugia.\nMolte sue opere sono visibili oltre che in Lombardia, anche in Umbria, in Liguria ed in Sicilia, in particolar modo al tribunale di Catania, alla capitaneria di porto di Savona, e soprattutto in varie basiliche del centro Italia."}
{"id": "1193524", "revid": "114187", "url": "https://it.wikipedia.org/wiki?curid=1193524", "title": "CRUFC", "text": ""}
{"id": "1193541", "revid": "767487", "url": "https://it.wikipedia.org/wiki?curid=1193541", "title": "Old Funeral", "text": "Gli Old Funeral furono un gruppo death metal norvegese di Bergen.\nStoria degli Old Funeral.\nDal momento che iniziarono la loro attivit\u00e0 nel 1988 essi furono uno dei primi gruppi a formare la scena estrema norvegese. Nel 1992 il combo era gi\u00e0 sciolto ma visto che alcuni dei loro componenti divennero famosi in seguito (come Abbath e Demonaz con gli Immortal e Varg Vikernes con Burzum) gli Old Funeral raggiunsero la notoriet\u00e0 da postumi. Tra i gruppi che li influenzarono c'erano i Carcass e i Morbid Angel.\nLa critica li ha definiti una band di grandissima influenza, soprattutto considerata la discografia non molto estesa."}
{"id": "1193545", "revid": "2188307", "url": "https://it.wikipedia.org/wiki?curid=1193545", "title": "Bridget Moynahan", "text": "Biografia.\nCresciuta a Longmeadow, nel Massachusetts, assieme ai due fratelli Andrew e Sean, \u00e8 cugina di terzo grado di Rosie O'Donnell. Studia presso la Longmeadow High School diplomandosi nel 1989; durante gli studi si mette in mostra anche nelle attivit\u00e0 sportive, praticando hockey e lacrosse. Ha origini irlandesi.\nModella.\nInizia la sua carriera come modella nei primi anni '90, lavorando per Christian Dior, Genny, Emanuel Ungaro, Laura Biagiotti e apparendo in copertine ed editoriali di note riviste del settore come \"Vogue\", \"Elle\", \"Glamour\" e \"Cosmopolitan\".\nAttrice.\nStudia recitazione presso il \"Caymichael Patten Studio\" a New York e inizia la sua carriera di attrice partecipando alla serie tv \"Sex and the City\", nel ruolo di Natasha. Nel 2000 recita nel film \"Le ragazze del Coyote Ugly\", e in seguito prende parte ai film \"Al vertice della tensione\" e \"La regola del sospetto\".\nNel 2004 interpreta Susan Calvin nel film \"Io, robot\" al fianco di Will Smith, successivamente lavora in \"Lord of War\" e nel 2006 fa parte del cast della serie TV \"Six Degrees - Sei gradi di separazione\". Dal 2010 \u00e8 stabilmente nel cast della serie poliziesca \"Blue Bloods\", in cui interpreta Erin Reagan, un vice procuratore distrettuale.\nVita privata.\nNel 2004 si \u00e8 fidanzata con il quarterback dei New England Patriots Tom Brady, con cui \u00e8 stata fidanzata fino al dicembre 2006, un mese dopo essere rimasta incinta del loro figlio, John Edward Thomas, nato nell'agosto 2007. In seguito \u00e8 stata legata al regista McG e il 17 ottobre 2015 ha sposato l'imprenditore Andrew Frankel.\nDoppiatrici italiane.\nNelle versioni in italiano dei suoi film, Bridget Moynahan \u00e8 stata doppiata da: "}
{"id": "1193552", "revid": "124957992", "url": "https://it.wikipedia.org/wiki?curid=1193552", "title": "Pippo Santonastaso", "text": "Biografia.\nPippo Santonastaso (fratello della campionessa del telequiz musicale \"Il Musichiere\" Lucia Santonastaso) venne scoperto artisticamente da Marcello Marchesi, in compagnia del fratello Mario, chitarrista accompagnatore e spalla per il fratello protagonista. Nati e cresciuti nel Piacentino, ma con una parlata che rivelava l'origine napoletana della famiglia, i fratelli Santonastaso si dimostrarono talentuosi nella comicit\u00e0 di genere demenziale, veri innovatori al pari dei colleghi Ric e Gian, Cochi e Renato, I Gufi e altri ancora, calcando i palcoscenici dei teatri dapprima, come il Derby di Milano, e di seguito quello della televisione. Pippo, primo attore tra i due, il \"comico\", utilizzava la musica quale spunto per i loro sketch comici.\nNel 1970 i fratelli Santonastaso esordirono in televisione nel programma \"Ti piace la mia faccia?\" (di cui lo stesso Marchesi era uno degli autori) e nel 1971 parteciparono al programma \"Per un gradino in pi\u00f9\". Nel 1974 presero parte al programma \"Foto di gruppo\", condotto da Raffaele Pisu. Nella seconda met\u00e0 degli anni settanta e nel decennio successivo apparvero in molti spettacoli di prima serata, trasmessi dalle principali emittenti televisive nazionali; fra le partecipazioni, quella nell'edizione del 1977-1978 di \"Domenica in\" (Uffa, domani \u00e8 luned\u00ec), e su Rai 2 la presenza fissa nel cast del programma \"Gran Canal\" di Corrado.\nPippo Santonastaso esord\u00ec al cinema nel 1976, partecipando per un decennio a diversi film di buon successo commerciale. Abbandon\u00f2 negli anni novanta il mondo della celluloide, salvo alcune apparizioni secondarie, per dedicarsi maggiormente al piccolo schermo e all'attivit\u00e0 teatrale (operette).\n\u00c8 il padre di Andrea Santonastaso, anche lui attore."}
{"id": "1193553", "revid": "580", "url": "https://it.wikipedia.org/wiki?curid=1193553", "title": "Orazio Raimondo", "text": "La giovent\u00f9.\nOrazio Raimondo fin da giovane si dedic\u00f2 intensamente agli studi conseguendo giovanissimo la maturit\u00e0 al Liceo classico \"Gian Domenico Cassini\" di Sanremo. Negli anni in cui frequento l'universit\u00e0 a Genova si avvicin\u00f2 al movimento socialista.\nRitornato a Sanremo nel 1895, avendo precedentemente conseguito la laurea in giurisprudenza, si dedic\u00f2 alla professione di avvocato. Nel 1896, in seguito alla vittoria alle amministrative della lista socialista e alla elezione a sindaco di Augusto Mombello divenne momentaneamente redattore del giornale \"La parola dei socialisti sanremesi\". Nel 1898 si candid\u00f2 alle elezioni amministrative diventando consigliere di minoranza e infine assessore nelle nuove elezioni del 1902 in seguito alla nuova vittoria dei socialisti di Mombello.\nIl sindaco.\nAlle elezioni amministrative del Luglio 1906 la lista del Partito Socialista Italiano dell'avvocato Orazio Raimondo ottenne la vittoria. Raimondo fu proclamato sindaco nel corso della prima riunione. La nuova amministrazione prosegu\u00ec tutte le opere che erano state messe in cantiere dalla precedente amministrazione Mombello, in particolare quel che riguardava l'ampliamento le due strade di comunicazione a levante e a ponente. Fu inoltre resa carrozzabile la strada per San Romolo.\nImportante fu la municipalizzazione dell'acquedotto cittadino; con un contratto stipulato il 25 giugno 1907 il Comune ne acquis\u00ec dall'ingegnere Marsaglia la propriet\u00e0. Si pot\u00e9 cos\u00ec migliorare tutto l'impianto, e in particolare proteggere meglio le fonti. Il 14 aprile 1907 fu organizzata la prima edizione della Milano-Sanremo vinta dal francese Lucien Mazan soprannominato (Petit Breton). Fu inaugurato il nuovo ospedale pediatrico Andres Nu\u00f1ez del Castillo, progettato dall'ingegnere Pietro Agosti, futuro podest\u00e0. Il 26 aprile 1908 si inaugur\u00f2 il monumento a Giuseppe Garibaldi, opera dello scultore Leonardo Bistolfi. Per iniziativa di Orazio Raimondo sempre nel 1908 fu svolto il congresso di idrologia e climatologia che riun\u00ec a Sanremo alcuni dei pi\u00f9 importanti medici e climatologi italiani e stranieri, e i direttori di alcune importanti stazioni climatiche.\nSotto l'amministrazione Raimondo, il 20 maggio 1906 fu eretto il primo cinematografo permanente nel parco dell'hotel Eden.\nNel Giugno 1908 il sindaco Orazio Raimondo si dimise spianando cos\u00ec la strada a nuove elezioni amministrative che, svoltesi nel 1908, furono vinte dal partito costituzionale di Alfredo Natta Soleri; la sconfitta elettorale fu in parte determinata dalle accuse mosse alla precedente amministrazione di aver dilapidato il pubblico erario.\nIl deputato.\nSaldo nelle proprie idee di socialista alle Elezioni politiche italiane del 1913 venne eletto deputato del Regno d'Italia. Nel 1914, dopo il congresso di Ancora, lasci\u00f2 il Partito Socialista Italiano, in seguito alla decisione di considerare incompatibii l'adesione al partito con l'iscrizione alla massoneria. In quell'occasione, strappando la propria tessera del PSI, disse: \"Io non scelgo, rimango quello che sono\". Era stato iniziato molti anni prima nella loggia sanremese \"Giuseppe Mazzini\", di cui era divenuto maestro venerabile nel 1905.\nDopo l'inizio della Grande guerra si schier\u00f2 con gli interventisti. Fu nuovamente rieletto alle Elezioni politiche italiane del 1919 in un blocco politico di tipo nazionalista e fond\u00f2 dopo la guerra \"L'Azione\", giornale di ispirazione socialista che sostenne per\u00f2 l'Impresa di Fiume guidata da Gabriele D'Annunzio e pubblic\u00f2 la costituzione di Fiume (la \"Carta del Carnaro\"). Avvocato penalista, ricordato per la sua oratoria, difese con veemenza la contessa Tiepolo, nel processo che si tenne a Oneglia nel 1914 e che ebbe grande risonanza all'epoca. Il 12 gennaio 1918 fu chiamato a fare parte della commissione d'inchiesta creata per indagare sulle cause della sconfitta di Caporetto. Lavor\u00f2 per la creazione del primo Ente che si sarebbe occupato esclusivamente di floricoltura industriale, a cui don\u00f2 un cospicuo lascito, del quale non vide mai la nascita, avvenuta il 25 gennaio 1925 con Regio Decreto. Anche a questo decreto si deve la fama di Sanremo come citt\u00e0 dei fiori.\nDopo la sua improvvisa morte il fratello Riccardo Raimondo ne raccolse l'eredit\u00e0 e fu eletto parlamentare nelle Elezioni politiche italiane del 1921 per conto della lista del Partito Nazionale Fascista, entr\u00f2 a far parte dei Blocchi Nazionali.\nRiconoscimenti.\nPochi anni dopo gli fu intitolata una via nella citt\u00e0 di Sanremo e pi\u00f9 tardi gli fu innalzato un monumento nei giardini di corso Trento Trieste, opera di Leonardo Bistolfi.\nLa stazione sperimentale di floricoltura di Sanremo \u00e8 stata intitolata ad Orazio Raimondo."}
{"id": "1193564", "revid": "599013", "url": "https://it.wikipedia.org/wiki?curid=1193564", "title": "Blas P\u00e9rez", "text": "Carriera.\nClub.\nInizia a giocare nel nel 2000, per poi trasferirsi al l'anno seguente. Nel 2003 \u00e8 all', mentre nel 2004 \u00e8 acquistato dai . Nel 2005-2006 gioca con il e nella stagione successiva con il .\nSi afferma sul palcoscenico calcistico internazionale nel 2007, proprio con la maglia del . Dopo aver vinto con la compagine colombiana il campionato colombiano di massima serie nel 2006, esordisce, come l'intera compagine, in Coppa Libertadores, raggiungendo le semifinali dell'edizione 2007, torneo in cui realizza 8 gol piazzandosi secondo nella classifica dei marcatori. Il 29 maggio 2007 l', club della Segunda Divisi\u00f3n spagnola, lo acquista in compropriet\u00e0.\nNel gennaio 2008 si trasferisce in Messico, ai , e pochi mesi dopo al in prestito.\nDopo le ottime prestazioni con la nazionale nella CONCACAF Gold Cup 2009 \u00e8 prelevato, sempre con la formula del prestito, dall' di Dubai, su suggerimento dell'allenatore Alexandre Guimar\u00e3es. Nel gennaio 2010 torna in Messico, al , con cui gioca 17 partite nel Torneo Bicentenario e due nell'edizione 2010 della Coppa Libertadores. Milita in seguito in due altre formazioni messicane, il , nelle cui file realizza ben 19 reti in 28 presenze, e, per la seconda met\u00e0 della stagione 2011, l', sempre in prestito.\nIl 3 gennaio 2012 \u00e8 ingaggiato dal , club della Major League Soccer che lo preleva a titolo definitivo. Con il club statunitense mette a segno 37 reti in 103 presenze.\nTrasferitosi al , in Canada, il 16 febbraio 2016 in uno scambio con Mauro Rosales (approdato al Dallas), P\u00e9rez vi milita fino al 31 gennaio 2017, quando torna in patria per vestire la maglia dell', con cui disputa due sole partite, mettendo a segno due gol. Nel febbraio 2017 si trasferisce al , in Bolivia. Qualche mese dopo si sposta in Guatemala, al .\nNel maggio 2018 annuncia la decisione di ritirarsi dall'attivit\u00e0 agonistica nel dicembre seguente vestendo la maglia dell'.\nNazionale.\nCon la nazionale del suo paese ha esordito nel 2000 in una partita contro il . Ha partecipato a varie edizioni della CONCACAF Gold Cup tra cui quella del 2007, dove \u00e8 stato il capocannoniere della sua squadra con tre gol segnati.\n\u00c8 stato convocato per la Copa Am\u00e9rica Centenario del 2016. Nella gara di esordio, batte 2-1 la ottenendo cos\u00ec la vittoria all'esordio nella competizione, lui realizza la doppietta decisiva.\n\u00c8 stato incluso tra i convocati di Panama per il , in cui gioca 2 delle 3 partite della squadra eliminata al primo turno con zero punti. Al termine della manifestazione, come gi\u00e0 annunciato a maggio, lascia la nazionale.\nInsieme a Luis Tejada \u00e8 il miglior marcatore nella storia della selezione panamense, con 43 gol segnati."}
{"id": "1193567", "revid": "1494169", "url": "https://it.wikipedia.org/wiki?curid=1193567", "title": "Attentato al Papa", "text": ""}
{"id": "1193569", "revid": "113947525", "url": "https://it.wikipedia.org/wiki?curid=1193569", "title": "Circondario dell'Ilm", "text": "Il circondario dell'Ilm (in tedesco \"Ilm-Kreis\") \u00e8 un circondario (\"Landkreis\") della Turingia, in Germania.\nComprende 5 citt\u00e0 e 11 comuni.\nIl capoluogo \u00e8 Arnstadt, il centro maggiore Ilmenau."}
{"id": "1193573", "revid": "125895467", "url": "https://it.wikipedia.org/wiki?curid=1193573", "title": "La famiglia Proud - Il film", "text": "La famiglia Proud - Il film (\"The Proud Family Movie\") \u00e8 un film per la televisione che fu trasmesso in Prima TV da Disney Channel il 19 agosto 2005. Il film segn\u00f2 anche la fine della omonima serie televisiva.\nTrama.\nQuando Penny Proud compie 16 anni chiede a suo padre, Oscar, se pu\u00f2 entrare a far parte del gruppo di ballo di un giovane rapper che lei ama, 15 Cents, incontrando per\u00f2 il dissenso da parte di quest'ultimo. Cos\u00ec Penny decide di sgattaiolare da casa e incontra 15 Cents. Nel frattempo suo padre non entra a far parte in una accademia di spuntini. 15 Cents accompagna Penny a casa e la ragazza lo bacia nella sua macchina; il padre li vede e si infuria e Penny \u00e8 imbarazzata. Cos\u00ec Oscar annulla la festa di compleanno di Penny e la ragazza si rinchiude in camera sua pi\u00f9 furiosa che mai e decisa a chiudere i ponti col padre. Ad un tratto la famiglia viene sorpresa da un'inaspettata visita: il terribile e strano Dottor Carver che offre all'intera famiglia un viaggio gratis per un'indimenticabile vacanza. Verso la fine del film, vedremo la sconfitta del Dottor Carver e l'arresto di Cashew da parte della polizia e, Oscar pu\u00f2 finalmente ripristinare la festa per il compleanno di Penny sotto lo sguardo placido del padre sebbene il giovane rapper 15 cents \u00e8 ancora l'idolo della sedicenne Penny Proud."}
{"id": "1193576", "revid": "1793900", "url": "https://it.wikipedia.org/wiki?curid=1193576", "title": "77 West Wacker Drive", "text": "Il 77 West Wacker Drive, detto anche Donnelley Building, \u00e8 un grattacielo situato a Chicago. \nCaratteristiche.\nLa sua costruzione \u00e8 stata ultimata nel 1992; l'edificio \u00e8 alto 204\u00a0metri con la base che si estende per 89.152 metri quadrati. Pur avendo 49 piani, si salta il piano numero 49 in modo da poter definire cinquantesimo piano quello pi\u00f9 alto. Era precedentemente conosciuto come RR Donnelley Building quando la Casa Editrice RR Donnelley era il principale affittuario. Comunque, RR Donnelley trasfer\u00ec la propria sede nel maggio del 2005 e adesso il nome con cui l'edificio \u00e8 noto corrisponde al suo indirizzo.\nNella parte esterna della torre, progettata dall'architetto Ricardo Bofill, compaiono pilastri in granito portoghese bianco e vetri argentati riflettenti con colonnine di acciaio inossidabile. Di notte, 540 lampade illuminano l'edificio e lo circondano. Presumibilmente, il tetto in metallo \u00e8 stato dipinto di verde perch\u00e9 non si voleva aspettare che il rame si ossidasse naturalmente.\nL'interno \u00e8 strutturato in maniera simile, in stile greco classico con mura di marmo di Tasso e un soffitto a cassettoni alto 12 metri fatto di legno bianco di quercia.\nUna scultura di Xavier Corbero chiamata \"Three Lawyers and A Judge\" (\"Tre avvocati e un Giudice\") orna l'edificio al pari del capolavoro di Antoni T\u00e0pies chiamato \"Big Eyelids\" (\"La grande palpebra\"). Bofill contribu\u00ec in seguito alla realizzazione della scultura intitolata \"Twisted Columns\"(\"Colonne contorte\") che sembra galleggiare sopra una piscina. Dal 19 marzo 2007, United Airlines ha spostato i propri uffici da Elk Grove Village al numero 77 di West Wacker Drive. L'accordo prevede il diritto a dare il nome all'edificio. Microsoft \u00e8 una delle societ\u00e0 con pi\u00f9 locali nell'edificio, occupa infatti diversi piani.\nL'edificio \u00e8 stato utilizzato per girare il film \"The Negotiator\" nel 1998."}
{"id": "1193581", "revid": "122655452", "url": "https://it.wikipedia.org/wiki?curid=1193581", "title": "Associazione Dilettantistica Polisportiva Termitana", "text": "L'Associazione Dilettantistica Polisportiva Termitana \u00e8 una societ\u00e0 calcistica italiana con sede nella citt\u00e0 di Termini Imerese\nStoria.\nFondata nel 1931, dopo una doppia promozione dalla Terza Divisione alla Prima Divisione Interreggionale, gioca per due anni in quest'ultima serie.\nRinata nel 1945 col la denominazione A.S. Termini Imerese, gioca per tre anni in Serie C dove ottiene il miglior piazzamento, 8\u00ba posto, nel campionato Serie C 1946-1947. Con miglior marcatore Andrea Lodato. Retrocede poi in Promozione Sicilia, Prima Divisione Sicilia e Seconda Divisione Sicilia, per poi risalire nuovamente, fin quando, nel 1953-1954, viene promossa in Promozione Sicilia; dopo tre stagioni nel girone unico della Promozione Siciliana e due anni nel girone unico Siciliano del Campionato Nazionale Dilettanti, dal 1959 al 1970 milita nel girone A della Prima Categoria Siciliana.\nNel 1971 viene promossa in Promozione, restandoci per due anni, mentre nel 1973 viene promossa in Serie D, in cui milita per cinque stagioni. Dal 1978 al 1986 gioca nel girone A della Promozione Siciliana, quindi seguono cinque annate in Interregionale intermezzate da un campionato in Promozione. Nel biennio 1992-1994 gioca in Eccellenza Siciliana, quindi L'Himera Terme diventa Gruppo Sportivo Termini Cascino.\nSeguiranno annate fra Prima Categoria e Promozione, quindi dal 1999 al 2005 gioca in Eccellenza; nel 2004 cambia denominazione in Pol. Termitana A.D.\nNel campionato di Eccellenza Sicilia 2004-2005, retrocede perdendo ai play out col Due Torri. La squadra per\u00f2 non riuscir\u00e0 a iscriversi nel campionato di Promozione Sicilia.\nGli anni a seguire sono i pi\u00f9 bui della storia della Termitana, perch\u00e9 fa pochissime apparizioni tra Prima e Seconda Categoria Sicilia.\nNell'estate 2017 la squadra A.S.D Aspra Calcio, dopo aver vinto il girone B di Seconda Categoria Sicilia con conseguente promozione in Prima Categoria Sicilia, cambia denominazione sociale in A.S.D. G.S.Termitana e si appresta a partecipare al campionato di Prima Categoria Sicilia 2017-18, con la speranza di poter dare una nuova svolta positiva allo storico club di Termini Imerese.\nStrutture.\nStadio.\nIl campo da gioco \u00e8 in terra battuta. Nello stadio sono presenti quattro tribune con gradinate: tre, di cui una coperta, sulla destra rispetto all'entrata, e una sulla sinistra. Il totale dei posti a sedere, seppur impreciso, parte da un minimo di 1000 posti."}
{"id": "1193583", "revid": "131358", "url": "https://it.wikipedia.org/wiki?curid=1193583", "title": "Associazione Polisportiva Termitana", "text": ""}
{"id": "1193584", "revid": "599013", "url": "https://it.wikipedia.org/wiki?curid=1193584", "title": "Fratelli maristi delle scuole", "text": "I fratelli maristi delle scuole o piccoli fratelli di Maria (in latino \"Institutum Fratrum Maristarum a Scholis\" o \"Institutum Parvulorum Fratrum Mariae\") sono un istituto religioso maschile di diritto pontificio: i membri di questa congregazione laicale pospongono al loro nome le sigle F.M.S. o P.F.M.\nStoria.\nLa congregazione venne fondata da Marcellino Champagnat (1789-1840). Il 23 luglio 1816, appena ordinato sacerdote, nel santuario di Notre-Dame de Fourvi\u00e8re a Lione, insieme ad alcuni compagni di seminario, si era impegnato a dare inizio a una nuova famiglia religiosa che si facesse interprete della spiritualit\u00e0 mariana e contrastasse l'indifferenza religiosa che permeava la societ\u00e0: alcuni chierici del gruppo, guidati da Jean-Claude Colin, diedero poi vita alla Societ\u00e0 di Maria.\nNominato viceparroco di La Valla-en-Gier, Champagnat si rese conto dello stato di abbandono e miseria in cui versava la popolazione infantile nelle aree rurali della Francia e inizi\u00f2 a progettare l'istituzione di una nuova congregazione di religiosi laici dediti all'insegnamento che assumesse la direzione delle scuole popolari nelle zone pi\u00f9 svantaggiate del paese. Aperta una scuola presso la chiesa parrocchiale di La Valla, il 2 gennaio 1817 il fondatore accolse i primi due aspiranti maestri, dando inizio alla congregazione dei Fratelli Maristi delle Scuole.\nNel 1824 venne iniziata la costruzione dell'Hermitage di Saint-Chamond, che divenne sede generalizia dell'istituto; in seguito l'edificio venne ceduto ai religiosi del ramo clericale della famiglia marista e i fratelli maristi, nel 1858, si trasferirono a Saint-Genis-Laval, presso Lione. La prima filiale all'estero venne aperta in Inghilterra nel 1852 e nel 1858 i religiosi si stabilirono anche in Belgio; a partire dal 1867 vennero stabilite case anche nei paesi extraeuropei.\nI fratelli maristi ricevettero il primo riconoscimento papale nel 1836 e il pontificio decreto di lode il 9 dicembre 1859; l'istituto venne approvato definitivamente il 9 gennaio 1863 e le sue costituzioni il 27 maggio 1903.\nMarcellin Champagnat mor\u00ec nel 1840 lasciando circa 300 fratelli organizzati in quasi 70 comunit\u00e0 e le sue scuole erano frequentate da oltre 7.000 alunni; beatificato da papa Pio XII nel 1955, il 18 aprile 1999 \u00e8 stato proclamato santo da papa Giovanni Paolo II.\nAttivit\u00e0 e diffusione.\nI fratelli si dedicano all'istruzione e all'educazione cristiana della giovent\u00f9; operano in scuole primarie e secondarie, in collegi e convitti studenteschi e negli orfanotrofi; svolgono il loro apostolato anche in terra di missione.\nL'abito dei religiosi \u00e8 tradizionalmente costituito da una veste talare nera con facciole in tela bianca inamidata, con un cingolo di lana ai fianchi e un crocifisso in ottone incastonato d'ebano al collo. Tuttavia, oggi l'uso di quest'abito \u00e8 stato reso facoltativo.\nSono presenti in Europa (Belgio, Francia, Germania, Grecia, Irlanda, Italia, Paesi Bassi, Portogallo, Regno Unito, Romania, Spagna, Svizzera, Ungheria), nelle Americhe (Argentina, Bolivia, Brasile, Canada, Cile, Colombia, Costa Rica, Cuba, Ecuador, El Salvador, Guatemala, Haiti, Honduras, Messico, Nicaragua, Paraguay, Per\u00f9, Porto Rico, Stati Uniti d'America, Uruguay, Venezuela), in Africa (Algeria, Angola, Camerun, Repubblica Centrafricana, Ciad, Costa d'Avorio, Repubblica Democratica del Congo, Guinea Equatoriale, Ghana, Kenya, Liberia, Madagascar, Malawi, Mozambico, Nigeria, Ruanda, Sudafrica, Tanzania, Zambia, Zimbabwe), in Asia (Bangladesh, Cambogia, Corea del Sud, Filippine, Giappone, India, Libano, Malaysia, Pakistan, Singapore, Siria, Sri Lanka, Timor Est, Thailandia) e in Oceania (Australia, Figi, Kiribati, Nuova Caledonia, Nuova Zelanda, Papua Nuova Guinea, Samoa, Isole Salomone, Vanuatu).\nLa sede generalizia \u00e8 a Roma.\nAl 31 dicembre 2005 la congregazione contava 4.262 fratelli in 751 case."}
{"id": "1193587", "revid": "465036", "url": "https://it.wikipedia.org/wiki?curid=1193587", "title": "Piccoli Fratelli di Maria", "text": ""}
{"id": "1193590", "revid": "110157", "url": "https://it.wikipedia.org/wiki?curid=1193590", "title": "Zwingenberg (Baden-W\u00fcrttemberg)", "text": "Zwingenberg \u00e8 un comune tedesco di 744 abitanti, situato nel land del Baden-W\u00fcrttemberg."}
{"id": "1193599", "revid": "775372", "url": "https://it.wikipedia.org/wiki?curid=1193599", "title": "Ciclo dei Narti", "text": "Il cosiddetto Ciclo dei Narti \u00e8 una serie di canti epici riferiti a Narti, eroi dei tempi antichi, con carattere soprannaturale, di origine osseta ma fatti propri da molte popolazioni del Caucaso che diedero vita a loro proprie Saghe dei Narti dal filo conduttore comune ma che presentavano al loro interno diverse varianti locali.\nI Narti, eroi favolosi che vivono in un villaggio su una collina, diviso in tre quartieri, vengono cos\u00ec chiamati probabilmente dalla desinenza indo-iranica \"nar-\", significante \"uomo eroico\". Il ciclo ha subito diverse rielaborazioni locali, per cui sino agli anni 1970 lo studio comparativo di queste versioni si poteva dire ancora all'inizio.\nIl villaggio dei Narti.\nIl villaggio dei Narti tradizionalmente viene diviso in tre quartieri, posti su tre livelli diversi ed occupati da tre famiglie principali:\nNella divisione in tre famiglie si pu\u00f2 scorgere la classica concezione indo-iranica di societ\u00e0 costituita dai tre elementi: sapienza (magico religiosa), forza fisica (mostrata soprattutto come vigore in guerra) e prosperit\u00e0 economica. Il villaggio mantiene le caratteristiche degli altri osseti con nobili, plebe libera e schiavi, mentre i rapporti tra anziani e nuove leve sono gli stessi che si sono trasmessi fino a met\u00e0 del XX secolo.\nA margine del villaggio sono presenti due piazze: la \"Piazza della Spartizione\", in cui veniva spartito il bottino delle battaglie vittoriose, e la \"Piazza dei Giochi\" dove venivano preparate le successive battaglie.\nOrigini delle leggende Narti.\nTali leggende provengono dal mondo delle credenze semireligiose e semifolkloristiche ancora vive in Ossezia fino all'inizio del XX secolo. Anche sotto le grandi religioni monoteiste che hanno dominato questa popolazione (Islam e cristianesimo ortodosso), sono riconoscibili tracce del paganesimo, della chiesa bizantina e successivamente di un ritorno del paganesimo dopo la caduta dell'Impero romano d'Oriente.\nIl dio supremo, Hutsau \u00e8 Allah o il Dio cristiano, che porta il titolo di Hutsauty Hutsau. Tutto il creato \u00e8 popolato da esseri che pi\u00f9 del Dio supremo intervengono nel destino degli uomini. Il georgiano \"djvari\" (\"croce\") \u00e8 passato, sotto forma di \"dzvar\", in molti luoghi della toponomastica legati al sacro, ma anche agli stessi esseri soprannaturali.\nGli esseri soprannaturali.\nTra gli esseri soprannaturali, molti sono veri e propri personaggi mitologici. Tra questi ci sono gli omologhi di Sant'Elia e di San Giorgio di tradizione bizantina: Uacilla, temibile lanciatore di fulmini e protettore delle messi, e Uastyrdzhi patrono del genere maschile e dei viaggiatori. Molto spesso vengono citati come il loro plurale (\"Uacillat\u00e6\" e \"Uastyrdjit\u00e6\") ad indicare le rispettive famiglie.\nSafa \u00e8 uno dei benefattori del villaggio, rappresentato come lo spirito del focolare domestico, portatore del modello di vita familiare. Il fabbro Kurdal\u00e6gon ha la propria fucina in cielo ed amico dei Narti, il compito di cui pi\u00f9 spesso si narra \u00e8 quello di forgiare gli eroi Narti prima nella fucina poi nell'acqua di mare. Tutyr, alter ego di San Teodoro \u00e8 protettore dei lupi di cui dispone come crede, facendoli addirittura morire di fame, la sua attivit\u00e0 lo mette spesso in contrasto con F\u00e6lv\u00e6ra, protettore dei montoni, il cui nome \u00e8 la contrazione dei nomi di Santa Flora e Santa Laura.\n\u00c6fsati ha il governo sugli animali selvatici, ed a lui i cacciatori portano doni per ingraziarselo, in particolare focacce. Donbettyr vive sul fondo del mare, \u00e8 patrono delle acque (\"don\") e portano il suo nome diversi corsi d'acqua tributari del Mar Nero. Huy\u00e6ndon \u00c6ldar \u00e8 il capo dei pesci, il suo nome significa \"Signore dello Stretto\" e probabilmente indica lo stretto del Bosforo.\nBatraz, figlio di Hamyts e di una donna del popolo Bytsenta, \u00e8 l'eroe d'acciaio. Nacque da un ascesso sulla schiena del padre, crebbe sul fondo del mare e, tornato al villaggio divenne fortissimo e abile arciere. Debell\u00f2 tutti i nemici dei Narti ritirandosi in cielo dopo ogni impresa. Mor\u00ec quando il dio Hutsauty Hutsau decise che era giunto il suo tempo.\nIl mondo dei morti ha un grande sviluppo in questo ciclo: governato da re Barastyr che \u00e8 giudice, guardiano e padrone di casa ospitale, ha come guardiano della porta Aminon che ha il problema di fronteggiare i viaggi dei vivi nel mondo dei defunti ed il rientro dei morti che si deve compiere prima del tramonto. I Giganti erano all'epoca una piaga per i villaggi osseti, forti ma stupidi."}
{"id": "1193602", "revid": "150809", "url": "https://it.wikipedia.org/wiki?curid=1193602", "title": "Narti", "text": ""}
{"id": "1193612", "revid": "59975", "url": "https://it.wikipedia.org/wiki?curid=1193612", "title": "The Lords of the New Curch", "text": ""}
{"id": "1193614", "revid": "88740", "url": "https://it.wikipedia.org/wiki?curid=1193614", "title": "Ricardo Bofill", "text": "Biografia.\nSua madre Maria Levi era un'ebrea di origine veneziana. Suo padre era un architetto e costruttore, il che gli consent\u00ec di entrare nel mondo dell'edilizia sin da giovane. Del resto la sua famiglia aveva una certa tradizione nel campo: probabilmente, per via paterna, discendeva da Guillem Bofill, costruttore della cattedrale di Gerona nel 1404.\nBofill nacque a Barcellona, dove studi\u00f2 al Liceo Francese e poi alla Escuela T\u00e9cnica Superior de Arquitectura. Nel 1955 si rec\u00f2 in Grecia per conoscere direttamente l'architettura classica. Nel 1957, espulso per ragioni politiche dalla scuola di architettura di Barcellona, si trasfer\u00ec in Svizzera e si iscrisse all'Universit\u00e0 di Ginevra dove si laure\u00f2 nel 1959.\nNel 1963 cre\u00f2 il suo studio di architettura, che ebbe fra i suoi membri anche alcuni sociologi insieme ad architetti e ingegneri, Ricardo Bofill Taller de Arquitectura. Grazie a questa \u00e9quipe professionale, Bofill fu in condizione di affrontare con naturalezza progetti di diversa natura in parti molto differenti del mondo. Nel 1978 apr\u00ec un secondo studio a Parigi.\nBofill era considerato uno dei massimi rappresentanti del postmoderno. Nei suoi disegni mantenne la chiarezza di linee tipica del moderno, ma abbandonando le forme pure. Nei suoi edifici erano incorporati elementi classici come colonne e archi, immediatamente comprensibili e piacevoli esteticamente e strutturalmente. Bofill fu autore di un'estesa opera teorica. Fra i molti libri che ha pubblicato si segnalano \"Espacio y vida\" (Spazio e vita), \"La ciudad del arqutecto\" (La citt\u00e0 dell'architetto) e \"El dibujo de la ciudad\" (Il disegno della citt\u00e0). Nel corso della carriera Bofill ricevette numerosi premi e riconoscimenti. Nel 1983 fu chiamato dalla Graham Foundation a tenere delle lezioni a Chicago. Nel 1985 fu eletto membro onorario dell'Istituto Americano di Architettura negli Stati Uniti.\nBofill \u00e8 morto nel 2022 per complicazioni da Covid-19. "}
{"id": "1193619", "revid": "119212430", "url": "https://it.wikipedia.org/wiki?curid=1193619", "title": "Calcedonia", "text": " \nCalcedonia (greco: \u03a7\u03b1\u03bb\u03ba\u03b7\u03b4\u03ce\u03bd, \"Chalcedon\"; latino: \"Chalcedonia\") fu una colonia greca in Bitinia, Asia minore, posta nel mar di Marmara, di fronte a Bisanzio. Corrisponde a Kad\u0131k\u00f6y, moderno quartiere di Istanbul. Il minerale calcedonio prende il nome da questa citt\u00e0.\nStoria.\nNacque nel 685 a.C. come una colonia di Megara; la posizione scelta dai fondatori era cos\u00ec inferiore rispetto a quella di Bisanzio, visibile al di l\u00e0 dello specchio d'acqua che le divideva, che Calcedonia era soprannominata \"la citt\u00e0 del cieco\", perch\u00e9 solo un cieco avrebbe potuto scegliere di fondare una citt\u00e0 nel luogo di Calcedonia quando era disponibile quello di Bisanzio (che venne fondata dopo).\nIl suo destino segu\u00ec quello di Bisanzio: venne conquistata dal satrapo persiano Otane; vi venne costruito il ponte di barche necessario all'invasione persiana all'inizio delle guerre persiane.\nOscill\u00f2 a lungo tra l'alleanza con Sparta e quella con Atene durante la Guerra del Peloponneso: accolse Lamaco, uno dei tre strateghi inviati nell'Ellesponto per raccogliere il tributo della Lega di Delo; In seguito la citt\u00e0 pass\u00f2 in campo spartano, accogliendo una guarnigione lacedemone. Nel 410 a.C. Alcibiade conquist\u00f2 la citt\u00e0, sconfiggendo il satrapo Farnabaze accorso a difenderla.\nCalcedonia venne infine ceduta alla Repubblica romana da Attalo III di Pergamo (133 a.C.).\nNei suoi pressi fu combattuta una battaglia terrestre e navale nel 74 a.C. e sub\u00ec la distruzione, parziale, durante la terza guerra mitridatica a opera dello stesso Mitridate VI. Nel 218 vi si rifugi\u00f2 l'imperatore Macrino, sconfitto nella battaglia di Antiochia da Eliogabalo, ma fu riconosciuto e catturato. Nel 361 vi venne istituito un tribunale dove si tennero i processi voluti dall'imperatore romano Giuliano. Nel 451 (8 ottobre-1\u00ba novembre) si tenne qui il Concilio di Calcedonia.\nLa sua prossimit\u00e0 a Bisanzio-Costantinopoli la vide oggetto di attacchi da parte di popolazioni barbariche interessate alla vicina capitale romana. Nel 616/626 venne occupata dal re sasanide Cosroe II, In seguito cadde per un certo periodo sotto il controllo degli Arabi sotto Yazid (Assedio di Costantinopoli (674)). Calcedonia fu gravemente danneggiata durante la Quarta Crociata (1204). Cadde definitivamente sotto il dominio ottomano sotto Orhan Gazi un secolo prima della conquista ottomana di Costantinopoli.\nGli Ottomani la utilizzarono come una cava di materiale edilizio per la vicina Costantinopoli.\nLa presenza greca in citt\u00e0 cess\u00f2 quando la popolazione ellenica fu costretta ad abbandonare la citt\u00e0 in seguito ai fatti noti come Catastrofe dell'Asia Minore e il conseguente Scambio di popolazioni tra Grecia e Turchia negli anni venti del novecento. Una parte della comunit\u00e0, fuggita dalla Turchia, si insedi\u00f2 in Grecia a Nea Chalchidona vicino ad Atene e a Salonicco nella localit\u00e0 Nea Chalchidona.\nA sud della citt\u00e0 sorgeva Panteichion (moderna Pendik), ora in rovina, dove si racconta si sia ritirato a vita privata il generale bizantino Belisario."}
{"id": "1193620", "revid": "2044019", "url": "https://it.wikipedia.org/wiki?curid=1193620", "title": "Go Figure - Grinta sui pattini", "text": "Go Figure - Grinta sui pattini (\"Go Figure\") \u00e8 un film per la televisione che fu trasmesso il 10 giugno 2005 da Disney Channel. Walt Disney Records distribu\u00ec la colonna sonora del film il 7 giugno con incisa anche una canzone degli Everlife.\nTrama.\nKatelin Kingsford sogna di diventare una delle pi\u00f9 brave pattinatrici su ghiaccio di tutti i tempi. Quando il suo coach, Natasha Goberman, le offre un'opportunit\u00e0 da non perdere (allenarsi nell'accademia privata dove insegna), la ragazza accetta subito. Per\u00f2, per riuscire a prendere la borsa di studio la ragazza deve giocare con una squadra di hockey femminile e a sue spese imparer\u00e0 che il lavoro di squadra \u00e8 la migliore ricompensa che esista."}
{"id": "1193621", "revid": "287204", "url": "https://it.wikipedia.org/wiki?curid=1193621", "title": "Blas Perez", "text": ""}
{"id": "1193625", "revid": "287204", "url": "https://it.wikipedia.org/wiki?curid=1193625", "title": "Spittal", "text": ""}
{"id": "1193626", "revid": "49762218", "url": "https://it.wikipedia.org/wiki?curid=1193626", "title": "Vladimir Il'i\u010d Ul'janov", "text": ""}
{"id": "1193628", "revid": "33751", "url": "https://it.wikipedia.org/wiki?curid=1193628", "title": "H\u00e9rcules CF", "text": ""}
{"id": "1193631", "revid": "713714", "url": "https://it.wikipedia.org/wiki?curid=1193631", "title": "Florian Gallenberger", "text": "Biografia.\nHa iniziato da bambino, all'et\u00e0 di cinque anni, a lavorare come attore di cinema e tv. Dopo aver studiato filosofia, psicologia e russo, si \u00e8 laureato all'Accademia della Televisione e del Cinema di Monaco. Negli anni novanta ha realizzato come regista i cortometraggi \"Mysterium einer Notdurftanstalt\" (1993), \"Buck\" (1997), \"Tango Berlin\" (1997) e \"Hure\" (1997). Con il cortometraggio \"Quiero ser\", in cui \u00e8 raccontata la storia di due fratelli orfani che vivono per le strade di Citt\u00e0 del Messico, ha vinto nel 2001 il Premio Oscar per il miglior cortometraggio."}
{"id": "1193635", "revid": "599013", "url": "https://it.wikipedia.org/wiki?curid=1193635", "title": "Martin Petrov", "text": "Caratteristiche tecniche.\nCentrocampista capace di agire sia dietro le punte che sulle corsie esterne, principalmente nel ruolo di ala sinistra, era dotato di una buona tecnica e di un tiro potente, oltre che di un'ottima velocit\u00e0. All'occorrenza poteva essere impiegato anche nel ruolo di seconda punta.\nCarriera.\nClub.\nInizi\u00f2 la sua carriera nel CSKA Sofia e dopo due partite contro gli svizzeri del Servette, questi ultimi decisero di acquistare il diciannovenne bulgaro. Dopo 3 stagioni trascorse in Svizzera passa in Bundesliga, rinforzando le fila del , compagine con cui milita per quattro stagioni. Nell'estate del 2005 viene acquistato dall'Atletico Madrid per 10 milioni di euro.\nDopo due stagioni in Spagna, nel luglio 2007 va in Inghilterra, a rafforzare il Manchester City di Sven-G\u00f6ran Eriksson che lo acquista per 7 milioni di euro. Lascia la squadra, da svincolato, l'8 giugno 2010 dopo essere sceso in campo 72 volte ed aver segnato 12 reti con la maglia dei \"Citizens\". Il 22 giugno 2010 si lega al Bolton. Il 14 gennaio 2013 viene ceduto in prestito all'Espanyol fino al 30 giugno. Il 17 luglio 2014 annuncia il suo ritiro dal calcio giocato.\nNazionale.\nMartin Petrov \u00e8 stato il simbolo della Bulgaria agli Europei 2004 (dove fu eliminata nella fase a gironi). In questa competizione segn\u00f2 un gol: su rigore contro l'Italia, ma non serv\u00ec perch\u00e9 alla fine la partita termin\u00f2 2-1 a favore degli azzurri.\nIl 2 settembre 2006 ha avuto un ruolo cruciale per la sua nazionale: ha segnato due gol in due minuti nella partita valida per le qualificazioni ad Euro 2008 tra Bulgaria e Romania a Costanza. Era riuscito a dare la speranza di vittoria alla sua squadra ma, alla fine, la partita s'\u00e8 conclusa in parit\u00e0 (2-2). And\u00f2 a segno anche nella partita contro la Slovenia (partita conclusa 3-0) e contro i Paesi Bassi (partita conclusa 1-1). Grazie anche a queste sue ottime prestazioni, \u00e8 stato premiato con il titolo di Calciatore bulgaro dell'anno.\nStatistiche.\nPresenze e reti nei club.\n\"Statistiche aggiornate al 3 marzo 2013.\""}
{"id": "1193636", "revid": "124458904", "url": "https://it.wikipedia.org/wiki?curid=1193636", "title": "Giochi della Francofonia", "text": "I Giochi della Francofonia (in francese: \"Jeux de la Francophonie\") sono una manifestazione comprendente gare sportive e concorsi culturali a cui prendono parte i rappresentanti dei 53 paesi membri dell'Organizzazione Internazionale della Francofonia.\nStoria.\nL'istituzione dei Giochi della Francofonia \u00e8 stata decisa in occasione del secondo \"Sommet de la Francophonie\", tenutosi a Ville de Qu\u00e9bec (Canada) nel 1987, e da allora si tengono ogni quattro anni. Costituiscono l'equivalente nel mondo francofono dei Giochi del Commonwealth per il mondo di lingua inglese e dei Giochi della Lusofonia per il mondo di lingua portoghese.\nIl Canada vi partecipa con tre diverse squadre: una in rappresentanza del Qu\u00e9bec (dove il francese \u00e8 unica lingua ufficiale), una in rappresentanza del bilingue Nuovo Brunswick e una in rappresentanza del Canada come stato federale comprendente atleti provenienti dalle altre province canadesi. Il Belgio invece prende parte alla manifestazione con una sola squadra, alla quale per\u00f2 sono ammessi solo atleti provenienti dalla Comunit\u00e0 francofona del Belgio (Vallonia e Bruxelles).\nPalmar\u00e8s.\nAggiornato ai giochi del 2017"}
{"id": "1193638", "revid": "16758", "url": "https://it.wikipedia.org/wiki?curid=1193638", "title": "Nationalliga B", "text": ""}
{"id": "1193640", "revid": "1893", "url": "https://it.wikipedia.org/wiki?curid=1193640", "title": "Triplo prodotto di Jacobi", "text": ""}
{"id": "1193642", "revid": "1543377", "url": "https://it.wikipedia.org/wiki?curid=1193642", "title": "Bobby Heenan", "text": "Heenan ha rappresentato una leggenda nel mondo della lotta professionistica, soprattutto per la sua capacit\u00e0 di attirare su di s\u00e9 e sui wrestler da lui allenati la disapprovazione dei fan, come richiesto dal suo ruolo di manager heel. Era altres\u00ec famoso per le performance al tavolo di commento accanto a Gorilla Monsoon.\nHa lavorato sia per la World Wrestling Federation (tra il 1984 ed il 1993) che per la World Championship Wrestling (dal 1993 al 2000) ed ha al suo attivo due apparizioni negli show della Total Nonstop Action Wrestling (nel 2005 e nel 2006).\nNel 2004 fu introdotto nella WWE Hall of Fame. Present\u00f2 inoltre l'introduzione nella Hall of Fame di Paul Orndorff (nel 2005), di Blackjack Lanza e Blackjack Mulligan (nel 2006) e di Nick Bockwinkel (nel 2007).\nVinse per quattro volte il riconoscimento di \"Manager of the Year\" di \"Pro Wrestling Illustrated\": 1972, 1976, 1989 e 1991.\nNel gennaio 2002 annunci\u00f2 di avere un cancro alla gola. Il manager guar\u00ec quasi completamente, ma perse moltissimo peso e la sua voce cambi\u00f2 in maniera radicale. Il tumore ritorn\u00f2 e nel 2017 mor\u00ec all'et\u00e0 di 72 anni a causa dello stesso.\nCarriera.\nInizi.\nDa sempre grande fan di wrestling, Heenan crebbe tra Chicago e Indianapolis. Inizi\u00f2 precocemente ad interessarsi al mondo del wrestling professionistico fin da ragazzo, fungendo da portaborse per i lottatori, e vendendo rinfreschi durante gli eventi. La prima occupazione di rilievo nel wrestling per Heenan fu come manager heel nel 1965 quando si faceva chiamare \"Beautiful Bobby Heenan\". La sua gimmick \u00e8 rimasta pi\u00f9 o meno la stessa nel corso degli anni, un astuto manager affarista e chiacchierone che per\u00f2 si tramutava in un codardo se il confronto si spostava dal piano verbale al piano fisico. All'epoca, i cosiddetti \"cattivi\" erano spesso accompagnati da manager che facevano loro da portavoce durante le interviste, aizzando la folla durante gli incontri, elaborando nell'ombra macchinazioni sleali al fine di far prevalere il proprio assistito. Bobby \"The Brain\" Heenan divenne presto il manager di alcuni tra i pi\u00f9 talentuosi wrestler del mondo, creando la stable \"The Heenan Family\", gruppo di lottatori heel che continuer\u00e0 ad esistere, sotto diverse incarnazioni e in differenti federazioni, per pi\u00f9 di vent'anni.\nAmerican Wrestling Association.\nNel 1969, Heenan entr\u00f2 nella American Wrestling Association (AWA) in qualit\u00e0 di manager e occasionale tag team partner dei The Blackjacks, in seguito inizier\u00e0 a far da manager a Nick Bockwinkel e a Ray \"The Crippler\" Stevens, duo che divenne per svariate volte campione mondiale di coppia AWA, grazie alla guida di Heenan. L'AWA fu il punto di partenza per la prima versione della Heenan Family, che all'epoca consisteva in Bockwinkel, Stevens, Bobby Duncum Sr., e Blackjack Lanza. Nel 1975, con Heenan nel suo angolo, Bockwinkel conquist\u00f2 il primo dei suoi molti titoli di campione mondiale AWA, ponendo fine al regno da campione di Verne Gagne durato ben sette anni. Mentre Bockwinkel era campione AWA, nel 1976, Lanza e Duncum vinsero l'AWA World Tag Team Title, rendendo Heenan il primo manager della storia ad avere tra i propri clienti sia il campione mondiale assoluto sia i campioni mondiali di coppia. Durante il feud che contrappose Bockwinkel e Stevens contro The Crusher e Dick the Bruiser, fu proprio Bruiser che chiam\u00f2 per la prima volta Heenan con un soprannome che diventer\u00e0 famoso: \"Weasel\" (faina, donnola, animale che negli Stati Uniti \u00e8 considerato simbolo di codardia). L'appellativo \"Weasel\" rester\u00e0 appiccicato addosso a Heenan per tutto il resto della sua carriera.\nAll'inizio del 1979, Heenan lasci\u00f2 la AWA per andare nella National Wrestling Alliance (divisione della Georgia). La ragione di questa dipartita, venne spiegata ai fan con la storyline di Heenan che doveva scontare un anno di sospensione dalla AWA per comportamento scorretto (kayfabe). Fece ritorno a fine 1979 ritornando a far da manager a Nick Bockwinkel in diversi incontri, incluso un match nel 1983 contro un giovane di belle speranze di nome Hulk Hogan. Sempre nel 1983 Heenan si infortun\u00f2 seriamente al collo mentre lottava in Giappone, e dovette prendersi un periodo di riposo lontano dalle scene.\nWorld Wrestling Federation.\nNel 1984, Vince McMahon aveva portato via Heenan dalla AWA per fargli fare da manager a Jesse \"The Body\" Ventura; per\u00f2, per motivi di salute, Ventura mise fine alla sua carriera come wrestler attivo proprio poco tempo dopo l'arrivo di Heenan in WWF. Allora Heenan divent\u00f2 invece il manager di Big John Studd durante il suo feud contro Andr\u00e9 the Giant, e presto riform\u00f2 la sua Heenan Family. Durante gli anni di Heenan in WWF, la Heenan Family avr\u00e0 tra i suoi membri Studd, Ken Patera, \"Mr. Wonderful\" Paul Orndorff, King Kong Bundy, Andr\u00e9 the Giant, High Chief Sivi Afi, i Brain Busters (gli ex Horsemen Arn Anderson e Tully Blanchard), \"Ravishing\" Rick Rude, Harley Race, gli Islanders (Haku e Tama), Hercules Hernandez, Barbarian, Mr Perfect, Terry Taylor, e The Brooklyn Brawler. Come manager, Heenan sar\u00e0 sempre uno degli uomini pi\u00f9 odiati dai fan, spesso \"il pi\u00f9 odiato\" in assoluto della federazione. Heenan ebbe anche un celebre feud con Andr\u00e9 The Giant mentre era manager di Big John Studd, il quale aveva sfidato Andr\u00e9 in un Bodyslam Match con in palio 15.000 dollari per chi fosse riuscito a schiacciare l'altro al tappeto per primo durante \"WrestleMania I\", e nel quale Andr\u00e8, se avesse perso, avrebbe dovuto ritirarsi dal wrestling.\nDurante gli anni ottanta, Heenan e la sua Heenan Family ebbero poi un monumentale feud con l'icona del wrestling mondiale Hulk Hogan, e Heenan guid\u00f2 due sfidanti al titolo di Hogan in due edizioni di \"WrestleMania\", King Kong Bundy nel 1986, e Andr\u00e9 The Giant nel 1987. Andr\u00e9 non riusc\u00ec a vincere la cintura a \"WrestleMania III\", ma in seguito sconfisse Hogan per il titolo nel 1988 durante un controverso match dopo il quale regal\u00f2 la cintura a \"The Million Dollar Man\" Ted DiBiase. Altro feud importante dell'epoca fu quello che vide Heenan contrapposto a The Ultimate Warrior, durante il quale reintrodusse il costume da weasel dei tempi dell'AWA, in incontri che prevedevano in caso di sconfitta di Heenan (matematica), che Warrior gli facesse indossare a forza il costume tra le risate del pubblico.\nDopo essere stato deriso per anni nella WWF (specialmente da Gorilla Monsoon) per non essere mai stato manager di un campione WWF, Heenan riusc\u00ec finalmente nell'impresa quando \"Ravishing\" Rick Rude sconfisse Ultimate Warrior per il titolo Intercontinentale. Poco dopo, port\u00f2 i Brain Busters alla conquista del WWF World Tag Team Championship, diventando il manager ad avere non solo un campione tra i suoi clienti, ma ben due dei maggiori titoli in casa allo stesso tempo, traguardo che era stato gi\u00e0 ottenuto da Jimmy Hart due anni prima. Qualche mese dopo, guid\u00f2 anche la Colossal Connection (Andr\u00e9 &amp; Haku) a vincere il WWF Tag Team Championship. Inoltre, anche Mr Perfect, altro suo cliente dell'epoca, vinse il primo dei suoi due titoli Intercontinentali. In un anno e mezzo, Heenan pass\u00f2 dall'essere il manager che non aveva mai avuto un campione in scuderia, ad avere guidato due tag team al titolo mondiale di coppia e due wrestler a tre titoli Intercontinentali.\nLa crescente popolarit\u00e0 di Heenan in WWF, venne consolidata dall'istituzione di un talk show (parodia di quelli reali) dal nome \"The Bobby Heenan Show\", che veniva trasmesso regolarmente in TV durante \"Prime Time Wrestling\". Il siparietto comico era co-condotto da Heenan insieme a Jamison Winger e conteneva delle vallette \"molto\" sovrappeso chiamate le \"Oinkettes\".\nA causa di disturbi al collo, che non gli rendevano possibile prendere dei colpi violenti come spesso poteva capitare in qualit\u00e0 di manager a bordo ring, nel 1991 Heenan si ritir\u00f2 dall'attivit\u00e0 di manager per diventare un \"giornalista televisivo\" a tempo pieno. Nonostante ci\u00f2, Heenan sporadicamente ritornava alla sua vecchia attivit\u00e0 di manager heel. Quando la WWF ingaggi\u00f2 Ric Flair, Heenan pass\u00f2 diverse settimane parlando di lui in termini entusiastici definendolo \"il vero campione mondiale dei pesi massimi\" (all'epoca Flair era ancora detentore dell'NWA World Heavyweight Championship e se ne era andato dalla WCW senza cedere il titolo ed anzi portandosi via la cintura di campione). Heenan non fu mai il manager vero e proprio di Flair, ma piuttosto un \"portavoce\", e lasci\u00f2 al suo ex-cliente Mr. Perfect, che si era temporaneamente ritirato per infortunio, il compito di accompagnare Flair a bordo ring. Alla \"Royal Rumble\" 1993, Heenan introdusse poi Lex Luger al debutto in WWF.\nWorld Championship Wrestling.\nNel 1994, Heenan firm\u00f2 per la WCW come commentatore TV. Fece le telecronache durante svariati episodi di \"Monday Nitro\" e \"Thunder\", come anche in diverse edizioni di \"Clash of the Champions\" e in altri pay-per-view della federazione. Anche in WCW Heenan si comportava come un heel, tessendo le lodi dei \"cattivi\" e sminuendo i beniamini del pubblico durante le telecronache. La permanenza in WCW di Heenan non fu per\u00f2 felice a causa di forti contrasti con Eric Bischoff e Tony Schiavone.\nNel 1995, dovette operarsi al collo e al termine della convalescenza, ritorn\u00f2 sulle scene durante \"Great American Bash 1996\", appena in tempo per guidare alla vittoria Ric Flair e Arn Anderson contro Steve McMichael e Kevin Greene.\nA fine gennaio 2000, la WCW lo rimpiazz\u00f2 come telecronista di \"Monday Nitro\" e dei pay-per-view, con Mark Madden. Continu\u00f2 a lavorare come commentatore a \"Thunder\" insieme a Mike Tenay fino all'aprile 2000. I due furono poi raggiunti da Tony Schiavone. Quindi Heenan venne sostituito da Stevie Ray a \"Thunder\", prima di lasciare definitivamente la federazione nel novembre seguente.\nMorte.\nIl 17 settembre 2017, Heenan \u00e8 morto all'et\u00e0 di 72 anni nella sua residenza di Largo, in Florida, dopo una lunga battaglia contro il cancro alla gola."}
{"id": "1193656", "revid": "120668569", "url": "https://it.wikipedia.org/wiki?curid=1193656", "title": "Marpahis", "text": "Marpahis era una carica onorifica e militare in uso presso i Longobardi, attestata nella \"Historia Langobardorum\" di Paolo Diacono. Tradotto generalmente con \"scudiero\", il \"marpahis\" rivestiva in realt\u00e0 una funzione pi\u00f9 complessa e dai contorni non pienamente definiti, il marpahis era una delle cariche pi\u00f9 importanti del palazzo reale di Pavia. Di certo si trattava di una carica onorifica nel drappello di armati a guardia del sovrano, forse una sorta di porta-scudo; in alternativa, \u00e8 possibile che il suo ruolo fosse quello di custode dei cavalli regi: ad esempio Gisulfo, duca del Friuli fu marpahis del re Alboino, a cui chiedette mandrie di cavalle di buona razza."}
{"id": "1193657", "revid": "247222", "url": "https://it.wikipedia.org/wiki?curid=1193657", "title": "Les Surfs", "text": "Les Surfs fu un gruppo musicale pop malgascio composto dai sei fratelli Coco (1939), Pat (1941), Rocky (1942), Dave (1943), Monique (1945-1993) e Nicole Rabaraona (1946-2000); attivo dal 1963 al 1971, ebbe notevole popolarit\u00e0 negli anni sessanta soprattutto nei Paesi francofoni.\nStoria.\nIl nome originale del gruppo, Rabaraona 6 mianadahy, malgascio per \"I 6 fratelli Rabaraona\" e noti in francese come \"Rabaraona fr\u00e8res et s\u0153urs\", deriva dal fatto che esso era formato da sei dei dodici fratelli di cui si componeva la famiglia Rabaraona di Tananarive; quando il 14 ottobre 1958 nacque la Repubblica del Madagascar, i sei fratelli, quattro ragazzi e due ragazze tra i 12 e i 19 anni, vinsero un concorso canoro organizzato per l'occasione da Radio Tananarive.\nIn Italia parteciparono a tre edizioni consecutive del Festival di Sanremo, interpretando nel 1965 \"Si vedr\u00e0\" (in abbinamento con Vittorio Inzaina), nel 1966 \"In un fiore\" (con Wilma Goich) e \"Cos\u00ec come viene\" (con Remo Germani), nel 1967 \"Quando dico che ti amo\" (con Annarita Spinaci), che si classific\u00f2 al secondo posto.\nHanno inciso una \"cover\" in francese ed una in italiano dello standard di Trini Lopez \"If I Had a Hammer\" (Datemi un martello).\nSono invece tre le lingue nelle quali hanno interpretato \"I Only Want to Be with You\", brano portato al successo nel 1963 da Dusty Springfield: alle versioni in francese (\"A pr\u00e9sent tu peux t'en aller\") ed italiano (\"E adesso te ne puoi andare\") del 1964, fa seguito quella in spagnolo (intitolata \"Ahora te puedes marchar\") del 1966. Negli anni 2000 ne \u00e8 stata fatta una versione in chiave heavy metal dalla band danese Volbeat, inserita nel loro primo album del 2005 The Strength/The Sound/The Songs."}
{"id": "1193664", "revid": "2208426", "url": "https://it.wikipedia.org/wiki?curid=1193664", "title": "Luciana Turina", "text": "Biografia.\nA causa della sua fisicit\u00e0 fu costretta a cantare per molti anni nascosta da un paravento. Finch\u00e9 una sera, mentre si esibiva in un locale a Peschiera del Garda, un cliente di Napoli disse al gestore: \"questa guagliona \u00e8 troppo brava, la voglio vedere\".\nPer la sua voce calda, da blues, fu soprannominata dalla stampa \"La negra bianca\" e la \"Ella Fitzgerald italiana\".\nCome cantante \u00e8 famosa soprattutto negli anni sessanta. Nel 1965 vince il Festival di Castrocaro interpretando \"Come ti vorrei\", acquisendo cos\u00ec il diritto a partecipare al Festival di Sanremo 1966, nel quale propone \"Dipendesse da me\", non venendo per\u00f2 ammessa alla serata finale.\nNel 1970 posa, coperta da veli, per \"Playboy\" e \"Playmen\". Nel 1972 ha pubblicato il suo unico album, \"Perch\u00e9 qualcuno un giorno mi ha dato la vita e... una voce\", con gli arrangiamenti di Vince Tempera; nel disco suonano, tra gli altri, Ellade Bandini, Alfredo Golino e Massimo Luca.\nNegli anni settanta pubblica altri 45 giri di scarso successo commerciale, e nel 1981 interpreta il brano \"Petite Creature\", scritto da Ennio Morricone e Mauro Bolognini, inserito nella colonna sonora del film \"La storia vera della signora dalle camelie\", diretto da Mauro Bolognini.\nNel 2001, insieme ad altri artisti come Giorgio Consolini, I Santo California e Jack La Cayenne, prende parte al progetto scritto da Enzo Carnevale \"Come nelle favole\", un libro accompagnato da un CD, dove interpreta il brano \"Musica \u00e8\" (E. Carnevale - F. Rico - A. Giraldi).\nBen pi\u00f9 rilevante la sua carriera da attrice, con la partecipazione a una trentina di lungometraggi da caratterista, grazie anche al fisico possente; ha girato anche alcuni film di commedia erotica all'italiana. Rilevante inoltre il suo contributo come personaggio televisivo, grazie alla partecipazione ai variet\u00e0 Rai \"Settimo anno\" del 1978, insieme a Lando Buzzanca ed Ivana Monti, \"Patatrac\" (1982) di Gianni Boncompagni con Franco Franchi e Ciccio Ingrassia, o ancora nel 1988 in \"Aperto per ferie\", insieme a Michele Mirabella.\nLuciana Turina \u00e8 stata sposata due volte; nel 2008 si \u00e8 trasferita in un quartiere residenziale di Palermo, dove risiede con il suo attuale compagno. Oggi continua con impegno ad esibirsi dal vivo soprattutto in pi\u00e8ce teatrali e ogni tanto appare in qualche trasmissione televisiva come \"I migliori anni\", \"Pomeriggio Cinque\", \"Il Tempo Vola?\" e \"Techetechet\u00e8\".\nNel 2018 ha inciso un nuovo brano dal titolo \"Terra\", scritto da Moreno Rossi, per l'etichetta \"Ghiro Records\", accompagnato da un videoclip diretto da Massimiliano Zeuli."}
{"id": "1193667", "revid": "287204", "url": "https://it.wikipedia.org/wiki?curid=1193667", "title": "Campionato mondiale di motocross 2007", "text": "Il Campionato mondiale di motocross del 2007 si \u00e8 disputato su 15 prove svoltesi tra il 1\u00ba aprile e il 2 settembre.\nMX1.\nIl mondiale MX1 2007 \u00e8 stato vinto dal belga Steve Ramon, gi\u00e0 campione della MX2 nel 2004, su Suzuki RM-Z 450, che si \u00e8 imposto sul connazionale Kevin Strijbos anch'esso su Suzuki, classificatosi secondo anche nel mondiale 2006.\nI veri protagonisti del mondiale, come nella MX2, sono stati gli infortuni che hanno lasciato una pesantissima traccia sulle sorti finali del mondiale, mettendo totalmente fuorigioco il dominatore indiscusso della stagione fino a Faenza ossia il neozelandese Joshua Coppins e penalizzando anche Strijbos.\nChi ne \u00e8 uscito involontariamente avvantaggiato \u00e8 stato Ramon che, con una stagione non eccezionale ma con un'ottima regolarit\u00e0 (ha totalizzato sempre almeno 23 punti per GP), si \u00e8 aggiudicato il titolo mondiale con sole 2 vittorie di manches durante l'anno su 30 disponibili.\nAnche il titolo costruttori \u00e8 andato alla casa di Hamamatsu che ha piazzato i suoi 2 migliori piloti nelle prime due posizioni.\nFino all'ultimo tuttavia il titolo \u00e8 rimasto in bilico tra Hamamatsu (Suzuki) e Iwata (Yamaha), tanto che Yamaha, priva del suo pilota di punta Coppins messo fuori dai giochi da un infortunio, ha potuto contare per un GP su Antonio Cairoli, fresco campione della MX2 con la Yamaha, che \u00e8 riuscito a racimolare 47 punti per il suo costruttore, comunque non sufficienti a mantenere la leadership.\nPer la terza posizione \u00e8 stata battaglia fino all'ultimo tra il francese S\u00e9bastien Pourcel (Kawasaki), Kevin Strijbos e l'italiano David Philippaerts (KTM), ma alla fine il piazzamento \u00e8 andato all'infortunato Joshua Coppins, con Strijbos che all'ultima gara gli ha strappato anche la seconda piazza. Philippaerts ha conquistato il GP di Germania ed \u00e8 salito sul podio in numerose circostanze, ma ha pagato qualche \"stop\" di troppo, causato da problemi sia tecnici che fisici, ed ha concluso solo al sesto posto, superato anche dal gigante belga Ken de Dycker (Honda).\nIl mondiale 2007 ha visto per la prima volta la partecipazione di una moto bicilindrica, ossia la Aprilia MXV 4.5.\nNonostante l'impegno profuso nel tentativo di addolcire il bicilindrico nato per il motard e l'enduro e nel cercare di colmare il gap con le concorrenti, molto pi\u00f9 leggere e soprattutto progettate appositamente per il cross, la stagione dei due piloti della casa di Noale non \u00e8 stata delle migliori.\nI due piloti, ossia l'italiano e 3 volte iridato Alessio Chiodi e il belga Cedric Melotte, si sono classificati rispettivamente 27\u00b0 e 32\u00b0, racimolando un 7\u00ba posto nella classifica costruttori con 50 punti.\nIl piazzamento migliore della Aprilia \u00e8 stato un 12\u00ba posto di Melotte, proprio nell'ultimo GP dell'anno, in gara 2.\nNel tentativo di addolcire l'erogazione del bicilindrico, i tecnici Aprilia durante gli ultimi GP della stagione hanno sfoggiato un motore con schema di scoppi \"big bang\", curiosa scelta che sinora si era vista solo nelle 500 e nella MotoGP.\nAssieme ad Aprilia, nel mondiale 2007 MX1 c'\u00e8 stata un'altra new entry, la casa artigianale italiana WRM con la sua specialissima moto con telaio e forcellone in carbonio, affidata nel mondiale all'esperto Cristian Beggi.\nL'italiano si \u00e8 classificato 34\u00ba nel mondiale raccogliendo 15 punti disputando 8 gare su 15 e ottenendo un 15\u00ba posto come miglior risultato, piazzamento molto lusinghiero per una casa cos\u00ec giovane e soprattutto cos\u00ec piccola.\nA completare il terzetto delle case italiane nel mondiale c'\u00e8 TM, anch'essa una casa di dimensioni abbastanza piccole anche se con una grandissima esperienza nell'offroad.\nTM ha affidato la sua MX-F 450 al belga Manuel Priem che si \u00e8 classificato 13\u00ba, sfiorando il podio di manches e di GP in Portogallo, con un ottimo 15-18.\nNelle ultime gare della stagione la TM ha apportato un fondamentale miglioramento alla moto di Priem ossia il nuovo telaio perimetrale in alluminio che verr\u00e0 montato da ottobre anche sulle moto di serie 2008.\nMX2.\nIl Mondiale MX2 del 2007 ha visto il dominio pressoch\u00e9 totale del pilota siciliano della Yamaha Team De Carli Antonio Cairoli che ha mantenuto la tabella portanumero rossa di leader del mondiale sin dalla prima gara, non lasciandola mai.\nLa certezza matematica del titolo per il pilota di Patti \u00e8 arrivata nel 13\u00ba gran premio della stagione, ossia quello in Irlanda del Nord a Moneyglass dove ha messo le mani sul suo secondo titolo mondiale con un eloquente 25-25.\nIl suo primo inseguitore, ossia il campione del mondo 2006 Christophe Pourcel \u00e8 stato messo fuori dai giochi da un brutto incidente occorso durante il warm up a Moneyglass, infortunandosi gravemente al bacino e alla spalla sinistra, lasciando cos\u00ec strada libera non solo a Cairoli ma anche all'astro nascente della KTM Tommy Searle, protagonista di un ottimo finale di stagione.\nCon il titolo mondiale gi\u00e0 in tasca, Cairoli si \u00e8 permesso il lusso di disputare il 14\u00ba gran premio della stagione, ossia quello di Gran Bretagna nella MX1 con una 450cc.\nSorprendendo tutti ha vinto una manche e si \u00e8 assicurato anche la vittoria del GP alla sua prima apparizione nella classe regina, dando cos\u00ec un aiuto importante a Yamaha per la classifica del titolo costruttori, e accumulando importante esperienza in vista di un eventuale passaggio nella MX1."}
{"id": "1193671", "revid": "1980365", "url": "https://it.wikipedia.org/wiki?curid=1193671", "title": "Jean-\u00c9tienne-Marie Portalis", "text": "Biografia.\nFu investito del compito di progettare il \"Code Civil\" in qualit\u00e0 di esperto di \"droit ecrit\" di base romanistica del \"Midi\" (sud) della Francia, insieme agli altri tre giuristi (definiti familiarmente \"artisans\") Fran\u00e7ois Denis Tronchet, F\u00e9lix Julien Jean Bigot de Pr\u00e9ameneu e Jaques Maleville.\nInfluenzato da Kant e dalla scienza giuridica di area germanica (con la quale venne a contatto durante la proscrizione seguita al colpo di Stato del 18 fruttidoro), si dedic\u00f2 in particolare al lavoro di stesura del Libro preliminare - in 39 articoli - del Code Napol\u00e9on, tagliato e ridotto a Titolo preliminare prima della promulgazione definitiva.\nFu membro dell'Acad\u00e9mie fran\u00e7aise, massone, fu membro della Loggia \"L'Amiti\u00e9\" di Aix-en-Provence."}
{"id": "1193672", "revid": "122583404", "url": "https://it.wikipedia.org/wiki?curid=1193672", "title": "Pietro Berri", "text": "Vita.\nNato a Sanremo, nella Riviera dei Fiori, si trasfer\u00ec nel 1918 a Genova dove comp\u00ec i suoi studi sulla medicina conseguendo la laurea presso l'universit\u00e0 genovese. Esercit\u00f2 la propria professione di medico dapprima presso l'Ospedale San Martino di Genova e in seguito all'ospedale di Rapallo dove fu primario e direttore sanitario.\nA Rapallo, citt\u00e0 dove si trasfer\u00ec definitivamente, oltre ad esercitare la propria carica professionale fu autore di numerosi studi sulla citt\u00e0 ligure che pubblic\u00f2 in diversi libri tra i quali il volume \"Rapallo nei secoli. Rievocazioni e scorribande\" del 1964.\nNel 1946 fu tra i fondatori del \"Circolo Artistico Culturale del Tigullio\", con sede a Rapallo, portandovi importanti personalit\u00e0 musicali e organizzando spettacoli culturali o conferenze a tema. Cur\u00f2 la ristrutturazione del locale convento delle Clarisse, trasformato in seguito nell'attuale teatro-auditorium, dove il circolo svolse le sue ultime manifestazioni prima della cessazione avvenuta nel 1966. Mor\u00ec a Genova nel 1979.\nGli studi su Sibelius e Paganini.\nIn quegli anni approfond\u00ec le ricerche sul compositore finlandese Jean Sibelius che nei primi anni del Novecento soggiorn\u00f2 presso una certa Pensione Suisse sul lungomare rapallese, dove compose la Sinfonia N\u00b02 in re maggiore. Berri ritrov\u00f2 consultando documenti e antiche fotografie dell'epoca l'esatta locazione dell'albergo dove venne successivamente posta una targa commemorativa. Allo scoprimento della lapide parteciparono diverse autorit\u00e0 finlandesi tra cui il console che insign\u00ec Pietro Berri dell'onorificenza della \"Croce di Cavaliere dell'Ordine della Rosa Bianca di Finlandia\".\nDedic\u00f2 i suoi studi in buona parte a Niccol\u00f2 Paganini, rintracciandone opere e disegnandone ritratti anche dal punto di vista medico, ottenendo dal Comune di Chiavari il premio \"Fronda d'Oro\" (riconoscimento culturale ai liguri benemeriti) per i suoi contributi storici e biografici sul compositore e sulla storia della medicina.\nSu Paganini pubblic\u00f2 il libro \"Il Calvario di Paganini\" e fond\u00f2 a Genova, insieme a Alma Brughera Capaldo e Edward Neill, l'Istituto di Studi Paganiniani. Grazie ad una ricerca personale ritrov\u00f2, su segnalazione di un antiquario di Londra, un'anonima partitura per violino attribuita dal Berri al violinista genovese. Sempre a Genova fu uno dei fondatori della Giovine Orchestra Genovese."}
{"id": "1193673", "revid": "125190926", "url": "https://it.wikipedia.org/wiki?curid=1193673", "title": "Mario Zelinotti", "text": "Biografia.\nLa sua notoriet\u00e0 si concentra soprattutto negli anni sessanta.\nInizia la carriera presentandosi al Festival degli sconosciuti di Ariccia. Viene contattato dalla casa discografica RCA Italiana, la quale, per\u00f2, non gli fa pubblicare niente. Passa allora alla Durium, con la quale incider\u00e0 quasi tutti i suoi successi.\nDopo il discreto successo ottenuto nel 1964 con \"Chieder\u00f2\" (una \"cover\" di \"Little Town Flirt\" di Del Shannon con testo tradotto in italiano da Pino Cassia), partecipa a \"Un disco per l'estate\" nel 1965 con \"Lei dice\"; nello stesso anno recita nel musicarello Viale della Canzone, diretto da Tullio Piacentini.\nPartecipa poi al Cantagiro 1966 nel girone B con \"Quando un ragazzo si trova nei guai\", e sempre nello stesso anno al Festival delle Rose 1966 con \"Cammelli e scorpioni\".\nL'anno successivo debutta al Festival di Sanremo 1967 in abbinamento con Little Tony, piazzandosi rispettivamente al 12\u00ba posto con \"Cuore matto\", partecipa al Cantagiro 1967 nel girone A con \"Tutti vogliono andare in cielo\", e con \"Piccola\" \u00e8 in gara al Festival delle Rose 1967.\nNel 1968 ritorna a Un disco per l'estate con \"Un colpo al cuore\", canzone che presenta anche al Cantagiro 1968. In quello stesso anno appare, nel ruolo di un cantante, nella miniserie televisiva \"La donna di quadri\", con il tenente Sheridan.\nRitorna a Sanremo nel 1969, nuovamente abbinato a Little Tony, e si classifica al 12\u00ba posto con \"Bada bambina\".\nL'anno successivo \u00e8 in gara a Un disco per l'estate 1970 con \"Dove andranno le nuvole\"; torna alla stessa manifestazione nel 1971 con \"Tu cuore mio\", dopodich\u00e9 continua la carriera con esibizioni dal vivo e qualche altro 45 giri per qualche anno (con lo pseudonimo Sonny Blanco), fino al ritiro dall'attivit\u00e0.\nLa morte.\nZelinotti muore il 1\u00ba febbraio 2013, a Rocca di Papa; aveva 70 anni."}
{"id": "1193676", "revid": "2110845", "url": "https://it.wikipedia.org/wiki?curid=1193676", "title": "Guido Magnone", "text": "Guido Magnone arriv\u00f2 in Francia a tre anni con i suoi genitori Mario ed Eugenia Lisa. Dopo gli studi artistici scopr\u00ec la montagna e in breve divenne uno dei migliori arrampicatori della sua generazione, inserendo tra i suoi record la conquista di cime prestigiose come la parete ovest del Petit Dru nelle Alpi, la prima conquista del Fitz Roy in Patagonia con Lionel Terray o il Makalu nell'Himalaya.\nDal 1956 al 1965 \u00e8 stato presidente del Groupe de haute montagne.\nPer quanto riguarda la sua attivit\u00e0 di scultore, una sua opera \u00e8 esposta nel Museo all'aperto di Etroubles, in Valle d'Aosta.\nImprese.\nNumerose spedizioni nel Caucaso e nelle montagne Rocciose."}
{"id": "1193678", "revid": "15756", "url": "https://it.wikipedia.org/wiki?curid=1193678", "title": "Ezequiel Garay", "text": "Biografia.\nDal 2011 \u00e8 sposato con la valletta e presentatrice di Telecinco Tamara Gorro.\nCarriera.\nClub.\nDebutt\u00f2 nel 2004 nel Newell's Old Boys. Nel torneo seguente riusc\u00ec anche a segnare un gol nel classico della citt\u00e0 di Rosario contro il Central, prima di trasferirsi durante il calciomercato invernale nel Racing Santander. Nell'ultima stagione ha siglato 10 gol di cui 7 su rigore, in 30 partite disputate; ha inoltre segnato due penalty nella partita contro il , contribuendo in modo determinante alla vittoria della sua squadra per 2-1.\nIl 19 maggio 2008, a meno di ventiquattr'ore dalla fine della stagione, viene acquistato proprio dai madrileni per 10 milioni di euro, ma rimane a Santander un altro anno con la formula del prestito. Dal giugno 2009 veste definitivamente la maglia dei \"Blancos\", dove disputa 25 partite siglando 1 rete.\nBenfica.\nIl 16 luglio 2011, il Benfica annuncia l'acquisto del centrale argentino per 5 milioni di euro. Soprattutto durante la stagione 2013-2014 Garay si mette in mostra, formando con Luis\u00e3o la coppia difensiva titolare dei lusitani e conquistando campionato e coppa nazionale, raggiungendo inoltre la finale di Europa League (poi persa contro il ).\nZenit San Pietroburgo.\n2014-2015.\nIl 25 giugno 2014 firma un contratto quinquennale con lo Zenit San Pietroburgo lasciando il Benfica dopo tre stagioni per una cifra stimata di 15 milioni di euro di cui la met\u00e0 va al come da precedenti accordi. La prima presenza la trova il 30 luglio nella gara d'andata degli spareggi di Champions League persa 1-0 sul campo dell'Apoel Limassol. Il 2 agosto trova la prima presenza nella prima giornata di campionato nella partita vinta 4-0 sul campo dell'Arsenal Tula. Il 6 dicembre segna il suo primo gol con i russi nel 4-0 contro il Krasnodar. Il 19 febbraio 2015 trova la prima presenza con la maglia dei russi in Europa League nella partita vinta per 1-0 contro gli olandesi del PSV e nell'occasione tocca quota 300 presenze in carriera fra i vari club. Il 17 maggio vince il suo primo trofeo con la maglia dello Zenit, aggiudicandosi il campionato russo con due turni d'anticipo in virt\u00f9 del pareggio per 1-1 sul campo dell'Ufa. Colleziona in tutto 42 presenze e 1 gol.\n2015-2016.\nInizia la nuova stagione vincendo il secondo trofeo con la squadra russa, ovvero la Supercoppa russa battendo in finale la Lokomotiv Mosca ai calci di rigore dopo che i tempi regolamentari e supplementari si erano chiusi sul punteggio di 1-1. Trova il primo gol stagionale il 21 novembre nella partita giocata in casa e vinta 3-0 contro l'Ural e si ripete il 3 dicembre nell'1-1 con l'Ufa. In campionato la squadra arriva terza, in Champions viene eliminata agli ottavi dalla sua ex squadra, il Benfica, e vince la Coppa di Russia contro il CSKA Mosca per 1-4. In questa stagione mette insieme 28 presenze e 2 gol.\nComplessivamente con la maglia dello Zenit ha giocato 70 partite e segnato 3 gol in due stagioni.\nValencia e ritiro.\nIl 31 agosto 2016 viene ceduto per 25 milioni di euro al Valencia con cui firma un contratto quadriennale. Nel settembre successivo fa il suo esordio con la squadra in Liga contro il Real Betis, nell'occasione realizza il gol del momentaneo 2-2 al minuto 78.\nNel febbraio 2020 subisce una rottura del legamento crociato sinistro, che gli fa concludere la stagione anzitempo. Nel luglio successivo rimane cos\u00ec svincolato.\nDopo essere stato svincolato per una stagione intera, il 16 luglio 2021 annuncia il proprio ritiro dal calcio giocato a causa di un continuo problema a un fianco che lo tormenta da tre anni.\nNazionale.\nIl 18 maggio 2007 \u00e8 stato convocato per la prima volta dalla nazionale argentina. Il debutto ufficiale avviene il 22 agosto 2007 nell'amichevole di Oslo contro la Norvegia.\nCon la \"albiceleste\" prende parte, senza per\u00f2 mai scendere in campo, alla Copa Am\u00e9rica 2011. Disputa il Mondiale 2014 tenutosi in Brasile, giocando ogni partita da titolare.\nStatistiche.\nPresenze e reti nei club.\n\"Statistiche aggiornate al 29 marzo 2020.\""}
{"id": "1193680", "revid": "247222", "url": "https://it.wikipedia.org/wiki?curid=1193680", "title": "Gian Pieretti", "text": "Biografia.\nGli inizi.\nNasce a Ponte Buggianese, in provincia di Pistoia, il 12 maggio 1940. Dopo essersi trasferito a Milano nel 1959, inizia a suonare in un gruppo, I Satelliti, che accompagna Ricky Gianco, e a comporre canzoni insieme a Gianco, che le incide; durante una serie di serate in Belgio ha modo di ascoltare una canzone di Salvatore Adamo (con cui si esibiscono in una manifestazione) che in quel periodo riscuote molto successo, \"Amour perdu\". Ritornato in Italia, firma un contratto con la Vedette e incide la canzone del cantautore belga nel 1963 in un 45 giri inciso con lo pseudonimo \"Perry\", con il titolo \"Perduto amor\".\nCon alcune modifiche alla musica, il brano viene firmato da Pieretti e Gianco. Il disco contiene sul lato B una canzone scritta dai due musicisti, \"Uno strano ragazzo\", che \u00e8, dopo \"Coccinella\" di Ghigo Agosti, la prima canzone nella musica leggera italiana ad occuparsi di omosessualit\u00e0. Dal secondo 45 giri in poi usa lo pseudonimo Gian Pieretti e comincia a far serate in proprio con un suo gruppo di accompagnamento, I Grifoni (che diventeranno, con qualche cambiamento nella formazione, i Quelli e, in seguito, la Premiata Forneria Marconi), con Roberto Frizzo alla chitarra (sostituito alla fine del 1965 da Giorgio Logiri). Questi primi singoli, a met\u00e0 tra il beat ed il genere tipico dei cantautori, riscuotono un successo relativo: l'esplosione avviene nel 1966.\nIl successo.\nPochi mesi prima ha avuto successo, anche in Italia, Donovan: Pieretti scrive con Ricky Gianco una canzone che musicalmente si ispira alle melodie del cantore d'oltremanica e che nel titolo cita uno dei primi brani di Donovan, \"Catch the wind\": la canzone, che diventer\u00e0 un classico degli anni '60, \u00e8 \"Il vento dell'est\" e porta per la prima volta il cantautore nelle posizioni alte dell'hit-parade. Pieretti ha inoltre modo di conoscere personalmente Donovan, ed \u00e8 proprio lui a fare il suo nome al celebre scrittore Jack Kerouac che, dopo aver ascoltato la canzone, lo vuole accanto a s\u00e9 per un breve ciclo di conferenze-happening tenute a Milano, Roma e Napoli nell'ottobre dello stesso anno: ci\u00f2 gli conferisce una credibilit\u00e0 ed uno spessore che lo pongono in un'area colta del beat italiano.\nL'anno dopo partecipa al Festival di Sanremo in coppia con Antoine con \"Pietre\", ancora una volta scritta con Gianco: la canzone, costruita sulla falsariga di \"Rainy day women #12 &amp; 35\" di Bob Dylan (pubblicata pochi mesi prima in Blonde on Blonde), nell'esecuzione dell'autore pone in risalto l'aspetto di canzone di protesta, mentre la versione dell'artista francese (che risulter\u00e0 essere alla fine dell'anno la pi\u00f9 venduta) trasforma il brano in una sorta di marcetta commerciale.\nSul retro Pieretti riprende una canzone, \"Via con il tempo\", che aveva scritto per i Quelli: la loro incisione era pi\u00f9 vicina al beat, mentre quella di Pieretti si caratterizza per le sonorit\u00e0 folk. Il successo, comunque, fa s\u00ec che la Vedette gli consenta la pubblicazione di un album, \"Se vuoi un consiglio\", che oltre a racchiudere quasi tutti i 45 giri pubblicati, contiene qualche brano inedito. Altro successo dell'anno \u00e8 \"Julie 367.008\", con la musica caratterizzata dall'uso del sitar: una curiosit\u00e0 legata a questo brano \u00e8 che il numero citato \u00e8 quello del telefono di Dori Ghezzi, all'epoca amica del cantante.\nIn questo periodo si parla di Pieretti in alcune riviste per il suo fidanzamento con la segretaria del Clan Celentano, Grazia Letizia Veronese, che diventer\u00e0 in seguito la moglie di Lucio Battisti.\nCambia poi casa discografica, passando alla Dischi Ricordi, dove continuano le canzoni di successo come \"Felicit\u00e0 felicit\u00e0\", che partecipa al Cantagiro 1968, e \"Celeste\", che partecipa alla stessa manifestazione l'anno successivo, canzone stranamente simile ad \"Atlantis\" di Donovan, che era stata gi\u00e0 pubblicata in Gran Bretagna nel novembre del 1968.\nPubblica il secondo album, \"Il viaggio celeste di Gian Pieretti\", nel 1969.\nAutore per altri artisti.\nNello stesso periodo Gian Pieretti scrive anche molte canzoni di successo per altri artisti: \"Nel ristorante di Alice\", cantata dall'Equipe 84, \u00e8 la pi\u00f9 nota, ma ve ne sono anche molte altre meno conosciute ma altrettanto interessanti, come \"Miss Ann\" e \"Piove sul mondo\" per Rebecca e C, due canzoni acustiche basate su chitarra e flauto. Da ricordare anche \"Accidenti\" per Rocky Roberts e Il Supergruppo, che partecipa al Festival di Sanremo 1970 (e verr\u00e0 incisa anche da Il Balletto di Bronzo), \"Ti voglio\" per Donatello, \"Un viaggio in Inghilterra\" per I Nuovi Angeli, che partecipa al Festival di Sanremo 1972 e \"Domani domani\" per Laura Luca (cantante da lui scoperta e prodotta), che partecipa al Festival di Sanremo 1978.\nIl vestito rosa del mio amico Piero.\nI 45 giri successivi si allontanano sempre pi\u00f9 dal beat per accostarsi decisamente allo stile dei cantautori, ma non riscuotono molto successo; ritorna anche nuovamente alla Vedette per un 45 giri, \"Motocross\" e \"Ho portato la mia vita fin qui\", che passa inosservato. Nel 1973, per\u00f2, la Ricordi gli fa pubblicare un concept album, Il vestito rosa del mio amico Piero, molto coraggioso: riprendendo le tematiche del 45 giri d'esordio, racconta la vicenda di un ragazzo omosessuale. Mai ristampato in Italia (\u00e8 invece reperibile in CD in Giappone), \u00e8 rimasto uno dei due album nella storia della canzone italiana ad affrontare questa tematica (l'altro \u00e8 Come barchette in un tram di Alfredo Cohen, pubblicato comunque alcuni anni dopo). Ovviamente, a causa delle tematiche trattate, il disco non venne minimamente promosso e pubblicizzato e Pieretti non venne chiamato in nessuna trasmissione televisiva.\nL'attivit\u00e0 di produttore.\nL'insuccesso del disco precedente causa l'allontanamento di Pieretti dalla Ricordi ed il suo passaggio alla Dig-It: il cantautore ha conosciuto Ivan Graziani e con il musicista lavora ad un album, Cianfrusaglie, pubblicato nel 1975: nel disco Graziani suona la chitarra, il banjo e il flauto, compone alcune musiche (tra cui quella di \"Francesca no\" e \"Il viola\") e canta nei cori. Il disco, che contiene anche una versione di \"Harvest\" di Neil Young (intitolata \"Canada\" e pubblicata anche su 45 giri), passa inosservato. Da questo momento Pieretti si allontana dall'attivit\u00e0 di cantautore e si dedica alla composizione per altri artisti ed alla produzione (per la gi\u00e0 citata Laura Luca).\nIl ritorno in attivit\u00e0.\nTorna sul mercato solo nel 1989 con il disco Don Chisciotte che, pur non ottenendo successo di vendita, gli consente di riprendere l'attivit\u00e0 dal vivo; viene inoltre chiamato come ospite in alcuni programmi di revival sugli anni 1960. Pubblica poi altri album, tra cui nel 1997 il live \"Caro Bob Dylan...\", in cui propone anche una sua versione di \"Auschwitz\" di Francesco Guccini. Nel 1998 scrive e canta la sigla di apertura de \"Il processo alla tappa\" durante il Giro d'Italia, condotto da Claudio Ferretti, prima edizione moderna del programma televisivo condotto negli anni Sessanta da Sergio Zavoli. Tale sigla risultava introvabile fino al suo caricamento su YouTube.\nNel 2003 la sua canzone \"C'era un bel sole\" viene citata nel romanzo \"Il fasciocomunista\" di Antonio Pennacchi. Nel 2013 incide, insieme a Donatello e a Paki Canzi (il fondatore e cantante de I Nuovi Angeli) con la denominazione \"SOS\" la canzone \"Gaia\", scritta dal cantautore Enzo Maolucci per il testo e da Marco Bonino per la musica; i tre avevano gi\u00e0 collaborato in precedenza, realizzando nel 2009 lo spettacolo \"Beat Generation\" (con gli attori Duilio Martina, Renato Converso e Jessica Resteghini) in cui proponevano i successi del periodo beat alternati con letture di brani di Allen Ginsberg e Jack Kerouac. Il 25 settembre 2013 per festeggiare i cinquant'anni di carriera si tiene all'Auditorium di Mortara (localit\u00e0 nei pressi della quale si \u00e8 nel frattempo trasferito) un concerto a cui partecipano molti dei musicisti con cui ha collaborato Gian Pieretti, tra cui Ricky Gianco, Viola Valentino, Ivan Cattaneo, Marco Bonino, Mario Tessuto, Paki Canzi, Donatello, i Camaleonti ed Elisabetta Viviani.\nNel dicembre 2013 pubblica il suo nuovo album, \"Cinquant'anni da poeta\", un doppio cd con un disco di brani nuovi arrangiati da Marco Bonino e un altro di vecchi successi riarrangiati dal chitarrista Claudio Damiani; l'album \u00e8 stampato dalla Klasse Uno.\nNel 2016 e nel 2017 lavora a un nuovo album, intitolato \"Nobel\", dedicato al repertorio di Bob Dylan, di cui traduce in italiano alcune canzoni; il disco viene bloccato per qualche tempo per ragioni editoriali e viene pubblicato nel 2019.\nCuriosit\u00e0.\nGian Pieretti ha giocato nella Nazionale Cantanti, gi\u00e0 dalla sua seconda partita sperimentale del 2 ottobre 1975, contro la Nazionale Attori."}
{"id": "1193683", "revid": "1516087", "url": "https://it.wikipedia.org/wiki?curid=1193683", "title": "Somalo (valuta)", "text": "Il somalo (in lingua somala: \u0635\u0648\u0645\u0627\u0644\u064a) era la moneta della Amministrazione fiduciaria italiana della Somalia (dal 1960 Somalia) tra il 1950 e il 1962. Era suddiviso in 100 \"centesimi\".\nStoria.\nIl Somalo sostitu\u00ec lo Scellino dell'Africa Orientale, che aveva avuto corso dal 1941 con l'occupazione britannica della Somalia italiana, al posto della vecchia Lira dell'Africa Orientale Italiana. In seguito fu sostituito dallo Scellino somalo alla pari.\nMonete.\nNel 1950 furono introdotte monete da 1, 5, 10 e 50 centesimi e da 1 somalo. Le monete da 1, 5, 10 centesimi erano in rame, mentre le monete da 50 centesimi e un somalo erano di rame ricoperte d'argento.\nBanconote.\nNel 1950 furono stampate dalla \"Cassa per la circolazione monetaria della Somalia\" con il valore di 1, 5, 10, 20 e 100 somali."}
{"id": "1193685", "revid": "2184720", "url": "https://it.wikipedia.org/wiki?curid=1193685", "title": "Calma apparente", "text": "Calma apparente \u00e8 il decimo album inciso dal cantautore italiano Eros Ramazzotti, pubblicato anche in spagnolo con il titolo Calma aparente.\nL'album, anticipato dal primo singolo \"La nostra vita\", \u00e8 uscito in Italia il 28 ottobre 2005, nel giorno del quarantaduesimo compleanno del cantautore e a circa due anni di distanza da \"9\", il suo precedente lavoro discografico. La pubblicazione nel resto del mondo \u00e8 avvenuta il 31 ottobre 2005.\nIl disco.\n\"Calma apparente\" \u00e8 stato definito da Eros Ramazzotti un album fortemente autobiografico, come la maggior parte dei suoi lavori. A tal proposito, il cantautore ha dichiarato: \u00abCome il pittore si fa l'autoritratto, io racconto la mia vita nei dischi. Preferisco confessare le mie emozioni nelle canzoni e non nelle interviste\u00bb.\nAll'interno del disco si trovano infatti molte canzoni che fanno riferimento alla condizione personale di Ramazzotti dopo la burrascosa separazione con la show-girl Michelle Hunziker. Per questa ragione, l'album \u00e8 considerato una sorta di seguito del precedente \"9\", ma in questo caso si respira un forte ottimismo e il sentimento prevalente non \u00e8 il dolore, bens\u00ec la rinnovata voglia di vivere.\nIn particolare, nel brano \"Beata solitudine\" Ramazzotti parla della sua ex-moglie, mentre in \"Una nuova et\u00e0\" il cantautore romano immagina una svolta nella sua vita sentimentale. Il singolo di lancio, \"La nostra vita\", \u00e8 una canzone dura ma con un finale positivo, che parla della voglia del cantautore di concentrarsi sul futuro, ricercando amore e serenit\u00e0 in un mondo che \u00abfa schifo\u00bb, come dicono i versi del brano stesso. Il testo di \"La nostra vita\", interamente scritto da Ramazzotti, contiene anche un riferimento alla figlia Aurora.\nUn altro pezzo autobiografico \u00e8 \"L'equilibrista\", in cui Eros racconta il suo status di vita travagliato; il pezzo \u00e8 uno dei pi\u00f9 importanti, tanto che avrebbe dovuto essere il titolo dell'album.\nRamazzotti ha dichiarato che il suo brano preferito tra quelli del disco \u00e8 \"Nomadi d'amore\", che racconta la ricerca della storia d'amore perfetta. Tra gli altri brani del disco, \"Sta passando novembre\" trae la propria ispirazione da un tragico fatto di cronaca: il suicidio di una ragazza ventenne che si tolse la vita gettandosi sotto un treno. Nel brano, il cantautore ipotizza di aiutare la ragazza. Rispondendo a una domanda su tale canzone, Ramazzotti ha affermato di voler spingere i giovani a superare i sentimenti comuni di inadeguatezza e insoddisfazione, affinch\u00e9 possano fortificare il carattere di coloro che li provano anzich\u00e9 abbatterli e portarli a gesti estremi come quello raccontato nel brano.\nIl brano \"Tu sei\", che inizialmente avrebbe dovuto essere intitolato \"Tu eri\", \u00e8 un vero e proprio inno alla donna ideale. \"Non \u00e8 amore\" parla di quando un'amicizia sembra diventare amore.\nDal punto di vista musicale, il disco contiene alcune ballate nel tipico stile di Ramazzotti, ormai definito da alcuni critici con il termine \"ramazzottismo\" e caratterizzato da forte malinconia e da un cauto ottimismo. Il brano \"La nostra vita\" \u00e8 stato da alcuni definito un \"ital-gospel\", mentre in \"Una nuova et\u00e0\" Ramazzotti si avvicina a sonorit\u00e0 pi\u00f9 elettroniche.\nPer quanto riguarda lo stile di scrittura dei testi, si registrano alcuni elementi di novit\u00e0 derivanti dall'intervento di Kaball\u00e0, che in passato non aveva mai collaborato con Ramazzotti.\nSolo nel primo weekend, l'album vendette 150.000 copie e 280.000 nella prima settimana. \nL'album rimase in prima posizione in Italia per 3 settimane rimanendo in classifica 92 settimane, in Svizzera per 2 settimane rimanendo in classifica 44 settimane ed in Germania 46 settimane.\nIn totale, le copie vendute in Italia furono oltre 1.200.000. Grande successo riscossero anche i singoli seguenti \"I Belong to You (Il ritmo della passione)\", in duetto con Anastacia, e \"Bambino nel tempo\"; con il successo di quest'ultimo singolo, che divenne una hit dell'estate 2006, il disco torn\u00f2 al 1\u00ba posto in classifica dopo 33 settimane di presenza.\nNel 2007 l'album \u00e8 stato ristampato in una confezione in cartonato.\nTracce.\n\"Calma apparente\".\nL'album \u00e8 costituito da 13 tracce, tra le quali figura un duetto con la cantante statunitense Anastacia. Il disco \u00e8 stato pubblicato anche in un'edizione dual disc, contenente da un lato il CD con le tracce audio dell'edizione standard e dall'altro un DVD con video tratti dai dietro le quinte girati tra Milano, Londra e Los Angeles, un'intervista al cantautore, una galleria fotografica e tutte le tracce audio del disco in qualit\u00e0 DTS 5.1 con i relativi testi. La \"Limited edition\" del disco prevede invece un box contenente l'album in confezione cartonato e un libretto con testi e immagini.\nIl 2 giugno 2006 \u00e8 stata inoltre pubblicata una \"Tour edition\" del disco, contenente anche due video live tratti dai concerti tenuti da Ramazzotti a Zurigo il 24 e il 25 aprile 2006.\n\"Calma aparente\".\nL'album \u00e8 stato pubblicato anche in lingua spagnola, con il titolo \"Calma aparente\". Gli adattamenti dei testi sono a cura di Mila Ort\u00edz Mart\u00edn."}
{"id": "1193686", "revid": "125390283", "url": "https://it.wikipedia.org/wiki?curid=1193686", "title": "Football Club Twente", "text": "Il Football Club Twente, meglio noto come Twente, \u00e8 una societ\u00e0 calcistica olandese con sede nella citt\u00e0 di Enschede. Nella stagione 2019-2020 milita nella Eredivisie, la massima divisione del campionato di calcio olandese e disputa le partite casalinghe al De Grolsch Veste.\nNato nel 1965 in seguito all'unione di due club cittadini (l\"\"', che vinse un titolo nazionale, e gli \"Enschedese Boys\"), prende il nome dall'omonima regione della quale Enschede \u00e8 capoluogo. Ha vinto un campionato olandese, 3 coppe e 2 supercoppe nazionali. A livello internazionale il massimo traguardo \u00e8 stato il raggiungimento della finale della Coppa UEFA 1974-1975, nella quale il Twente \u00e8 stato sconfitto.\nStoria.\nIl club nacque nel 1\u00ba luglio 1965 dalla fusione di due club professionistici, lo \"Sportclub Enschede\" e gli \"Enschedese Boys\". Nel 1926 lo Sportclub Enschede vinse il campionato.\nI primi successi della squadra cominciano subito dopo l'unione sotto la guida dell'allenatore Kees Rijvers. Il Twente termin\u00f2 terzo nel 1969, quarto nel 1970, quinto nel 1971 e terzo nel 1972 e nel 1973. La migliore stagione della squadra fu comunque quella del 1973-74 stagione in cui affront\u00f2 il in una lotta serrata per la conquista del campionato fino all'ultima giornata. Ad ogni modo, il Twente alla fine della stagione si assicur\u00f2 la qualificazione per la Coppa UEFA.\nNell'edizione 1974-1975 della Coppa UEFA i \"Tukkers\" (cos\u00ec vengono chiamati gli abitanti della regione di Twente), grazie alla vittoria contro la Juventus in semifinale, avanzarono fino in finale, dove vennero sconfitti dal Borussia M\u00f6nchengladbach.\nDa quel momento in poi per la societ\u00e0 vivr\u00e0 un periodo di declino che porter\u00e0 la squadra ad abbandonare la massima divisione nel 1982. Il Twente ritorn\u00f2 in massima divisione un anno dopo e il club si fece subito notare per l'incredibile numero di 1-1 e 0-0 che la squadra portava a casa dopo le partite; la squadra fu nota con l'appellativo \"Noioso Twente\" che oscur\u00f2 in buona parte i risultati conseguiti in campionato come la qualificazione alle coppe europee per cinque anni consecutivi (dal 1985 al 1989).\nNel 1997 sotto la guida del tedesco Hans Meyer il Twente termin\u00f2 il campionato guadagnandosi un posto in Coppa UEFA e il 24 maggio 2001 vinse la sua seconda Coppa d'Olanda battendo in finale il per 3-1.\nLa stagione successiva il club usc\u00ec a sorpresa dalla Coppa contro la seconda squadra dell'; inoltre la squadra fece un mediocre campionato e una tifoseria, gli \"Ultras Vak-P\", danneggiarono l'Arke Stadion frustrati per i piazzamenti del club. La societ\u00e0 madre, l'FC Twente '65 Corporation, dichiar\u00f2 bancarotta nella stagione 2002-03 ponendo quasi fine all'esistenza della squadra. Il club comunque \u00e8 sopravvissuto, ha partecipato alla finale di Coppa nazionale nel 2004.\nIl 2007-2008 \u00e8 la stagione della rinascita: terzo, il Twente di Fred Rutten batte l'Ajax nella finale del minitorneo per andare in UEFA Champions League, qualificandosi per il terzo turno preliminare, dove sfider\u00e0 l'Arsenal. Gli inglesi si sbarazzano facilmente del Twente grazie ad una vittoria per 2-0 in Olanda e 4-0 a Londra.\nDall'estate 2008 fino a maggio 2010 l'allenatore \u00e8 stato Steve McClaren.\nNella stagione 2008-09 il Twente conquista il secondo posto a 11 punti dai campioni olandesi dell'Az Alkmaar e strappa il biglietto per l'Europa League dopo essere stata eliminata negli spareggi per la UEFA Champions League dallo FC Sporting Lisbona.\nL'anno seguente riesce a vincere il suo primo campionato. Questo trionfo permette al club di prendere parte alla fase a gironi di UEFA Champions League 2010-2011, venendo inserito nel gruppo A con Tottenham, FC Inter e Werder Brema. Concludendo il girone al terzo posto con 6 punti (3 pareggi ottenuti nelle tre partite casalinghe e una vittoria in Germania), la squadra viene ammessa alla fase ad eliminazione diretta di UEFA Europa League 2010-2011, dove elimina due squadre russe (Rubin Kazan e Zenit), ma ai quarti di finale subisce un complessivo totale di 8-2 contro il Villarreal e viene elimimato.\nNella stagione 2010-2011 il Twente sceglie come allenatore Michel Preud'homme che alla fine del campionato non rinnova il contratto. In tale stagione la squadra \u00e8 seconda in campionato dietro l'Ajax, ma contro i lancieri vince la KNVB beker e, sotto la guida di Co Adriaanse, la Johan Cruijff Schaal. Inoltre prende parte alla fase a gironi di UEFA Europa League 2011-2012, venendo inserito nel gruppo K con Fulham, Odense e Wisla Cracovia. Grazie al primo posto, con 13 punti conquistati, gli olandesi vanno ai sedicesimi di finale, dove eliminano, con una doppia vittoria per 1-0, i rumeni della Steaua Bucarest; nulla possono agli ottavi, invece, contro lo Schalke (nonostante il trionfo del Twente in casa all\u2019andata). Troviamo gli olandesi anche alla fase a gironi di Europa League 2012-2013, nel gruppo L con Helsingborg, Hannover 96 e Levante, ma qui il Twente conclude con un pessimo quarto posto (soltanto 4 pareggi); si tratta dell\u2019ultima apparizione europea del club.\nIl 18 maggio 2016 la commissione licenze della KNVB retrocede d'ufficio il Twente in Eerste Divisie per la stagione 2016-2017. La decisione matura a seguito di irregolarit\u00e0 finanziarie del club e ad un accordo stretto con la \"Doyen Sport\", che si era assicurata una percentuale sulla futura vendita dei calciatori, pratica vietata nel calcio olandese. La societ\u00e0 presenta il ricorso e la corte d'appello gli d\u00e0 ragione: il Twente rimane in Eredivisie anche nella stagione 2016-2017 sotto la guida di Ren\u00e9 Hake. Nella stagione 2017-2018 la squadra conclude un disastroso campionato all'ultimo posto in classifica, con soli 24 punti totalizzati ed una sola vittoria nel girone di ritorno, rimediando cos\u00ec la retrocessione in Eerste Divisie. Nonostante il disastroso percorso in campionato, il club, nel frattempo, \u00e8 riuscito a raggiungere le semifinali di Coppa d\u2019Olanda eliminando anche l\u2019 ai calci di rigore nel corso degli ottavi di finale; il cammino, per\u00f2, \u00e8 stato interrotto dall\u2019. L'annata seguente il club torna comunque nella massima serie olandese, che concluder\u00e0 in 14\u00aa posizione.\nStadio.\nTra il 1965 e il 1998 il Twente ha giocato le partite interne nel Diekman Stadion, impianto abbandonato nel 1998, anno dal quale gioca nel De Grolsch Veste, che pu\u00f2 ospitare pi\u00f9 spettatori dell'impianto precedente.\nAllenatori e presidenti.\nDi seguito \u00e8 riportata la lista degli allenatori che si sono succeduti alla guida del Twente dalla sua fondazione.\nStatistiche e record.\nPartecipazione ai campionati e ai tornei internazionali.\nCampionati nazionali.\nAlla stagione 2018-2019 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2017-2018 il club ha ottenuto le seguenti partecipazioni ai tornei internazionali:\nStatistiche individuali.\nil giocatore con pi\u00f9 presenze nelle competizioni europee \u00e8 Wout Brama a quota 66, mentre il miglior marcatore \u00e8 Jan Jeuring con 15 gol.\nStatistiche di squadra.\nA livello internazionale la miglior vittoria \u00e8 il 7-0 ottenuto contro il nel secondo turno della Coppa UEFA 1973-1974, mentre la peggior sconfitta \u00e8 rappresentata dal 5-1 subito in due occasioni: dal nella finale della Coppa UEFA 1974-1975 e dal nei quarti della UEFA Europa League 2010-2011.\nRosa 2021-2022.\n\"Aggiornata al 26 agosto 2021.\"\nRosa 2020-2021.\n\"Aggiornata al 6 febbraio 2021.\"\nRosa 2019-2020.\n\"Aggiornata al 12 agosto 2019.\"\nRosa 2018-2019.\n\"Aggiornata al 14 gennaio 2019.\"\nRosa 2017-2018.\n\"Aggiornata al 9 marzo 2018.\""}
{"id": "1193690", "revid": "767487", "url": "https://it.wikipedia.org/wiki?curid=1193690", "title": "Tulsa Roughnecks", "text": "I Tulsa Roughecks sono stati un club calcistico statunitense di Tulsa, citt\u00e0 dell'Oklahoma. Nato nel 1975 come San Antonio Thunder, inizi\u00f2 le proprie attivit\u00e0 sportive a Tulsa nel 1978 nella North American Soccer League fino al 1984 con il nome di \"Tulsa Roughnecks\" e poi dal 1993 al 1999 nella United Soccer Leagues. Rifondato nel 2013 col medesimo nome, ha partecipato fino al 2019 alla USL Championship, la seconda lega del campionato nord americano.\nStoria.\nI Roughnecks nella NASL (1975-1984).\nOrigine della franchigia.\nLa franchigia che possedeva il marchio Roughnecks nacque a San Antonio (Texas) nel 1975 con il nome di , diventata successivamente . Nel 1978 essa fu trasferita a Tulsa in Oklahoma dando origine ai Tulsa Roughnecks.\nI Roughnecks che giocarono dal 1978 al 1984 nella NASL ebbero migliori risultati delle due squadre delle quali eredit\u00f2 il titolo sportivo: solo in due occasioni non si qualificarono per i \"playoff\" (1980-81 e 1984), in un'occasione giunsero in semifinale (persero contro i New York Cosmos) e nel 1983 vinsero il campionato sconfiggendo il Toronto Blizzard al BC Place Stadium di Vancouver con un punteggio di 2-0 davanti a pi\u00f9 di sessantamila spettatori. Meno bene si comport\u00f2 nel campionato indoor, in cui in due edizioni su tre non raggiunse i \"playoff\".\nSebbene la stagione finale della NASL sia stata nel 1984 e la lega abbia chiuso all'inizio del 1985, i Roughnecks continuarono ad operare come club indipendente organizzando incontri amichevoli..\nI Roughnecks e i campionati USISL (1993-2000).\nLa seconda squadra a usare tale nome disput\u00f2 i campionati regolari e \"indoor\" della USISL, poi divenuta United Soccer Leagues. Rifondata da Mack Amini nel 1993, nelle sette stagioni di permanenza nella terza divisione nordamericana, la squadra raggiunse come massimo risultato le finali di Division nel 1993 e le finali di Conference del 1996. Nei tornei USISL Indoor del 1997-1998 e 1998-1999 fu finalista del torneo.\nNel 1998 il team pass\u00f2 ad una nuova propriet\u00e0 che cambi\u00f2 la denominazione della franchigia in \"Green Country Roughnecks\".\nNel 1999 Ali Adibi, ex allenatore della formazione, acquist\u00f2 la squadra e la ribattezz\u00f2 nuovamente Tulsa Roughnecks ritirandola dal campionato USL D-3 Pro League, ma continuando l'attivit\u00e0 agonistica \"indoor\" fino al 2000.\nI Roughnecks in USL (2013-2019).\nLa propriet\u00e0 della squadra di baseball dei Tulsa Drillers, i fratelli Jeff e Dale Hubbard, annunciarono il 26 febbraio 2014 che la formazione che avrebbe partecipato al terzo livello del calcio nordamericano si sarebbe chiamata Tulsa Roughnecks, in omaggio alle precedenti e storiche franchigie della Nasl e della USL. I colori della squadra sarebbero stati l'arancione ed il blu marino.\nNei primi cinque anni di attivit\u00e0 nella lega, la squadra raggiunse come massimo risultato gli ottavi di finale di Play-off nel 2017. \nRidenominazione in FC Tulsa.\nAl termine della stagione 2019, il 20 agosto, la famiglia Craft acquist\u00f2 il club cambiando la denominazione in \"FC Tulsa\" ed adottando come colori principali il bianco e l'oro.\nColori e simboli.\nColori.\nIn origine i colori dei Tulsa Roughnecks erano il rosso (principale) ed il bianco. Nell'ultima stagione agonostica i colori cambiarono in verde e giallo, per poi tornare ai colori originali nel 1985. I Roughnecks degli anni '90 utilizzarono il blu ed il bianco come colori principali. A partire dal 2013 i Roughnecks hanno iniziato ad indossare le uniformi arancio e blu.\nDi seguito una selezione delle divise di gioco dei Roughnecks.\nStrutture.\nStadio.\nLe squadre giocarono le loro partite estive allo stadio Skelly di Tulsa. Nato per il football americano nel 1930 con una capacit\u00e0 di 14.500 posti, fu espanso a 40.385 nel 1965. Conosciuto dal 1930 al 1947 come \"Skelly Field\" (dal nome del benefattore che lo finanzi\u00f2, il petroliere William Skelly) e da allora ai giorni nostri come \"Skelly Stadium\", dal 2007 \u00e8 rinominato \"Skelly Field at H.A. Chapman Stadium\", dal nome di H.A. Chapman, un altro filantropo che ha finanziato il progetto di ristrutturazione dell'impianto. Nell'era USL, ossia dal 2015, il club ha disputato le proprie partite interne presso l'ONEOK Field, stadio di baseball dei Tulsa Drillers."}
{"id": "1193692", "revid": "1851848", "url": "https://it.wikipedia.org/wiki?curid=1193692", "title": "Chi ha incastrato Peter Pan?", "text": "Chi ha incastrato Peter Pan? \u00e8 stato un programma televisivo italiano di prima serata prodotto da Endemol Italia e RTI, adattamento del format spagnolo trasmesso da Antena 3 dal titolo \"Esos locos bajitos\", importato dalla Gestmusic e condotto dal cantante-presentatore Bert\u00edn Osborne. Andato in onda su Canale 5, ne sono state realizzate cinque edizioni condotte da Paolo Bonolis e Luca Laurenti, precisamente nel 1999, 2000, 2009, 2010 e 2017. Da notare infine che in origine, cio\u00e8 prima del suddetto duo, a condurre era stata scelta Mara Venier ma lei rifiut\u00f2 perch\u00e9 non si sentiva adatta e per ella le sarebbe stato dato anche un titolo provvisorio: \"Maramao\".\nIn occasione della presentazione dei palinsesti 2017-2018, Mediaset ha annunciato l'intenzione di riproporre il format, che \u00e8 tornato in onda con la quinta edizione dal 21 settembre al 26 ottobre 2017.\nIl programma.\nProtagonisti del programma sono i bambini dai 4 ai 9 anni, presentati in ogni puntata a gruppi di circa una decina di elementi; i bambini in studio, soprattutto nelle prime edizioni, venivano sottoposti a domande su argomenti riguardanti il mondo degli adulti, oppure venivano interpellati per commentare fatti di cronaca o sportivi. Alla trasmissione intervengono anche categorie di persone, come per esempio i pompieri o i poliziotti, che spiegano ai bambini il loro mestiere e insegnano loro come comportarsi in casi di emergenza, o cosa era meglio evitare di fare. Due sono le parti fondamentali e principali del programma: la prima sono le candid camera, nelle quali i bambini sono vittime di innocui scherzi da parte di Bonolis, come per esempio il mantenere un gelato in mano senza leccarlo durante l'assenza del conduttore dalla stanza; mentre la seconda parte, quella pi\u00f9 cruciale, sono le interviste agli ospiti VIP, durante le quali i bambini domandano ai personaggi dello spettacolo, della televisione, della musica e dello sport, le loro curiosit\u00e0. Tra gli ospiti delle prime edizioni, andate in onda nel 1999 e nel 2000, spiccarono Alberto Sordi, Raffaella Carr\u00e0 e Bud Spencer.\nLa sigla.\nComposta da Danilo Aielli, essa fu cantata da Monica Cognoli, che partecip\u00f2 anche come corista alla sigla di \"Ciao Darwin\", insieme ad una sconosciuta voce maschile. Solo nelle prime due edizioni era presente una intro con la regia di Roberto Cenci, del quale consisteva nel gruppo di adulti che cantano in playback la sigla (su uno sfondo bianco), quando poi diventano bambini per magia.\nEdizioni e ascolti.\nPrima edizione (1999).\nDel suo cast facevano parte Giulio Golia e Aurelio Paviato. Tra i bambini partecipanti dell'edizione vi erano due allora sconosciute: le future attrici Francesca Ferrazzo e Giada Arena, il cui ruolo pi\u00f9 conosciuto \u00e8 quello di Assuntina Cecchini nella serie televisiva \"Don Matteo\".\nSeconda edizione (2000).\nIn questa edizione venne ospitato ed intervistato, per la prima ed unica volta nella storia del programma, un politico: il 29 aprile venne come ospite Giulio Andreotti. Infine, come per la prima, anche nella seconda edizione (tra i bambini partecipanti) vi era uno allora sconosciuto: Niccol\u00f2 Centioni, il futuro attore interprete di Rudi Cesaroni nella serie televisiva \"I Cesaroni\".\nNOTA: In una puntata di questa edizione fu ospite anche Luca Barbareschi, ma era un ospite a sorpresa perch\u00e9 protagonista del suo bluff ai danni dello show, per la trasmissione da lui condotta \"Il grande bluff\".\nTerza edizione (2009).\nIn questa nuova edizione interveniva in ogni puntata come ospite, prima della sua conclusione, uno/a degli ex bambini (ragazzi) partecipanti delle edizioni del 1999/2000 del programma; prima della sua entrata in studio egli/ella veniva introdotto/a con il segmento \"10 anni prima\", in cui veniva mostrato il filmato di una sua candid camera o di un suo avvenimento in studio di allora. Poi il/la ragazzo/a relativo/a al filmato in questione, una volta entrato/a, raccontava ai conduttori della sua esperienza vissuta nel programma, e di cosa fa ora nella sua vita di sempre. Tra di loro era intervenuto, nella puntata del 18 novembre, il partecipante della seconda edizione Niccol\u00f2 Centioni. La trasmissione riproposta a 10 anni esatti dal debutto ottiene nuovamente ottimi ascolti, superando l'agguerrita concorrenza delle partite di UEFA Champions League e le successive proposte di Rai 1.\nSia per questa edizione che per la successiva (la quarta), gli \"Highlights\" di ogni puntata sono accompagnati dal brano \"I Gotta Feeling\" dei The Black Eyed Peas.\nQuarta edizione (2010).\nUna nuova ed unica partecipazione venne introdotta nell'edizione, ossia l'attore Remo Remotti. La regia della prima puntata di questa edizione \u00e8 affidata come sempre a Roberto Cenci, che lasci\u00f2 la trasmissione per dirigere il partente \"Io canto\". Dalla seconda puntata in poi la regia della trasmissione \u00e8 stata affidata a Stefano Vicario. Anche stavolta la trasmissione raccoglie ottimi ascolti, riuscendo diverse volte a battere il seguitissimo talk di Rai 2 \"Annozero\" condotto da Michele Santoro e la fiction di Rai 1 \"Ho sposato uno sbirro\".\nIl 1\u00ba dicembre e l'8 dicembre sono andati in onda due episodi speciali denominati \"L'isola che non c'\u00e8\", con le scene pi\u00f9 belle, scelte dai redattori, e alcune scene inedite. Il 23 dicembre successivo, sempre in prima serata ma su La5, \u00e8 andato in onda uno spin-off intitolato \"Peter Pan on the Road\", che illustra i retroscena della trasmissione.\nQuinta edizione (2017).\nDiretta sempre da Roberto Cenci, la quinta edizione dello show propone diverse novit\u00e0. Nel mezzo di ogni puntata, Laurenti si esibisce in spettacoli di magia ed illusionismo chiamati \"The Mentalist\", che ironicamente si converte in \"DeMentalist\". Inoltre, insieme alla presenza degli ospiti principali, ogni puntata prevede un piccolo intervento da parte di giovani ragazzi, divenuti celebri sulla piattaforma YouTube, i quali propongono al conduttore una divertente sfida chiamata \"Challenge\" nel gergo degli \"Youtuber\". Un'altra consiste nel proporre, alla fine di ogni puntata, un tema legato alla natura con lo scopo di sensibilizzare le nuove generazioni a prendersi cura della natura, a conoscerla meglio, a valorizzarla e a rispettarla per impedirne la rovina.\nGli \"Highlights\" di ogni puntata sono accompagnati dal brano \"Katchi\" degli Ofenbach.\nQuesta quinta edizione non raggiunse tuttavia il successo sperato, con una media di appena il 15% di share, venendo sconfitta da Rai 1 prima con l'ultima stagione della fiction di successo \"Provaci ancora prof!\", e poi con la prima dell'allora nuova miniserie \"Sirene\". Per questo motivo il programma termin\u00f2 alla sesta puntata contro le otto inizialmente previste; in una successiva intervista, Paolo Bonolis dichiar\u00f2 di essere stato costretto a realizzarla su pressioni di Mediaset, nonostante la sua totale contrariet\u00e0.\n\"Chi ha incastrato lo Zio Gerry?\".\nLo stesso \"Chi ha incastrato Peter Pan?\", in diretta dallo Studio 20 di Cologno Monzese, torn\u00f2 in onda con una versione pi\u00f9 attuale (o come remake) nell'autunno del 2005, dopo cinque anni di pausa, con la conduzione di Gerry Scotti e di Michelle Hunziker, reduci del successo di \"Paperissima\" dell'anno precedente. Per l'occasione venne ribattezzato Chi ha incastrato lo Zio Gerry?.Inizialmente previsto per domenica, il programma era invece trasmesso il venerd\u00ec dal 30 settembre al 4 novembre sempre su Canale 5 in prima serata, ma non ottenne successo, venendo nettamente battuto dalla concorrenza di \"Ballando con le stelle\" e \"Affari tuoi\" (condotti rispettivamente da Milly Carlucci e da Pupo), gli show di punta della prima rete Rai. Il 6 dicembre 2005 \u00e8 stato realizzato un relativo speciale natalizio intitolato \"Buone Feste con lo Zio Gerry\", con ascolti nettamente inferiori rispetto alle precedenti puntate normali.\nLa sua sigla iniziale \u00e8 un riarrangiamento, ad opera del compositore Leonardo Ceglie, di \"Baby Elephant Walk\" di Henry Mancini (colonna sonora del film \"Hatari!\").\nCritiche.\nCome per altre trasmissioni televisive con bambini, anche \"Chi ha incastrato Peter Pan?\" ha ricevuto critiche per la presenza dei giovanissimi protagonisti in televisione. In particolare il Moige ha accusato il conduttore di \"reato di abuso emotivo su minore con candid camera\", e ha chiesto la sospensione del programma, senza per\u00f2 trovare accoglimento."}
{"id": "1193693", "revid": "547034", "url": "https://it.wikipedia.org/wiki?curid=1193693", "title": "San Antonio Thunder", "text": "Il San Antonio Thunder fu una franchigia calcistica statunitense, con sede a San Antonio.\nStoria.\nLa franchigia nacque a San Antonio (Texas) nel 1975. In quello stesso anno disput\u00f2 il campionato NASL con il nome di San Antonio Thunder. A seguito degli scarsi risultati agonistici, accompagnati anche una scarsa affluenza di pubblico, videro i proprietari della franchigia decidere di spostare la squadra alle Hawaii al termine della stagione 1976. Senza alcun dubbio il calciatore pi\u00f9 famoso che vest\u00ec la maglia dei Thunder fu l'inglese campione del mondo 1966 Bobby Moore."}
{"id": "1193695", "revid": "293377", "url": "https://it.wikipedia.org/wiki?curid=1193695", "title": "Team Hawaii", "text": "Il Team Hawaii fu una franchigia calcistica statunitense, con sede a Honolulu.\nStoria.\nIl Team Hawaii ebbe origine dalla franchigia dei , nati nel 1975 e che non ebbero molto riscontro di pubblico e risultati. Nel 1977 la franchigia fece cos\u00ec il primo tentativo di portare il calcio professionistico nel 50\u00ba Stato degli USA. Il tentativo non ebbe grande successo: la squadra che giocava nell'Aloha Stadium di Honolulu, vinse 11 incontri e ne perse 15, e non si qualific\u00f2 ai \"playoff\". \nNel corso della stagione si succedettero alla guida della squadra Hubert Vogelsinger, che lasci\u00f2 l'incarico per motivi di salute, ed il giocatore-allenatore Charlie Mitchell.\nSenza neppure attendere l'inizio della stagione successiva, essa fu trasferita a Tulsa in Oklahoma dando origine ai .\nMitchell afferm\u00f2 che la decisione di trasferire la squadra venne presa affrettatamente perch\u00e9 secondo il suo giudizio, la permanenza della franchigia nell'arcipelago avrebbe permesso di creare un forte seguito locale."}
{"id": "1193702", "revid": "130040", "url": "https://it.wikipedia.org/wiki?curid=1193702", "title": "Bernardo di Gotia", "text": "&lt;br&gt;Fu l'ultimo Franco a governare la contea di Barcellona.\nOrigine.\nEra il figlio primogenito del conte di Poitiers Bernardo II (?-844/5) e di Blichilde del Maine, che secondo la \"Historia Inventionis et Translationis reliquiarium Sancti Baudelli martyris\" era figlia del conte del Maine, Rorgone I e di Blichilde, di cui non si conoscono gli ascendenti; Blichilde del Maine, che era la sorella del conte del Maine, Rorgone II, in seconde nozze spos\u00f2 Rainolfo I, che era stato contrapposto a Bernardo II, nella contea di Poitiers.\nDi Bernardo II di Poitiers non si conoscono gli ascendenti, ma secondo la \"ADEMARI CHRONICON, LIBER TERTIUS\", era il fratello del conte di Poitiers e poi conte d'Angoul\u00eame, Emenone e del conte d'Angoul\u00eame, Turpione.\nBiografia.\nQuando tra l'864 e l'865, Unifredo I, fu spodestato da tutti i suoi titoli dal re dei Franchi Occidentali, Carlo il Calvo, Bernardo fu nominato marchese di Settimania (o di Gotia) ricevendo le contee di Barcellona, Osona, Rossiglione, Narbona, B\u00e9ziers e N\u00eemes.\nIl nuovo re d'Aquitania, Carlo il Bambino, mor\u00ec il 29 settembre 866 e l'Aquitania ebbe un periodo di pace.Nel mese di settembre era morto anche il conte di Poitiers, Rainolfo I ed il titolo era passato al figlio, Ranulfo II; Bernardo allora occup\u00f2 la contea e la govern\u00f2, pur non avendone il titolo.\nL'anno seguente, divenne re d'Aquitania Luigi il Balbo, altro figlio di Carlo il Calvo.Nell'868, negli Annales Bertiniani, Bernardo viene citato come marchese di Gotia.\nTra l'869 e l'870 morirono il conte di Urgell e Cerdagna e quello di Gerona e Besal\u00fa; Gerona e Besal\u00fa andarono a Bernardo, mentre Urgell e Cerdagna furono affidate a Goffredo il Villoso, figlio di Sunifredo I, conte di Barcellona dall'844 all'848.\nNell'872, divenne consigliere di Luigi il Balbo.\nNel documento n\u00b0 XCVI delle \"Histoire G\u00e9n\u00e9rale de Languedoc\", una donazione del 21 luglio 875, Bernardo si definisce conte duca e marchese.\nNell'875, dal documento n\u00b0 CI delle \"Histoire G\u00e9n\u00e9rale de Languedoc\", Bernardo, come marchese di Settimania presiedette un'assemblea.\nQuando nell'876, mor\u00ec il conte di Autun, la contea pass\u00f2 a Bernardo di Gotia, in quanto Bernardo Piede di Velluto, a cui spettava, era in quel momento prigioniero di Ludovico III il Giovane, figlio di Ludovico II il Germanico, che l'aveva catturato alla battaglia di Andernach.In quello stesso anno, Bernardo si impossess\u00f2 anche della contea del Berry.\nNello stesso anno si oppose al vescovo di Bourges, nominato dal re Carlo il Calvo.\nNell'877 partecip\u00f2 alla ribellione contro Carlo il Calvo, assieme a Bosone I di Provenza, Bernardo Piede di Velluto conte di Tolosa ed Alvernia e Ugo l'abate marchese di Neustria, non inviando in Italia le truppe richieste.\nCarlo il Calvo mor\u00ec il 6 ottobre 877, ma la ribellione continu\u00f2 contro il figlio di Carlo, Luigi il Balbo.\nNel corso dello stesso anno il vescovo di Reims, Incmaro, riusc\u00ec ad isolare Bernardo di Gotia, riportando gli altri tre ribelli nel campo di Luigi che fu incoronato re di Francia l'8 dicembre 877, In quell'anno o all'inizio dell'anno successivo, Ugo l'Abate gli tolse la contea di Poitiers, consegnandola al conte titolare, Ranulfo II.In accordo col papa Giovanni VIII fu convocato un concilio a Troyes, che decret\u00f2, l'11 settembre 878 la deposizione di Bernardo di Gotia; gli Annales Bertiniani riportano che Bernardo si ribell\u00f2 alla sentenza e resistette per circa un anno nella contea di Autun, dove venne raggiunto dalla scomunica del papa, nel corso dell'879, ed in quello stesso anno fu privato di tutti gli onori.Infine Bernardo venne sconfitto da Bernardo Piede di Velluto, che si appropri\u00f2 del Berry e della Settimania, mentre le contee di Barcellona, Osona, Gerona, Besal\u00fa e Rossiglione andarono a Goffredo il Villoso, gi\u00e0 conte di Urgell e Cerdagna.Secondo gli Annales Fuldenses, nell'880, dopo essere stato sconfitto, Bernardo si sottomise.\nDi Bernardo di Gotia non si conoscono il luogo e l'anno della sua morte, che fu dopo l'anno 880.\nDiscendenza.\nDi Bernardo di Gotia non si conosce n\u00e9 il nome della moglie n\u00e9 alcuna discendenza."}
{"id": "1193705", "revid": "84604", "url": "https://it.wikipedia.org/wiki?curid=1193705", "title": "Chi ha incastrato lo zio Gerry?", "text": ""}
{"id": "1193711", "revid": "162719", "url": "https://it.wikipedia.org/wiki?curid=1193711", "title": "Trident (missile)", "text": ""}
{"id": "1193718", "revid": "1005847", "url": "https://it.wikipedia.org/wiki?curid=1193718", "title": "Comunit\u00e0 francofona del Belgio", "text": "La comunit\u00e0 francofona del Belgio (in francese communaut\u00e9 fran\u00e7aise de Belgique e communaut\u00e9 Wallonie-Bruxelles) \u00e8 una delle tre comunit\u00e0 linguistiche del Belgio, competente sul suo territorio nella gestione dei servizi culturali ed educativi in lingua francese (cultura, uso della lingua, istruzione, cooperazione inter-comunitaria e internazionale). La comunit\u00e0 ha un proprio governo, un proprio parlamento e propri organi amministrativi, ed \u00e8 membro dell'Organizzazione internazionale della francofonia in qualit\u00e0 di governo sottonazionale (anche il Belgio a livello federale \u00e8 infatti membro della Francofonia).\nLa comunit\u00e0 francofona comprende:\nLa popolazione belga di lingua francese ammonta quindi in totale a circa 4.200.000 persone, ripartite per l'80% in Vallonia e per il 20% a Bruxelles. Si tratta del 41% del totale della popolazione del Belgio (la Comunit\u00e0 Fiamminga conta per il 58% e quella di lingua tedesca per l'1%).\nUna minoranza di cittadini belgi francofoni (circa 200-300.000 persone) risiede nelle Fiandre, concentrata in particolare nei comuni fiamminghi a ridosso della periferia di Bruxelles, dove in alcuni casi costituisce la maggioranza assoluta della popolazione, e a causa delle leggi federali in materia non pu\u00f2 rientrare nelle statistiche ufficiali della Comunit\u00e0 francofona del Belgio n\u00e9 pu\u00f2 accedere ai suoi servizi al di fuori del suo territorio."}
{"id": "1193719", "revid": "1865216", "url": "https://it.wikipedia.org/wiki?curid=1193719", "title": "Vladimir Mitrofanovi\u010d Puri\u0161kevi\u010d", "text": "Biografia.\nProminente politico dell'ala destra.\nDi famiglia di nobili decaduti in Bessarabia, oggi repubblica di Moldavia, Puri\u0161kevi\u010d si laure\u00f2 in filologia classica all'universit\u00e0 di Novorossiysk. Intorno al 1900, si trasfer\u00ec a San Pietroburgo. Divenne un membro del gruppo dell'assemblea russa e venne nominato sotto Vyacheslav von Plehve.\nPolitico ultra-conservatore, durante la rivoluzione russa del 1905 contribu\u00ec a organizzare le Centurie Nere come milizia protofascista ufficialmente per aiutare la polizia nelle lotte contro gli estremisti di sinistra e per ristabilire l'ordine. Dopo il manifesto di ottobre, fu uno dei fondatori dell'Unione del Popolo Russo e il suo vice-presidente. In seguito a un disaccordo con Alexander Dubrovin sull'influenza della Duma di Stato, fond\u00f2 la sua propria organizzazione, nota come Unione di San Michele Arcangelo, nel 1908.\nIl popolare Puri\u0161kevi\u010d, descritto da Vladimir Kokovcov come affascinante, instabile, e un uomo che non poteva stare un minuto in un unico luogo, fu eletto come deputato durante la II, III e IV Duma Imperiale per la Bessarabia e la provincia di Kursk. Divenne un esponente di spicco della destra radicale monarchico e guadagn\u00f2 fama grazie ai suoi discorsi sgargianti, al suo comportamento scandaloso, ad esempio lanciando un bicchiere d'acqua a Pavel Miliukov o chiacchierando il 1\u00ba maggio con un garofano rosso nel suo volare, e le sue ideologie monarchiche e antisemitiche, insieme al noto monarchico Nikolaj Markov. La sua testa calva e i baffi a punta erano noti in tutta la Russia, grazie ai suoi ritratti sui giornali. Era un fervente monarchico grasso e con il respiro pesante, un sostenitore della linea dura dell'autocrazia sacerdotale e di uno stato russo unificato sotto la supremazia russa. La sua virulenta ostilit\u00e0 agli ebrei era perch\u00e9 li percepiva per essere l'avanguardia del movimento rivoluzionario e voleva che fossero deportati a Kolyma. Credeva che i cadetti, socialisti, gli intellettuali, la stampa e i consigli dei professori universitari fossero tutti sotto il controllo degli ebrei. A causa del suo comportamento irrequieto era considerato un missile non guidato.\nAll'inizio del 1910, durante una riunione della Duma di Stato su altri provvedimenti da prendere contro gli ebrei, comunic\u00f2 che il movimento della sinistra in ambiente studentesco era costituito da ebrei guidati dai professori tra cui c'erano pure diversi ebrei, per la qual cosa nelle universit\u00e0 vigeva l'anarchia. La dichiarazione suscit\u00f2 uno scandalo, grida dei delegati e una sequela di insulti. Il principe Volkonskij, il presidente della Duma, perse il controllo e diede prova di essere assolutamente impotente. Fu quindi destituito e, alla presidenza, venne eletto Aleksandr Gu\u010dkov, uno degli uomini pi\u00f9 brillanti e avventurosi della Duma.\nDurante il corso della prima guerra mondiale, si ritir\u00f2 dalla vita politica e divenne un aiuto-medico al fronte di guerra. Divenne critico delle prestazioni del governo e del ruolo della zarina Alessandra e di Grigorij Rasputin, al quale una volta aveva chiesto l'appoggio per essere fatto ministro dell'interno ma alla zarina non era piaciuto, ma non dello zar Nicola II.\nL'assassinio di Rasputin.\nNel dicembre 1916, insieme al principe Feliks Jusupov e al granduca Dmitrij Pavlovi\u010d, due giovani monarchici parenti dello zar, partecip\u00f2 all'assassinio di Rasputin, grande accusatore della corruzione imperante nelle classi dirigenti e nell'aristocrazia, in un vano tentativo di salvare la monarchia.\nLa Russia rivoluzionaria.\nDurante la rivoluzione di febbraio del 1917, molti esponenti dell'estrema destra reazionaria furono arrestati, ma Puri\u0161kevi\u010d fu tollerato da Kerenskij, lasciandolo di essere praticamente l'unico ex leader nazionale del Cento Nero a mantenere una vita politica attiva in Russia dopo la caduta dello zar. Tuttavia, la rivoluzione fece s\u00ec che dovesse inizialmente moderare la sua politica. Chiese l'abolizione dei Soviet, che erano a sua volta per l'abolizione della Duma.\nNel mese di agosto, cerc\u00f2 una dittatura militare e fu arrestato nell'affare Kornilov, ma fu rilasciato. A seguito del fallimento del putsch, collabor\u00f2 con Fyodor Vinberg nel formare un'organizzazione monarchica sotterranea. Durante la rivoluzione di ottobre, organizz\u00f2 il comitato per la salvezza della madrepatria, a San Pietroburgo, e fu seguito da un buon numero di ufficiali, cadetti militari e altri combattenti.\nAl momento, visse nell'albergo \"Russia\", a Moika 60, ed ebbe un passaporto falso sotto il cognome \"Yevreinov\". Il 18 novembre 1917, fu arrestato dalle Guardie Rosse e accusato di partecipazione cospirazione controrivoluzionaria. Durante il processo, furono trovati rapporti tra Puri\u0161kevi\u010d e Aleksej Kaledin, il generale dell'Armata bianca, in cui esort\u00f2 il capo cosacco a venire e ristabilire l'ordine a Pietrogrado. Divenne la prima persona a essere giudicata nell'Istituto Smol'nyj dal primo tribunale rivoluzionario. Fu condannato a undici mesi di lavoro pubblico e quattro anni di reclusione con servizio alla comunit\u00e0 obbligatoria, ma fu amnistiato per cattiva salute il seguente 1\u00ba maggio, sulla mediazione di Felix Dzerzhinsky e Nikolay Krestinskij, a condizione di una promessa di astenersi da ogni attivit\u00e0 politica. Mentre era in carcere, scrisse una poesia che descrive il trattato di Brest-Litovsk come \"La pace di Trotsky\".\nLa Russia contro-rivoluzionaria.\nImmediatamente dopo il suo rilascio, si un\u00ec all'esercito bianco di Anton Denikin, nel Nord Caucaso a sud della Russia, dove pubblic\u00f2 il giornale monarchico \"Blagovest\" e torn\u00f2 apertamente alla sua posizione politica tradizionale di sostegno per la monarchia, una Russia unificata e opposizione agli ebrei. Nel 1918, form\u00f2 un nuovo partito politico, il partito dello stato del popolo, e chiese una lotta aperta contro l'ebraismo: il partito croll\u00f2 dopo la sua morte. Fu autore di numerosi articoli, poesie, opuscoli e memorie.\nMor\u00ec di tifo esantematico nel suo letto, a Novorossijsk, nel 1920, durante la guerra civile russa. Nel suo letto, ventidue anni dopo, il 5 marzo 1942, mor\u00ec anche il granduca Dmitrij, uno dei pochi nobili che riusc\u00ec a scamparla."}
{"id": "1193723", "revid": "1086846", "url": "https://it.wikipedia.org/wiki?curid=1193723", "title": "Como Calcio 1988-1989", "text": "Questa voce raccoglie le informazioni riguardanti il Como Calcio nelle competizioni ufficiali della stagione 1988-1989.\nStagione.\nNella stagione 1988-1989 il Como ha disputato il tredicesimo campionato di Serie A della sua storia. Raccogliendo 22 punti non \u00e8 riuscito ad evitare l'ultimo posto della graduatoria, retrocedendo in Serie B con Pisa, Pescara e Torino. Inizia la stagione allenato da Rino Marchesi, il Como non parte male in campionato, fino a gennaio resta intruppato a met\u00e0 classifica, poi arriva un lento declino, a met\u00e0 aprile viene sostituito il tecnico da Angelo Pereni, nel tentativo di dare una scossa all'ambiente e riuscire ancora a mantenere la categoria, come al Como riesce da quattro stagioni. Ma l'inerzia rimane la stessa fino al termine del torneo. Nel girone di ritorno il Como ha raccolto solo 9 punti in 17 partite, un verdetto. Con 7 reti Marco Simone \u00e8 stato il miglior marcatore lariano.\nNella Coppa Italia il Como disputa il quinto girone di qualificazione, passando alla seconda fase grazie al terzo posto ottenuto alle spalle di Roma e Monza. Nel sesto girone della seconda fase arriva primo con l'Ascoli, ma perde per differenza reti il passaggio ai quarti di finale.\nMaglie e sponsor.\nLo sponsor tecnico per la stagione 1988-1989 fu Adidas, mentre lo sponsor ufficiale fu Mita.\nOrganigramma societario.\nArea direttiva\nArea tecnica"}
{"id": "1193724", "revid": "838137", "url": "https://it.wikipedia.org/wiki?curid=1193724", "title": "Hey Emacs", "text": "\"Hey Emacs\" \u00e8 una direttiva che viene posta all'inizio o alla fine ad un file di testo per indicare ad Emacs o XEmacs quale modalit\u00e0 usare modificando quel file.\nLa linea \"hey emacs\" da usare all'inizio del file \u00e8 nella forma \n \"testo arbitrario\" -*- \"modalit\u00e0\" -*- \"testo arbitrario\"\nSpesso la linea \u00e8 formata dalle parole \"Hey, Emacs! This is a\" e finisce con la parola \"file\" (cio\u00e8 \"Hey, Emacs! Questo \u00e8 un file codice_1). Per esempio, un programmatore C++ potrebbe usare la seguente linea \"hey emacs\" (la doppia barra segna l'inizio del commento in C++):\n // Hey Emacs, this is a -*- c++ -*- file! \nLe parole \"Hey Emacs,\" non hanno alcuna particolare importanza, servono solamente a spiegare lo scopo della linea agli utenti che non usano Emacs. Solo il testo tra le sequenze -*- viene interpretato dall'editor.\nLa forma da usare al termine del file invece \u00e8\n \"prefisso\" Hey Emacs\n \"prefisso\" ;; Local Variables: **\n \"prefisso\" ;; mode:\"modalit\u00e0\" **\n \"prefisso\" ;; End: **\ndove \"prefisso\" \u00e8 identico per tutte le linee e generalmente corrisponde alla sequenza di caratteri che indica l'inizio di un commento di riga nel linguaggio usato. Ad esempio:\n// Hey Emacs\n// ;; Local Variables: **\n// ;; mode: c++ **\n// ;; End: **\nQuesta direttiva pu\u00f2 essere utile in un header C++ con estensione codice_2, infatti senza la linea \"hey emacs\" l'editor attiverebbe automaticamente la modalit\u00e0 C."}
{"id": "1193726", "revid": "834", "url": "https://it.wikipedia.org/wiki?curid=1193726", "title": "David Tattersall", "text": "Biografia.\nHa lavorato a molti progetti ad alto budget, tra i quali ricordiamo i prequel della saga fantascientifica di \"Guerre stellari\" del regista George Lucas. Ha vinto un Emmy per il suo lavoro sulla serie televisiva \"Le avventure del giovane Indiana Jones\"."}
{"id": "1193729", "revid": "363629", "url": "https://it.wikipedia.org/wiki?curid=1193729", "title": "Catetere venoso centrale", "text": "Il catetere venoso centrale (CVC) \u00e8 un presidio medico utilizzato per l'infusione di liquidi e la somministrazione di farmaci endovena o di nutrizione parenterale; la caratteristica che lo distingue da un catetere venoso periferico \u00e8 che la parte terminale prossimale dei CVC si localizza a livello della giunzione atrio-cavale o nella vena cava stessa. \nGli accessi vascolari centrali sono indicati per la somministrazione di sostanze con osmolarit\u00e0 superiore a 900 mOsm, pH estremi (inferiore a 5 o superiore a 9) e farmaci irritanti e vescicanti.\nClassificazione.\nI CVC si possono distinguere, secondo la classificazione WoCoVA basata sulla regione di inserzione, in:\nDescrizione.\n\u00c8 costituito da catetere di lunghezza variabile, con un diametro di alcuni millimetri, che viene inserito in una vena (succlavia, giugulare interna, femorale); per minimizzare il rischio trombotico, il diametro del catetere non deve essere superiore a 1/3 del diametro del vaso venoso. \nNella parte di catetere che rimane esterna alla cute sono predisposte una o pi\u00f9 vie di accesso per consentire il raccordo con i presidi di infusione; queste vie hanno generalmente un lume differenziato tra loro e sono indipendenti l'una dall'altra. I lumi hanno generalmente una sezione differenziata e a seconda del numero possono anche avere forma e sbocchi differenti, inoltre i cateteri venosi centrali possono in alcuni casi essere arricchiti da argento, per controllare la flora microbica.\nPosizionamento e gestione.\nIl catetere venoso centrale viene applicato in ambiente sterile; attualmente si predilige la tecnica ecoguidata in anestesia locale se il paziente \u00e8 cosciente.\nStrutture circostanti alcune vene centrali, come la pleura e la carotide possono essere danneggiate durante la procedura con il rischio conseguente di pneumotorace o anche di incannulazione dell'arteria.\nLa gestione dell'accesso venoso centrale pu\u00f2 anche essere effettuata a domicilio, prestando attenzione al punto di inserzione. Le complicanze pi\u00f9 frequenti sono le infezioni, che possono manifestarsi con rossore della cute marginalmente al punto di inserzione, evidente materiale purulento, zona dolente, rialzo improvviso della temperatura corporea. Il rinnovo della medicazione \u00e8 consigliato ogni 48/72 ore con cerotto poroso o 5/7 giorni con cerotto plastico trasparente, e comunque ogni qualvolta il punto di inserzione risulti sporco o umido."}
{"id": "1193733", "revid": "709565", "url": "https://it.wikipedia.org/wiki?curid=1193733", "title": "Danny Rolling", "text": "Chiamato \"the Gainesville Ripper\" (lo squartatore di Gainesville), ha confessato l'omicidio e la mutilazione di cinque studenti della cittadina della Florida, nell'agosto 1990, le violenze sessuali su alcune delle sue vittime, un triplice omicidio a Shreveport nel 1989 e il tentato omicidio del padre nel maggio 1990. Le vittime accertate rimangono 5, ma \u00e8 fortemente sospettato del triplice omicidio.\nBiografia.\nDanny Rolling era figlio di James e Claudia Rolling. Suo padre, un poliziotto, commetteva abusi ai danni di Danny (al quale confess\u00f2 anche che era un figlio non voluto), di sua madre e in seguito di suo fratello, Kevin. Claudia cerc\u00f2 di lasciare il marito pi\u00f9 volte, ma non ci riusc\u00ec mai.\nDurante la sua adolescenza, Danny sub\u00ec varie incarcerazioni dopo una serie di rapine commesse in Georgia e, negli anni immediatamente successivi, ebbe problemi ad integrarsi nella societ\u00e0 e mantenere un lavoro stabile. Inizi\u00f2 in seguito a lavorare come cameriere ad un ristorante della catena Pancho's nella sua citt\u00e0 natale di Shreveport mentre nel 1990, egli tent\u00f2 di uccidere suo padre durante un litigio.\n\"Lo squartatore di Gainesville\".\nIn seguito Rolling si trasfer\u00ec in Florida, dove inizi\u00f2 la sua carriera di ladro e rapinatore, che culmin\u00f2 nell'uccisione di cinque persone a Gainesville. La sua firma consisteva nel disporre i corpi in modo tale da evidenziare la carneficina, disponendo vari specchi e decapitando o mettendo in posa le sue vittime.\nNonostante i pochi indizi a disposizione delle autorit\u00e0, nel novembre 1991 Rolling fu accusato di vari omicidi, e il procuratore della Contea di Alachua, Rod Smith, guid\u00f2 l'accusa. Rolling si dichiar\u00f2 colpevole davanti alla corte, quasi quattro anni dopo gli omicidi. In seguito fu incarcerato e condannato alla pena di morte per ciascun omicidio.\nUn'altra persona, Edward Humphrey, proveniente da Indiatlantic in Florida, fu inizialmente sospettato degli omicidi di Gainesville; le autorit\u00e0 lo considerarono estraneo ai fatti dopo l'arresto di Rolling. Anche un altro uomo, Brandon Curry, fu inizialmente sospettato.\nIn seguito, Rolling confess\u00f2 in una lettera l'omicidio di William T. Grissom (55 anni), sua figlia Julie (24 anni) e suo nipote Sean (8 anni), compiuto mentre questi si preparavano a cenare il 4 novembre 1989 a casa loro, a Shreveport. La polizia di Shreveport aveva messo in guardia quella di Gainesville per le similitudini nella scena del delitto. Gli organi di sicurezza della citt\u00e0 della Louisiana non chiesero mai l'estradizione, pensando che Rolling sarebbe stato giustiziato con maggior facilit\u00e0 in Florida, piuttosto che in Louisiana.\nL'esecuzione.\nRolling fu giustiziato tramite iniezione letale il 25 ottobre 2006 e dichiarato morto alle 18.13 (ora locale), dopo che la Corte Suprema ebbe rifiutato il suo ultimo tentativo di far sospendere la sentenza. Pare che egli non abbia mostrato rimorsi e che abbia rifiutato ogni commento o richiesta di scuse ai parenti delle sue vittime, molti dei quali erano presenti all'esecuzione come testimoni. Durante l'esecuzione cant\u00f2 una canzone scritta da lui stesso.\nIl suo ultimo pasto consistette in coda d'aragosta, farfalle ai gamberetti, patate al forno, cheesecake alla fragola e t\u00e8 freddo. Poco prima dell'esecuzione, confess\u00f2 anche gli omicidi della famiglia Grissom."}
{"id": "1193735", "revid": "729019", "url": "https://it.wikipedia.org/wiki?curid=1193735", "title": "Attentato a Giovanni Paolo II", "text": "Lattentato a Giovanni Paolo II \u00e8 stato un tentativo di omicidio del papa commesso il 13 maggio 1981 in piazza San Pietro, in Vaticano, da Mehmet Ali A\u011fca, un killer professionista turco, che gli spar\u00f2 2 colpi di pistola ferendolo gravemente. Il terzo fu sparato da un complice non riconosciuto.\nGiovanni Paolo II fu colpito due volte, perdendo molto sangue. Il sicario fu arrestato immediatamente e poi condannato all'ergastolo dalla magistratura italiana. Mesi dopo, il Papa perdon\u00f2 il terrorista; ricevette successivamente anche il perdono del Presidente della Repubblica Italiana, Carlo Azeglio Ciampi e fu infine estradato in Turchia nel giugno del 2000.\nStoria.\nL'evento.\nQualche minuto dopo essere entrato in piazza San Pietro per un'udienza generale del mercoled\u00ec pomeriggio, mentre si trovava a bordo della sua Papamobile scoperta, papa Giovanni Paolo II, subito dopo aver abbracciato una bambina, fu ferito gravemente da due proiettili sparati da Ali A\u011fca con una pistola Browning HP 9mm Parabellum, presa da un deposito di Zurigo con numero di serie belga n. 76c23953. I colpi sparati da A\u011fca, che era un tiratore esperto appartenente al gruppo di estrema destra turco dei Lupi grigi, raggiunsero l'addome del papa, perforando varie volte il colon e l'intestino tenue.\nA\u011fca subito si diede alla fuga nella piazza gremita, ma fu poco dopo catturato. Soccorso immediatamente, il papa fu subito trasportato al vicino Policlinico Gemelli, perdendo coscienza durante il tragitto. Fu quindi sottoposto a un intervento chirurgico d'urgenza durato 5 ore e 30 minuti, per trattare la massiccia perdita di sangue e le ferite all'addome, riuscendo a sopravvivere:\nI chirurghi confezionarono una colostomia, con la resezione di 55 centimetri della parte superiore dell'intestino crasso, per lasciar guarire e riposare il tratto rimanente. Ripresa rapidamente coscienza pochi minuti prima dell'inizio dell'intervento, il papa diede disposizione ai medici di non spostare mai il suo braccio dallo scapolare di Nostra Signora del Monte Carmelo.\nIl Papa disse che la Madonna di F\u00e1tima lo aiut\u00f2 a restare vivo durante tutto il suo calvario:\nDimesso dal nosocomio il 3 giugno, il Papa fu di nuovo ricoverato il 20 dello stesso mese per una grave infezione da \"cytomegalovirus\", attribuita al precedente intervento. Il 5 agosto i medici del Gemelli lo operarono ancora. Dal 14 agosto al 30 settembre il papa trascorse la convalescenza a Castel Gandolfo.\nLa visita e il perdono del Papa.\nDue anni dopo, il 27 Dicembre del 1983, Giovanni Paolo II volle incontrare il suo attentatore in prigione e rivolgergli il suo perdono. I due parlarono da soli e gli argomenti della loro conversazione sono tuttora sconosciuti.\nIl papa disse poi dell'incontro:\nTuttavia, [[Indro Montanelli]] riport\u00f2 in seguito alcune parole che Giovanni Paolo II, durante una cena privata del [[1986]], gli rifer\u00ec sull'episodio:\nL'attentatore venne condannato all'[[ergastolo]] dalla giustizia italiana per attentato a Capo di Stato estero (art. 295 [[Codice penale italiano|C.P.]]).\nLa grazia e l'estradizione di Ali A\u011fca.\nDopo il tentativo di assassinio del Papa, l'attentatore ha testimoniato costantemente nel processo giudiziario e ha disegnato un'immagine del carattere priva di sanit\u00e0 mentale. Nelle prove della Corte e 128 diverse dichiarazioni raccolte durante le indagini, Agca dichiar\u00f2 di essere l'atteso Ges\u00f9 Cristo. Il Tribunale lo condann\u00f2 all'ergastolo il [[22 luglio]] 1981.\nIl [[13 maggio]] [[2000]] il presidente della Repubblica [[Carlo Azeglio Ciampi]] gli concesse la [[Grazia (diritto)|grazia]]: Ali A\u011fca, [[Estradizione|estradato]] dall'[[Italia]], fu condotto dalla prigione di Ancona dove risiedeva, nel carcere di massima sicurezza di [[Kartal (Turchia)|Kartal]] ([[Turchia]]), nel quale fin\u00ec di scontare la pena di dieci anni di reclusione (originariamente una pena di morte, poi ridotta per effetto di un'[[amnistia]]) per l'assassinio del giornalista [[Abdi Ipekci]], avvenuto nel [[1979]].\nLa reticenza di Ali A\u011fca.\nAli A\u011fca non ha mai voluto rivelare in modo chiaro la verit\u00e0 sugli eventi. Egli ha ripetutamente cambiato versione sulla dinamica della preparazione dell'attentato, a volte affermando addirittura di aver avuto aiuti per compiere l'assassinio del Papa dall'interno del [[Vaticano]], o collegando la sua detenzione con la [[sparizione di Emanuela Orlandi]].\nLa devozione alla Madonna di F\u00e1tima.\nIl Pontefice afferm\u00f2 sempre che la Vergine Maria avrebbe \"deviato i proiettili\" e salvato la sua vita quel giorno.\n[[File:Korona Matki Bo\u017cej Fatimskiej z kul\u0105, kt\u00f3ra mia\u0142a zabi\u0107 papie\u017ca Jana Paw\u0142a II.jpg|thumb|Corona del [[Santuario di F\u00e1tima|Santuario]] di [[Madonna di F\u00e1tima]], incastonata con una delle due pallottole che dovevano uccidere papa Giovanni Paolo II|alt=]]\nUn anno dopo l'attentato, il 13 maggio 1982, Giovanni Paolo II fece la sua prima visita al Santuario di Fatima, per ringraziare la Vergine per averlo salvato. Il Santo Padre offr\u00ec uno dei proiettili che lo colpirono nel Santuario. Questo proiettile fu incastonato nella corona della Vergine, dove rimane fino ad oggi. Ci\u00f2 ha impedito che fosse mai realizzata una perizia balistica sulla pallottola.\nLe indagini e le ipotesi.\nLe lunghe indagini non portarono mai alla scoperta dei veri mandanti dell'attentato.\nLa pista russo-bulgara.\nLa pista russo-bulgara fu ipotizzata pochi giorni dopo il fatto da un comunicato del [[Servizio per le informazioni e la sicurezza militare|Sismi]], poi ripreso nel [[settembre]] [[1982]] dalla stampa americana, in particolare dalla rivista \u201c[[Reader's Digest|Reader\u2019s Digest]]\u201d che pubblic\u00f2 un articolo nel quale la giornalista Claire Sterling indicava i servizi segreti bulgari ([[Komitet za d\u0103r\u017eavna sigurnost]]) quali mandanti di Al\u00ec A\u011fca su ispirazione del [[Kgb|KGB]] sovietico per colpire il papa polacco.\nNel novembre 1981 la Procura generale affid\u00f2 al [[giudice istruttore]] Ilario Martella il supplemento d'istruttoria per stabilire eventuali complicit\u00e0 di Ali A\u011fca. Dopo varie versioni e reticenze, A\u011fca indic\u00f2 come complici tre cittadini bulgari: Serghei Antonov, funzionario della sede di Roma della compagnia aerea [[Balkan Air Force|Balkan Air]] con funzioni di caposcalo all\u2019[[aeroporto di Fiumicino]]; Jelio Vassilev, segretario dell\u2019addetto militare dell\u2019ambasciata bulgara a Roma; Todor Ajvazov, responsabile dell\u2019ufficio amministrativo della medesima sede diplomatica; secondo Ali A\u011fca, la pianificazione dell'attentato sarebbe maturata in [[Bulgaria]], dove Abuzer Ugurlu (capo della [[mafia turca]] che ospit\u00f2 A\u011fca a [[Sofia]]) e Bekir Celenk (contrabbandiere di armi e droga e tramite fra i [[Lupi grigi]] e i servizi segreti bulgari) gli avrebbero offerto tre milioni e mezzo di [[Marco (moneta)|marchi]] per sparare al papa mentre i bulgari Antonov, Vassilev e Ajvazov gli avrebbero garantito supporto logistico a [[Roma]]: i tre, precisa, lo avrebbero accompagnato il [[13 maggio]] in [[Piazza San Pietro]], pronti ad intervenire per facilitare poi la sua fuga all'estero attraverso l'ambasciata bulgara.\nIl 30 ottobre [[1984]] il giudice Martella rinvi\u00f2 a giudizio i bulgari Serghei Antonov, Jelio Vassilev e Todor Ajvazov e i turchi Musa Serdar Celebi (accusato da A\u011fca di essere uno dei mandanti), Omar Bagci (che nascose la [[pistola]] utilizzata nell'attentato) e Oral Celik (capo dei [[Lupi grigi]] indicato come secondo esecutore). Il 29 marzo 1986 la Corte d'Assise di Roma assolse per [[insufficienza di prove]] Antonov, Vassilev, Ajvazov, Serdar Celebi e Celik perch\u00e9 Ali A\u011fca non venne ritenuto credibile dai giudici mentre Omar Bagci venne condannato a tre anni e due mesi di carcere; il [[19 dicembre]] [[1987]] la sentenza sar\u00e0 confermata in appello.\nNel [[2004]] la [[dossier Mitrokhin|commissione Mitrokhin]] del [[Parlamento della Repubblica Italiana|Parlamento italiano]], analizzando documenti provenienti da [[Germania]] e [[Ungheria]], stil\u00f2 una relazione di maggioranza, secondo la quale l'attentato sarebbe stato progettato dal [[KGB]] in collaborazione con la [[Stasi]], i [[servizi segreti]] della [[Germania Est]], con l'appoggio di un gruppo terroristico bulgaro a [[Roma]], che a sua volta si sarebbe rivolto ai [[Lupi grigi]], un gruppo turco di [[estrema destra]] di cui Ali A\u011fca faceva parte.\nUna relazione di minoranza della stessa commissione neg\u00f2 questa tesi; tuttavia, altri documenti scoperti negli archivi sovietici e resi pubblici nel marzo 2008 supporterebbero la tesi che l'attentato sia stato commissionato dall'[[Unione Sovietica]] tramite il [[Komitet za d\u0103r\u017eavna sigurnost|KDS]] bulgaro. Le autorit\u00e0 bulgare si sono difese dichiarando che Ali A\u011fca lavorava per un'organizzazione anti-comunista guidata dai servizi segreti italiani e dalla [[Central Intelligence Agency|CIA]]. La difesa delle autorit\u00e0 bulgare \u00e8 in parte avvalorata dal fatto che i Lupi grigi erano in effetti al comando del \"[[Controguerriglia|Counter-Guerrilla]]\", il braccio in Turchia della [[Organizzazione Gladio|rete \"stay behind\" Gladio]], sostenuta segretamente dalla CIA e da altri servizi segreti occidentali.\nLe motivazioni che avrebbero portato l'URSS a preparare l'attentato non sono chiare. Secondo i sostenitori di tale ipotesi, probabilmente l'Unione Sovietica temeva l'influenza che un Papa polacco poteva avere sulla stabilit\u00e0 dei loro Paesi satelliti dell'Europa Orientale, in special modo la [[Polonia]], quale ritorsione per il sostegno a \"[[Solidarno\u015b\u0107]]\", il sindacato cattolico e democratico dei lavoratori polacchi, protagonista della rivolta contro il regime comunista. D\u2019altra parte, se il papa fosse morto e l\u2019Unione sovietica fosse stata individuata come mandante, ne avrebbe subito un terribile danno d\u2019immagine ovunque, e in particolare proprio in Polonia.\nTutte queste informazioni vanno considerate come ipotesi, perch\u00e9 a oggi non sono state comprovate le circostanze e le motivazioni dell'attentato. Lo stesso papa Giovanni Paolo II, inoltre, dichiar\u00f2 nel maggio [[2002]], durante una visita in Bulgaria, di \u00ab\"non aver mai creduto nella cosiddetta connessione bulgara\"\u00bb. D'altro lato, l'inchiesta su un vasto traffico di armi e droga condotta dal giudice [[Carlo Palermo]] negli [[anni 1980|anni ottanta]], rivel\u00f2 che i \"boss\" turchi Abuzer Ugurlu e Bekir Celenk, per agire in tranquillit\u00e0, lavoravano come \"agenti doppi\", sia per l'est sia per l'ovest. Secondo alcuni, la \"pista bulgara\" venne creata a tavolino dal [[Servizio per le informazioni e la sicurezza militare|SISMI]] perch\u00e9, secondo il pentito [[Giovanni Pandico]], Ali A\u011fca venne visitato nel [[carcere di Ascoli Piceno]] dal generale [[Pietro Musumeci]] e dal faccendiere [[Francesco Pazienza]] per convincerlo a collaborare, con la partecipazione di [[Raffaele Cutolo]], boss camorrista detenuto-padrone del carcere, e del cappellano Mariano Santini, affiliato cutoliano. Secondo la testimonianza di Pazienza, la \"pista bulgara\" venne suggerita ad A\u011fca dal brigatista rosso [[Giovanni Senzani]] (anch\u2019egli in odore di rapporti con i servizi segreti), suo compagno di cella nel carcere di Ascoli che gli impartiva lezioni di lingua italiana.\nLa pista interna al Vaticano.\nNel [[1985]], la Procura della Repubblica di Roma avvi\u00f2 una nuova inchiesta giudiziaria per chiarire le complicit\u00e0 di A\u011fca, condotta dai giudici Antonio Marini e [[Rosario Priore]], che nel [[1998]] si concluse con l'archiviazione. Nel [[1994]] il giudice Priore and\u00f2 ad interrogare Oral Celik, esponente di rilievo dei [[Lupi grigi]] indicato da A\u011fca come secondo attentatore (ma poi assolto) ed estradato dalla [[Francia]] dove viveva sotto falso nome, il quale afferm\u00f2 che i mandanti dell'attentato erano due cardinali (di cui non fece i nomi) che avrebbero aperto un [[conto corrente]] presso lo [[Istituto per le opere di religione|IOR]] per versare il pagamento ad A\u011fca. Il giudice Priore non riusc\u00ec a trovare le prove di queste dichiarazioni ma rintracci\u00f2 una fotografia scattata il 10 maggio 1981 (tre giorni prima dell\u2019attentato) nel corso di una visita di [[Papa Giovanni Paolo II|Giovanni Paolo II]] presso la parrocchia romana di [[Tommaso d'Aquino|San Tommaso d\u2019Aquino]]: nella foto, secondo le conclusioni degli inquirenti, \u00e8 ritratto un gruppo di fedeli presenti alla cerimonia, tra i quali spicca la figura di Al\u00ec A\u011fca. La foto era stata scattata da uno dei parrocchiani, tal Daniele Petrocelli, che, interrogato per la prima volta nel [[1994]], raccontava di aver notato subito la somiglianza tra l\u2019uomo della foto e A\u011fca, il cui volto, dopo l\u2019attentato, aveva invaso i giornali e la televisione. Cos\u00ec il Petrocelli agli inquirenti: \u00ab\"La sera stessa, o il giorno dopo, si present\u00f2 a casa mia un poliziotto che si \u00e8 qualificato della Digos, il quale ci ha chiesto in consegna la foto in cui appariva la persona somigliante all\u2019attentatore\u2026 Ricordo che il poliziotto al quale consegnai la foto mi disse di non parlare a nessuno del fatto. Non fu redatto verbale della consegna della foto\"\u00bb. Una testimonianza confermata anche dalla moglie del Petrocelli. Il particolare che suscitava vieppi\u00f9 l\u2019interesse degli inquirenti era il fatto che la foto immortalava A\u011fca in un settore riservato, al quale si poteva accedere solo grazie agli inviti diramati dal Vaticano, in particolare dalla [[Prefettura della casa pontificia|Prefettura della Casa pontificia]], di cui allora era reggente monsignor [[Dino Monduzzi]]. In questo ufficio lavoravano due soli dipendenti, uno dei quali era Ercole Orlandi, padre di [[Sparizione di Emanuela Orlandi|Emanuela]], la ragazza misteriosamente scomparsa nel [[1983]]. Questi, chiamato a testimoniare sulla vicenda, nel [[1995]], spiegava agli inquirenti che gli inviti alle cerimonie pontificie potevano essere ritirati a mano o recapitati a opera del suo ufficio, ma che non ricordava, nonostante la sua buona memoria, di aver spedito uno di tali inviti a nome di A\u011fca. Lo stesso giudice Priore lament\u00f2 nella sentenza-ordinanza una scarsa collaborazione del [[Citt\u00e0 del Vaticano|Vaticano]] nelle indagini: \u00ab\"Molti interrogativi di questa indagine potevano essere risolti se ci fosse stato l'ausilio della Citt\u00e0 del Vaticano. Ma ci si \u00e8 trovati davanti ad un atteggiamento che appare, come intento e non si comprende da quali finalit\u00e0 determinato, di chiudere ogni indagine sul delitto e di porre una pietra tombale sulla ricerca della verit\u00e0\"\u00bb.\nIl sospettato ruolo della mafia.\nA queste informazioni si aggiunse quella del coinvolgimento di [[Cosa Nostra]] nell'attentato, di cui parl\u00f2 il collaboratore di giustizia [[Vincenzo Calcara]] al giudice [[Rosario Priore]] nel corso di un interrogatorio nel [[1997]]: egli raccont\u00f2 di essere stato personalmente incaricato dall'imprenditore [[Massoneria|massone]] Michele Lucchese (vicino al boss [[Francesco Messina Denaro]]) di recarsi a Roma il 12 maggio [[1981]], per incontrare Saverio Furnari e Vincenzo Santangelo (due mafiosi di [[Castelvetrano]]) con cui avrebbe dovuto prelevare il giorno successivo due turchi armati in piazza San Pietro; venti minuti dopo l'attentato, all'appuntamento si present\u00f2 solo uno dei due uomini, molto agitato e scortato dal bulgaro Serghei Antonov. Subito dopo, Calcara e i due mafiosi tornarono a Milano: l\u00ec Furnari e Santangelo uccisero il turco e Calcara li aiut\u00f2 a seppellirlo nelle campagne di [[Calderara (Paderno Dugnano)|Calderara]]. Tuttavia quando gli inquirenti andarono a cercare i resti del turco nel luogo indicato dal collaboratore di giustizia, non trovarono nulla. Nella sentenza-ordinanza a conclusione delle indagini, il giudice Priore scrisse: \u00ab\"Calcara, (...) pur se animato dalle migliori intenzioni, non ha trovato conferme nell'istruzione compiuta. Il riscontro principale, cio\u00e8 il rinvenimento del cadavere del turco, non s'\u00e8 mai verificato. Il resto delle dichiarazioni (...) pu\u00f2 benissimo provenire dalla lettura dei giornali. Il resto dalla fantasia, di cui i pentiti in genere non difettano\"\u00bb.\nLe accuse a Khomeini.\nNel [[2013]] ha suscitato una nuova polemica la dichiarazione, contenuta nell'autobiografia del terrorista turco, secondo il quale il mandante \"morale\" dell'attentato sarebbe stato l'[[ayatollah Khomeini]].\nNel suo racconto, A\u011fca spiega come l'ayatollah gli avrebbe ordinato, in [[Lingua turca|turco]], di \"uccidere il Papa in nome di [[Allah]]\": \"Tu devi uccidere il portavoce del diavolo in terra, il vicario di [[Satana]] in questo mondo. Sia morte al capo degli ipocriti, alla guida degli infedeli. Sia morte a Giovanni Paolo II per mano tua... Non dubitare mai, abbi fede, uccidi per lui... e poi togliti la vita affinch\u00e9 la tentazione del tradimento non offuschi il tuo gesto... il tuo martirio sar\u00e0 ricompensato con il paradiso, con la gloria eterna nel regno di Allah\". L'ipotesi \u00e8 comunque generalmente ritenuta azzardata; l'ayatollah, infatti, non conosceva che sommariamente la lingua turca ed \u00e8 estremamente improbabile che un [[Sunnismo|sunnita]] come A\u011fca prendesse ordini da un alto esponente [[Sciismo|sciita]].\n[[File:Fatima (3).jpg|thumb|[[F\u00e1tima (Portogallo)|Fatima]], raffigurazione della [[Madonna di F\u00e1tima]]]]\nInterpretazioni religiose.\nUn documento della [[Congregazione per la Dottrina della Fede]] analizza l'attentato mettendolo in relazione con l'ultimo dei [[Segreti di F\u00e1tima]].\nLe differenze rispetto alla rivelazione di [[L\u00facia dos Santos|Suor Lucia]] sono tuttavia notevoli: [[piazza San Pietro]] non \u00e8 una ripida montagna e al centro c'\u00e8 un [[obelisco]] egizio, non una grande croce di tronchi grezzi. La citt\u00e0 non \u00e8 in rovina, non \u00e8 morto nessuno, non gli spar\u00f2 un gruppo di soldati.\nD'altra parte \u00e8 vero che l'attentato \u00e8 avvenuto nel giorno della ricorrenza della prima Apparizione della Madonna ai pastorelli di Fatima e Giovanni Paolo II, convinto che fu la mano della Madonna a deviare quel colpo e a salvargli la vita, volle che il proiettile fosse incastonato nella corona della statua della Vergine a [[Madonna di F\u00e1tima|F\u00e1tima]].\nUn altro attentato.\nUn altro tentativo di assassinio di Giovanni Paolo II avvenne il 12 maggio [[1982]] a [[F\u00e1tima (Portogallo)|Fatima]], quasi un anno dopo il primo attentato: un uomo tent\u00f2 di colpire il papa con una [[baionetta]], ma fu fermato dai servizi di sicurezza. L'uomo, un [[sacerdote]] spagnolo di nome Juan Mar\u00eda Fern\u00e1ndez y Krohn, si opponeva alle riforme del [[Concilio Vaticano II]] e definiva il Papa un \"agente di Mosca\". Fu condannato a sei anni di prigione e poi espulso dal [[Portogallo]].\nBibliografia.\n[[File:Fiat \"Campagnola\" attempted murder of Pope John Paul II.jpg|thumb|La [[Fiat Campagnola]] utilizzata dal Pontefice come [[papamobile]] il giorno dell'attentato \u00e8 ora conservata nel Padiglione delle Carrozze in seno al [[Museo storico vaticano]] ([[Musei Vaticani]], [[Roma]])]]\nCollegamenti esterni.\n[[Categoria:Papa Giovanni Paolo II]]\n[[Categoria:Servizi segreti]]\n[[Categoria:Storia dell'Italia nel secondo dopoguerra]]\n[[Categoria:Storia della Citt\u00e0 del Vaticano]]\n[[Categoria:Attentati terroristici del 1981]]"}
{"id": "1193736", "revid": "287204", "url": "https://it.wikipedia.org/wiki?curid=1193736", "title": "Weissensee", "text": ""}
{"id": "1193738", "revid": "767487", "url": "https://it.wikipedia.org/wiki?curid=1193738", "title": "Amore a doppio senso", "text": "Amore a doppio senso (\"The Velocity of Gary\") \u00e8 un film drammatico del 1998.\nTrama.\nValentino, \u00e8 un attore pornografico bisessuale che ha una relazione con la cameriera Mary Carmen. Quando Valentino incontra Gary, tra i due nasce una passione, e Gary e Mary Carmen si contenderanno l'amore di Valentino, vivendo una sorta di m\u00e9nage \u00e0 trois. I due dovranno mettere da parte i loro rancori quando Valentino si ammaler\u00e0 di AIDS."}
{"id": "1193745", "revid": "1872770", "url": "https://it.wikipedia.org/wiki?curid=1193745", "title": "Trisha Biggar", "text": "Ha lavorato a molti progetti ad alto budget, tra i quali ricordiamo i prequel della saga fantascientifica di Guerre stellari del regista George Lucas e la serie televisiva \"Le avventure del giovane Indiana Jones\".\nLa Biggar ha lavorato in film come \"\"Silent Scream\" del regista David Hayman e \"Wild West\"."}
{"id": "1193749", "revid": "628767", "url": "https://it.wikipedia.org/wiki?curid=1193749", "title": "Sudovia", "text": "La Sudovia (in lituano: \"S\u016bduva\" o \"Suvalkija\", in polacco: \"Suwalszczyzna\" o \"Ja\u0107wie\u017c\") \u00e8 l'area circondante Suwa\u0142ki, nel nord-est della Polonia e nella Lituania del sud; \u00e8 anche il nome di una delle regioni etnografiche della Lituania. Suwa\u0142ki \u00e8 la principale citt\u00e0 della Sudovia in Polonia, mentre Marijampol\u0117 \u00e8 considerata la sua capitale in Lituania.\nNome.\n\"Suwalszczyzna\" \u00e8 anche utilizzato come nome di una piccola regione al confine tra la Polonia e la Lituania, all'incirca corrispondente alla regione etnografica lituana. Siccome la citt\u00e0 di Suwa\u0142ki (in lituano: \"Suvalkai\") \u00e8 situata nella parte polacca della regione, quest'ultima \u00e8 talvolta chiamata \"Suvalkija\" in lituano: questo avviene perch\u00e9 la parte settentrionale della Guberniya di Suwalki dell'Impero russo corrispondeva alla regione della Sudovia, pertanto la popolazione inizi\u00f2 a chiamare la gente di quella terra \"suvalkie\u010diai\", che letteralmente significa \"persone che vivono nella regione attorno alla citt\u00e0 di Suvalkai e nella sua terra, la Suvalkija\". Oggi tuttavia viene preferito il nome storico S\u016bduva, su cui si basa il nome italiano Sudovia. Esistono anche varianti del nome, come \"Sudova\" etc.\nStoria.\nIn origine, la regione era abitata dalla trib\u00f9 baltica degli jatvingi, facenti parte del gruppo tribale del Baltico occidentale. La maggior parte del loro territorio fu strappato alla Confederazione Polacco-Lituana con la terza spartizione della Polonia del 1795, quando fu occupata dal Regno di Prussia fino al 1807. Fino al 1815 appartenne al Ducato di Varsavia, e poi al Regno del Congresso (nome assunto dal Regno di Polonia) fino al 1915. Nel 1918 l'area fu suddivisa tra la Polonia e la Lituania lungo le linee etniche, nonostante il territorio fosse stato richiesto per intero dalla Repubblica della Lituania. Il governo della Lituania sostenne i diritti sulla regione basandosi sul trattato di pace del 1920 con la Russia bolscevica, che aveva limitato i confini solo fino a \u0160tabinas, lasciando non definiti i confini fino alla provincia tedesca della Prussia Orientale. Nel 1920, dopo la guerra sovietico-polacca, il Maresciallo Ferdinand Foch propose che l'area fosse assegnata alla Polonia; la proposta fu accettata con la Conferenza di pace di Parigi del 1919, e dopo la guerra polacco-lituana, le forze lituane si ritirarono dall'area e la Polonia ne conquist\u00f2 il controllo.\nNel 1939 l'area fu occupata dalla Germania nazista e, nonostante le proteste lituane, annessa alla Prussia Orientale. Dopo la seconda guerra mondiale, fu restituita alla Polonia; la RSS Lituana, stato successore della Repubblica di Lituania, annessa dall'Unione Sovietica nel 1940, rinunci\u00f2 a tutti i diritti sulla regione, decisione che fu poi accettata da tutte le autorit\u00e0 della Lituania indipendente (1991).\nLa gran parte dell'attuale popolazione della regione, \u00e8 lituana o polacca, su entrambi i lati del confine. Secondo il censimento nazionale polacco del 2002, c'erano 5.846 lituani abitanti in Polonia, la maggioranza dei quali abitava la regione della Sudovia. Nella regione vi sono scuole e societ\u00e0 culturali lituane, e negli uffici del comune di Pu\u0144sk si parla correntemente la lingua lituana. Nella parte lituana, molti lituani locali parlano il dialetto sudoviano, anche parlato in parti della Lituania minore, della Samogizia e dell'Auk\u0161taitija."}
{"id": "1193751", "revid": "74173", "url": "https://it.wikipedia.org/wiki?curid=1193751", "title": "Suvalkija", "text": ""}
{"id": "1193752", "revid": "1005847", "url": "https://it.wikipedia.org/wiki?curid=1193752", "title": "Palazzo Grande", "text": "Il Palazzo Grande, detto anche Nobile interrompimento, \u00e8 un edificio a carattere polifunzionale ubicato in piazza Grande, nel centro Livorno. \u00c8 stato inoltre sede di un cinema, un tempo attivo anche come teatro (il Cinema Teatro Grande), che per\u00f2 ha cessato la propria attivit\u00e0 nel corso del 2013.\nStoria.\nA seguito delle distruzioni della seconda guerra mondiale, l'amministrazione comunale labronica decise di redigere un piano di ricostruzione del centro storico che per certi versi accoglieva la filosofia urbana del precedente piano piacentiniano, impostato sulla suddivisione di piazza Grande in due spazi distinti.\nPer l'area della piazza Grande, nel dicembre del 1945 l'architetto Petrucci, incaricato dal ministero dei lavori pubblici, propose di rovesciare l'edificio del Duomo portandolo sul lato opposto della piazza, in modo tale da mettere in asse con via Cairoli non pi\u00f9 l'abside ma la facciata: tale soluzione, ovviamente troppo audace, fu respinta.\nPoco dopo venne rapidamente redatto da parte dell'architetto Roccatelli un nuovo piano di ricostruzione. Il primo marzo del 1947 l'amministrazione avvi\u00f2 un concorso di idee per il progetto di definizione di massima della via Grande e piazza Grande: la Commissione non giudic\u00f2 vincitore nessun progetto tra quelli presentati, ma ne indic\u00f2 alcuni meritevoli, tra i quali quello degli architetti Luigi Vagnetti, Cardini, Cristiani, Pifferi e dello scenografo Virgilio Marchi (motto \"I.M.45\") e quello dell'architetto Bartoli (motto \"Ardenza\"). Da questi progetti vennero estrapolati alcuni temi che ricompariranno poi nella soluzione definitiva: in particolare venne accolto il suggerimento di concludere la piazza e separarla dal Palazzo Comunale con un edificio a carattere funzionale avente i portici allineati a quelli della piazza.\nAl principio del 1948 la Societ\u00e0 Immobiliare present\u00f2 tuttavia un progetto di Vagnetti per un edificio molto pi\u00f9 ampio di quello indicato nel concorso: ci\u00f2 nonostante l'amministrazione lo approv\u00f2, malgrado la forte opposizione di alcuni consiglieri.\nI lavori del palazzo, avviati nel 1950, furono conclusi rapidamente, tanto che, nel 1952, l'edificio poteva dirsi ultimato.\nIl Cinema Teatro Grande, ospitato sul retro dell'immobile, fu inaugurato il 25 marzo del medesimo anno, con la rivista \"Gran baldoria\" di Garinei e Giovannini.\nIn anni recenti, dopo un lungo periodo di inattivit\u00e0, il teatro \u00e8 stato trasformato in cinema multisala, con la creazione di tre sale distinte ricavate dal tamponamento della galleria al piano superiore: la sala maggiore ricalca sostanzialmente la platea del vecchio edificio, mentre i due ambienti minori sono ospitati nella sovrastante galleria. Ha cessato l'attivit\u00e0 nell'estate 2013.\nDescrizione.\nIl Palazzo Grande \u00e8 situato nel cuore della citt\u00e0 e separa, con la sua mole massiccia, lo spazio antistante al Duomo dalla piazza del Municipio.\nL'edificio \u00e8 un compatto volume costituito da due diversi nuclei:\nI due blocchi sono attraversati da una galleria a croce all'intersezione della quale si sviluppano i collegamenti verticali.\nI fronti, rivestiti in pietra, sono scanditi: al piano terra da fornici architravati nei quali sono ricavate le luci dei mezzanini, al piano primo da una teoria serrata di finestre rettangolari e ai piani superiori da finestre a scansione modulare; il volume del cinema \u00e8 concluso da una copertura dal disegno articolato a moduli triangolari ed \u00e8 caratterizzato, sul fronte di piazza del Municipio, da un grande bassorilievo ceramico policromo a soggetto zoomorfo: si tratta di una chimera, tra le ultime opere di Duilio Cambellotti (1952).\nFortuna critica.\nI giudizi critici sull'intervento sono assai eterogenei: dalle asperrime critiche al linguaggio incline al barocchetto del Bortolotti (che nota come gli edifici riproducano, semplificati, alcuni tipi dell'edilizia dei centri urbani del periodo fascista e, nei casi migliori, portino una ritardata eco del razionalismo architettonico europeo) o al fuori scala dell'intervento del Matteoni (per il quale lo smisurato palazzo modifica in maniera irreparabile la configurazione spaziale della piazza, senza rispettare gli antichi allineamenti stradali), fa da contrappunto il giudizio del Banham che giudica positivamente la soluzione di Palazzo Grande, nel quale egli ravvede una tendenza all'eclettismo.\nLa cittadinanza invece non ha mai accettato fino in fondo la presenza del cosiddetto \"Nobile interrompimento\", continuando cos\u00ec a rimpiangere l'ampia piazza di un tempo, che fu persino fonte di ispirazione per l'architetto inglese Inigo Jones.\nTuttavia di quella piazza, malgrado la costruzione del palazzo, non restano che alcuni frammenti, spesso affiancati da edifici di scarso valore architettonico."}
{"id": "1193756", "revid": "438678", "url": "https://it.wikipedia.org/wiki?curid=1193756", "title": "I cowboys del deserto", "text": "I cowboys del deserto (\"Go West\") \u00e8 un film commedia dei fratelli Marx del 1940.\nLa regia \u00e8 affidata ad Edward Buzzell gi\u00e0 dietro la macchina da presa con \"Tre pazzi a zonzo\" del 1939.\nTrama.\nS. Quentin Quale si sta recando all'ovest in cerca di fortuna. Alla stazione incontra Joseph e Rusty Panello, due fratelli semplici ma molto ingegnosi che, volendo recarsi anch'essi all'ovest per diventare cercatori d'oro, sottraggono tutti i soldi in possesso del povero Quale con la truffa da un dollaro.\nUna volta raggiunto l'ovest i due stringono amicizia con il vecchio Dan Wilson la cui propriet\u00e0, Dead Man's Gulch, \u00e8 completamente povera del prezioso metallo giallo. Joseph e Rusty comprano la propriet\u00e0 in cambio di dieci dollari. N\u00e9 il vecchio n\u00e9 i due sono a conoscenza del fatto che intanto Terry Turner, ossia il fidanzato della figlia di Dan (figlio di un rivale di vecchia data del vecchio) sta vendendo il terreno alle ferrovie per trarre finalmente un guadagno da quella terra improduttiva e ingraziarsi cos\u00ec il favore di Dan e sposarne finalmente la bella figlia.\nTuttavia, la gi\u00e0 complicata serie di equivoci viene peggiorata dal malvagio Mr. Beecher, che vuole impedire il proficuo accordo con le ferrovie. Toccher\u00e0 ovviamente a Quale, Joseph e Rusty unire le forze per salvare la situazione e permettere ai due giovani di sposarsi."}
{"id": "1193758", "revid": "1609015", "url": "https://it.wikipedia.org/wiki?curid=1193758", "title": "Il barbiere di Siviglia (Paisiello)", "text": "Il barbiere di Siviglia, ovvero La precauzione inutile \u00e8 un'opera lirica di Giovanni Paisiello su libretto tratto dalla commedia omonima di Beaumarchais. Spesso il libretto \u00e8 attribuito a Giuseppe Petrosellini, anche se \u00e8 pi\u00f9 probabilmente opera di un anonimo librettista francofono, come suggeriscono i molti francesismi presenti.\nPresentazione.\nLa prima rappresentazione ebbe luogo il 15 settembre 1782 al Teatro dell'Ermitage, presso la corte imperiale russa di Caterina la Grande.\nL'opera, che ebbe immediatamente un grandissimo successo in tutta Europa, venne poi oscurata dal successivo rifacimento del 1816 di Gioachino Rossini sullo stesso soggetto, che fin\u00ec per relegare in un lungo oblio la versione di Paisiello.\nLa vicenda essenzialmente segue la commedia di Beaumarchais, traducendone direttamente, in alcuni passi, i dialoghi. La versione di Paisiello e quella di Rossini si assomigliano molto, con qualche sottile differenza. Il libretto (attribuito nell\u2019Ottocento al Petroselli) mette un'enfasi maggiore sulle vicende amorose interessandosi meno degli aspetti comici.\nNegli ultimi decenni del Novecento si \u00e8 parzialmente recuperata l'opera, che ha avuto pi\u00f9 di una esecuzione nei teatri italiani ed europei.\nLa cavatina del Conte \"Saper bramate\", tratta dall'opera, \u00e8 stata utilizzata nel 1975 dal regista Stanley Kubrick, che l'ha inserita con una versione strumentale nella colonna sonora del film \"Barry Lyndon\"."}
{"id": "1193759", "revid": "287204", "url": "https://it.wikipedia.org/wiki?curid=1193759", "title": "Cahokia", "text": "Cahokia \u00e8 il sito su cui sorse una citt\u00e0 dei nativi americani nei pressi di Collinsville, Illinois, sulle rive del Mississippi vicino a St. Louis e, pi\u00f9 precisamente, nell'area nota come \"American Bottom\". Sul sito si trovano numerose colline artificiali.\nCahokia \u00e8 il pi\u00f9 grande sito archeologico della cultura Mississippiana, ed il termine \"Cahokiano\" viene a volte usato per citare quella cultura. I Mississippiani svilupparono delle societ\u00e0 avanzate nell'est dell'America settentrionale, prima dell'arrivo degli europei.\nPatrimonio dell'umanit\u00e0.\nCahokia Mounds venne dichiarato National Historic Landmark il 19 luglio 1964, ed elencato nel National Register of Historic Places il 15 ottobre 1966. Cahokia Mounds State Historic Site divenne Patrimonio dell'umanit\u00e0 nel 1982. Il parco copre 8,90\u00a0km\u00b2, ed \u00e8 soggetto a continue ricerche archeologiche. \u00c8 uno dei venti siti statunitensi segnalati dall'UNESCO.\nStoria.\nCahokia fu il primo insediamento, databile attorno al 650 durante il tardo Woodland period, ma la costruzione delle colline non inizi\u00f2 prima del 1050, all'inizio del periodo della cultura Mississippiana. Il luogo venne abbandonato tra il 1250 ed il 1400. Gli antichi abitanti non lasciarono testimonianze scritte, ed il nome di quell'antica citt\u00e0 \u00e8 tuttora sconosciuto. Il nome \"Cahokia\" fa riferimento ad un successivo clan di Illiniwek che abitavano la regione al tempo dell'arrivo degli esploratori francesi nel 1600, molto dopo l'abbandono del sito. Non \u00e8 ancora stato possibile identificare i discendenti degli antichi Cahokia, nonostante molti gruppi possono essere considerati tra i contendenti.\nMonk's Mound.\nI Monk's Mound (lett. \"tumulo del monaco\"), sono il fulcro del centro cerimoniale. Sono strutture imponenti a quattro terrazze, le pi\u00f9 grandi costruite in america settentrionale. Si affacciano a sud; sono alte 30,5 metri, con una base di 316 per 241 metri. Travel Channel le ha definite \"le pi\u00f9 grandi piramidi al mondo\".\nGli scavi effettuati sulla sommit\u00e0 della collina hanno portato alla luce i resti di un grande edificio, probabilmente un tempio o la residenza del capo trib\u00f9, visibile da ogni punto della citt\u00e0. L'edificio aveva una base di 31,5 per 14,5 metri, e raggiungeva l'altezza di 15 metri.\n\"Woodhenge\", un cerchio di pali usato per le osservazioni astronomiche, si trova ad ovest di Monk's Mound. Il nome deriva da Stonehenge, dal momento che questa struttura permetteva lo studio di solstizi, equinozi ed altri cicli astronomici. Gli archeologi scoprirono l'esistenza di Woodhenge durante gli scavi. Notarono che l'intero palinsesto venne ricostruito pi\u00f9 volte durante i circa 300 anni di vita del luogo.\nIl territorio cittadino.\nUn'area di 200.000\u00a0m\u00b2 si estende a sud di Monk's Mound. Il terreno piatto fece inizialmente pensare ad una pianura alluvionale del fiume Mississippi, ma recenti studi sul terreno hanno dimostrato che questo territorio, originalmente ondulato, venne reso pianeggiante dall'esperta opera dei cittadini locali. Questo significa che Cahokia pu\u00f2 vantare il titolo di \"pi\u00f9 estesa piazza al mondo creata dall'uomo\", non esistendo al giorno d'oggi esempi altrettanto imponenti.\nUn insieme di costruzioni in legno, che comprendevano torri d'osservazione ad intervalli regolari, formavano un muro di cinta lungo tre chilometri che racchiudeva Monk's Mound e la pianura circostante. Gli archeologi notarono che queste costruzioni in legno vennero riedificate pi\u00f9 volte. Sembra che le mura dividessero la parte religiosa di Cahokia dal resto della citt\u00e0.\nOltre a Monk's Mound si possono ammirare altre 120 colline simili erette in vari luoghi ed a distanze diverse dal centro cittadino. Al momento sono stati identificati 109 mound, 68 dei quali si trovano all'interno del parco. I mound possono essere classificati per tipo: esistono quelli piatti, conici, vulcanici, ecc. Ognuno di questi \"modelli\" aveva le proprie funzioni. La citt\u00e0, con il tempo, aveva assunto una forma a rombo, con l'asse maggiore di circa 1.600 metri.\nL'antica citt\u00e0.\nCahokia fu il pi\u00f9 importante centro d'aggregazione per quelle persone che, al giorno d'oggi, sono note come i Mississippiani, i cui insediamenti si estendevano per tutto il Midwest e l'america orientale e meridionale. Cahokia mantenne collegamenti commerciali con altre comunit\u00e0, dalla regione dei Grandi Laghi a nord, fino al Golfo del Messico a sud. Ceramiche e strumenti in pietra in stile Cahokiano vennero trovati nel sito archeologico di Silvernail, nei pressi di Red Wing, Minnesota.\nAl culmine del suo sviluppo, Cahokia fu il pi\u00f9 grande centro abitato a nord delle grandi citt\u00e0 Mesoamericane del Messico. Nonostante ospitasse solo 1.000 persone (stima relativa al 1050 d.C.), la sua popolazione crebbe in maniera esponenziale dopo tale data. Gli archeologi stimano una popolazione massima tra gli 8.000 ed i 40.000 abitanti, con la maggior parte delle persone situate nei villaggi contadini che gravitavano attorno al centro principale.\nAlcuni professori credono che, all'apice dello sviluppo, Cahokia fu la maggiore citt\u00e0 statunitense fino al 1800, quando la popolazione stimata di Filadelfia super\u00f2 quella di Cahokia.\nLe sepolture.\nDurante gli scavi del Mound 72, una collina sepolcrale a sud di Monk's Mound, gli archeologi trovarono i resti di un uomo di circa quarant'anni, probabilmente un famoso capo Cahokiano. L'uomo venne sepolto su di un letto costellato da oltre 20.000 conchiglie marine che formavano un falco, la cui testa appare al di sotto di una testa umana, e le cui ali si trovano sotto un paio di braccia e gambe. Il guerriero falco, o \"uomo uccello\", \u00e8 un'immagine comune della cultura mississippiana, e questa sepoltura ha un potente significato iconografico.\nA poca distanza venne ritrovato anche un nascondiglio pieno di punte di freccia di differenti stili e materiali. Divise in quattro tipi, ognuno dei quali proveniente da una diversa area geografica, queste punte dimostrano le incredibili rotte commerciali che i Cahokia coltivavano. Oltre 250 altri scheletri vennero estratti dal Mound 72. Molti di loro si trovavano in fosse comuni; ad altri mancavano mani e testa, il che farebbe pensare a sacrifici umani. In uno dei mound sono stati trovati anche resti di giovani donne. A causa della giovane et\u00e0 e del fatto che, dagli studi, \u00e8 stato dedotto che non avevano partorito, si \u00e8 portati a pensare che fossero delle vergini sacrificate al dio sole. La relazione tra queste sepolture e quella principale non \u00e8 chiara, ma \u00e8 difficile che si riferiscano tutte allo stesso periodo. Il legno presente in molte parti della tomba \u00e8 stato datato con il metodo del carbonio-14 a un periodo tra il 950 ed il 1000.\nIl declino.\nCahokia venne abbandonata almeno un secolo prima dell'arrivo degli europei. Le cause possono essere trovate nell'eccessivo sfruttamento del luogo, soprattutto in termini di caccia e disboscamento. Un'altra possibile causa potrebbe essere l'invasione subita da qualche popolazione nomade, nonostante le uniche tracce di guerra trovate siano lontane dalle mura cittadine. La funzione delle mura, comunque, sembra essere pi\u00f9 cerimoniale che militare. Un'altra causa suggerita \u00e8 una qualche epidemia, velocizzata dal sovraffollamento urbano. Le teorie pi\u00f9 recenti, in ogni caso, parlano di un collasso politico che sarebbe la causa principale dell'abbandono di Cahokia. Secondo lo studio di Emerson e Hedman la causa del collasso politico sarebbe da ricercare in una massiccia immigrazione di genti etnicamente diverse dai fondatori della citt\u00e0"}
{"id": "1193766", "revid": "717966", "url": "https://it.wikipedia.org/wiki?curid=1193766", "title": "Esdra greco", "text": "Con la dicitura Esdra greco si intende un apocrifo dell'Antico Testamento. \u00c8 conosciuto con altre diciture a seconda del periodo storico e delle confessioni religiose:\nLo scritto \u00e8 di paternit\u00e0 anonima. \u00c8 stato redatto in greco in un periodo variamente datato tra gli studiosi tra il I secolo a.C. e il I secolo d.C.\nGli eventi storici narrati, con diversi errori storici, sono paralleli ai libri di Esdra, Neemia, 2 Cronache. Dopo una riassuntiva parentesi circa la storia di Gerusalemme tra 609-538 a.C. descrive il ritorno a Gerusalemme dei Giudei deportati a Babilonia (538 a.C.) e la ricostruzione del cosiddetto secondo tempio (attorno al 515 a.C.)."}
{"id": "1193767", "revid": "1745361", "url": "https://it.wikipedia.org/wiki?curid=1193767", "title": "The Perfect Machine", "text": "The Perfect Machine \u00e8 un album pubblicato dai Vision Divine nel 2005.\nIl disco.\n\u00c8 il loro secondo concept album ambientato tra il 2043 e il lontano 6048 che narra della storia di uno scienziato capace di porre fine alla morte e alla malattie umane, rendendo in questo modo l'intero genere umano immortale. La storia mette in risalto gli aspetti sociali e religiosi della vita dell'uomo, conseguentemente stravolti a seguito di una scoperta cos\u00ec importante.\nRistampa.\nNel 2006 la Scarlet Records pubblica una nuova versione, in digipack e a tiratura limitata dell'album. La nuova versione contiene 4 bonus track: la reinterpretazione di \"The Needle Lies\" dei Queensr\u00ffche e tre nuove versioni di classici della band reinterpretati dall'attuale cantante Michele Luppi, ovvero \"New Eden\", \"Send Me An Angel\" e \"Pain\".\nIl disco \u00e8 stato acclamato da stampa e pubblico al punto da venire da molti considerato uno dei migliori lavori che l'Italia abbia mai prodotto in campo metal.\nCollegamenti esterni.\nSito ufficiale"}
{"id": "1193769", "revid": "75435", "url": "https://it.wikipedia.org/wiki?curid=1193769", "title": "1 Esdra", "text": ""}
{"id": "1193782", "revid": "32698", "url": "https://it.wikipedia.org/wiki?curid=1193782", "title": "Refrigerazione a diluizione", "text": ""}
{"id": "1193783", "revid": "75435", "url": "https://it.wikipedia.org/wiki?curid=1193783", "title": "Primo libro di Esdra", "text": ""}
{"id": "1193784", "revid": "75435", "url": "https://it.wikipedia.org/wiki?curid=1193784", "title": "3 Esdra", "text": ""}
{"id": "1193785", "revid": "75435", "url": "https://it.wikipedia.org/wiki?curid=1193785", "title": "2 Esdra", "text": ""}
{"id": "1193786", "revid": "709406", "url": "https://it.wikipedia.org/wiki?curid=1193786", "title": "Norreno", "text": ""}
{"id": "1193788", "revid": "75435", "url": "https://it.wikipedia.org/wiki?curid=1193788", "title": "Secondo libro di Esdra", "text": ""}
{"id": "1193789", "revid": "75435", "url": "https://it.wikipedia.org/wiki?curid=1193789", "title": "Terzo libro di Esdra", "text": ""}
{"id": "1193827", "revid": "767487", "url": "https://it.wikipedia.org/wiki?curid=1193827", "title": "Don Herbert", "text": "\u00c8 stato il conduttore di due popolari programmi televisivi statunitensi sulla scienza indirizzati ai bambini."}
{"id": "1193834", "revid": "92723", "url": "https://it.wikipedia.org/wiki?curid=1193834", "title": "Santuario di F\u00e1tima", "text": "Il santuario di F\u00e1tima \u00e8 un luogo di culto cattolico del Portogallo che si trova nel comune di Our\u00e9m.\nSorge a Cova da Iria, nella frazione comunale di F\u00e1tima, sul luogo delle apparizioni di Maria, madre di Ges\u00f9, a tre giovani pastori nel 1917.\nEsso \u00e8 venerato dai cattolici come uno dei pi\u00f9 importanti luoghi del culto mariano.\nDescrizione.\nIl santuario ha ricevuto le visite dei seguenti papi: Paolo VI, Giovanni Paolo II, Benedetto XVI e Francesco.\nAnche Pio XII e Giovanni XXIII manifestarono devozione per l'evento ascritto alla localit\u00e0 portoghese.\nIn particolare, Giovanni Paolo II era molto legato al santuario di F\u00e1tima soprattutto a causa dell'attentato subito nel 1981, proprio nella ricorrenza della Madonna di F\u00e1tima; per questo, all'interno della corona della Madonna, \u00e8 stato fatto incastonare il proiettile estrattogli e, pi\u00f9 tardi, nei pressi della basilica \u00e8 stata collocata una statua dedicata al pontefice.\nIl santuario dista 11 km da Our\u00e9m, 25 da Leiria, 120 da Lisbona, 180 da Oporto e si trova a circa 300 metri sul livello del mare, sul massiccio calcareo dell'Estremadura.\nLa basilica di Nostra Signora del Rosario, realizzata in stile neobarocco, \u00e8 preceduta da un ampio piazzale e sorge al centro di un colonnato (200 colonne). Al di sopra del portale principale di ingresso si eleva la torre campanaria alta 65 metri. L'interno, decorato con gusto secentesco, \u00e8 a navata unica con cappelle laterali sovrastate da ampi matronei. Ai lati dell'altare maggiore si venerano le tombe dei veggenti: Giacinta e Francesco Marto, beatificati da Giovanni Paolo II e canonizzati da Papa Francesco, e Lucia, morta nel 2005. L'organo a canne, costruito nel 2014-2015 dalla ditta Mascioni, \u00e8 frutto del rifacimento di un precedente strumento realizzato nel 1952 dai Fratelli Ruffatti; dispone di 90 registri su cinque manuali e pedale.\nLa statua in legno della Madonna \u00e8 custodita nella cappellina delle apparizioni, scolpita, dietro indicazioni di Lucia, dall'artista portoghese Jos\u00e9 Ferreira Thedim, nel 1920.\nIl 13 maggio 2017, alla presenza di papa Francesco, si sono tenuti i festeggiamenti per il centenario delle apparizioni."}
{"id": "1193836", "revid": "60948240", "url": "https://it.wikipedia.org/wiki?curid=1193836", "title": "Fratelli Ruffatti", "text": ""}
{"id": "1193839", "revid": "1717538", "url": "https://it.wikipedia.org/wiki?curid=1193839", "title": "Wessisla", "text": "Wessisla \u00e8 il primo album del gruppo sardo SR Raza, pubblicato per l'etichetta Undafunk nell'ottobre 1996. L'album risente fortemente delle sonorit\u00e0 del G-funk, proveniente dalla costa ovest degli Stati Uniti. Fra gli ospiti figurano i Flaminio Maphia e Viracocha.\nTracce.\n1. La Vera Costa\n2. A Sa Manera\n3. Wessisla\n4. Ho Parlato ad una Capra\n5. Sardi Per Caso\n6. Non Sopporto il Grigio\n7. I Tratti della Calma (feat. Viracocha)\n8. Oggi me Pasio\n9. Lassame Aregolli iz Disi\n10. Storto dal Mirto\n11. Sogno da Homi-Cida\n12. A Scopo del Mio Lucro (feat. Flaminio Maphia)\n13. Voglio La Tua Testa\n14. Rest in R.I.P.\n15. La Sentenza"}
{"id": "1193842", "revid": "446353", "url": "https://it.wikipedia.org/wiki?curid=1193842", "title": "Gerbillus juliani", "text": ""}
{"id": "1193843", "revid": "404449", "url": "https://it.wikipedia.org/wiki?curid=1193843", "title": "Marcello Veneziale", "text": "Biografia.\nLaureato in giurisprudenza, \u00e8 stato giudice del Tribunale di Como e successivamente giudice istruttore presso il Tribunale di Roma. Nel 1982 \u00e8 stato chiamato all'Ufficio legislativo del Ministero delle finanze, dove si \u00e8 occupato soprattutto di evasione fiscale e di riciclaggio di denaro sporco. Nel suo curriculum compare anche la presidenza del Sec\u00edt (Servizio centrale degli ispettori tributari).\nNel 1993 fu eletto sindaco di Isernia, sostenuto da una coalizione di centrosinistra; in vista delle elezioni regionali del 1995 rassegn\u00f2 le dimissioni per candidarsi alla carica di presidente della regione, in rappresentanza de L'Ulivo. Una volta eletto, dovette affrontare due crisi formando due governi; seppur ricucite, gli impedirono di ricandidarsi alle elezioni regionali in Molise del 2000.\nNel 2006 gli viene chiesto di ricandidarsi a sindaco di Isernia: vince le primarie cittadine organizzate dall'Unione, ma ottiene solo il 18,4% dei suffragi e viene sconfitto nettamente dal candidato della Casa delle Libert\u00e0 Gabriele Melogli."}
{"id": "1193845", "revid": "547992", "url": "https://it.wikipedia.org/wiki?curid=1193845", "title": "Giorgio Rognoni", "text": "Carriera.\nInizi\u00f2 la sua carriera nelle giovanili del , fino a passare alla squadra titolare all'inizio della stagione 1964-1965. Il Milan lo acquist\u00f2 per il campionato 1967-1968, e con i rossoneri milit\u00f2 fino al 1971 vincendo diversi trofei a livello internazionale (scudetto, Coppa delle Coppe, Coppa dei Campioni e Coppa Intercontinentale).\nRognoni gioc\u00f2 in seguito al , in cui guadagn\u00f2 una promozione in Serie A alla fine del campionato 1972-1973, poi nel 1974 si trasfer\u00ec al dove disput\u00f2 quattro campionati contribuendo, nella stagione 1975-1976, al raggiungimento del sesto posto finale (utile per l'accesso alla Coppa UEFA), miglior risultato di sempre della squadra romagnola. Nel 1978 Rognoni si trasfer\u00ec alla , dove concluse la carriera nel 1983, dopo aver contribuito a riportare, dopo 52 anni dalla prima volta del 1928 (allora si chiamava Divisione Nazionale), il club toscano nella Serie A nel campionato 1980-1981.\nDopo il ritiro.\n fino alla sua scomparsa nel 1986 all'et\u00e0 di 40 anni, dovuta alla sclerosi laterale amiotrofica (SLA), legata probabilmente all'assunzione di sostanze dopanti ai tempi del ."}
{"id": "1193846", "revid": "72548583", "url": "https://it.wikipedia.org/wiki?curid=1193846", "title": "Dipodillus lowei", "text": "Il dipodillo di Lowe (Dipodillus lowei) \u00e8 una specie di gerbillo endemica del Jebel Marra (Sudan).\nSi presume che gli esemplari viventi di questa specie siano meno di 250 in natura: mancano tuttavia dati che possano confermare queste stime."}
{"id": "1193849", "revid": "964", "url": "https://it.wikipedia.org/wiki?curid=1193849", "title": "Hedi hotep", "text": ""}
{"id": "1193850", "revid": "600229", "url": "https://it.wikipedia.org/wiki?curid=1193850", "title": "Organaio", "text": ""}
{"id": "1193855", "revid": "399", "url": "https://it.wikipedia.org/wiki?curid=1193855", "title": "Suolo a gley", "text": "I suoli a gley (dal russo \"glej\", massa di terreno fangoso) sono una particolare tipologia di suoli caratteristica delle zone con problemi di drenaggio.\nSi osservano, spesso su grandi estensioni, in zone depresse, in cui ci siano strati impermeabili associati a scarsi movimenti laterali delle acque di falda. Tali strati impermeabili, che generano le cosiddette \"falde sospese\", si possono originare per accumuli importanti di \"argille di neoformazione\" oppure per il depositarsi di grandi quantit\u00e0 di sali fino all'indurimento dell'orizzonte.\nProcessi pedogenetici.\nLa gleyzzazione (o \"gleyficazione\") \u00e8 un processo pedogenetico in cui si osserva, come fenomeno caratteristico, la riduzione del ferro dalla sua forma trivalente (Fe3+) a quella bivalente (Fe2+). Si possono per\u00f2 distinguere due tipologie di suoli a gley, a seconda che le condizioni riducenti siano permanenti oppure no.&lt;br&gt;\nLa prima tipologia di suoli (detti dai pedologi francesi \"suoli a pseudogley\") deriva da condizioni di idromorfia temporanea, per quanto prolungata nel tempo: questo \u00e8 dovuto alla presenza di uno strato poco permeabile (quello che \"sostiene\" la falda idrica) situato abbastanza in profondit\u00e0 da consentire il fluttuare del livello della falda. In questi suoli, quando la falda subaffiora (o affiora) si hanno le condizioni riducenti che provocano la riduzione e conseguente mobilizzazione del ferro; questo diviene solubile in acqua potendo cos\u00ec migrare nelle altre parti del profilo. Nel momento in cui le condizioni del terreno diventano ossidanti (vale a dire in condizioni di non saturazione idrica, dovute all'abbassarsi della falda) il ferro viene riossidato, si insolubilizza e precipita sotto forma di ossido o idrossido formando screziature di colori vivaci che creano forte contrasto con la restante massa di suolo, che assume colori smorti, sui toni del grigio, verde, bluastro.&lt;br&gt;\nSe lo strato impermeabile si trova a scarsa profondit\u00e0 la falda rimane affiorante o subaffiorante tutto l'anno. Il ferro \u00e8 allora permanentemente allo stato ridotto, e pur essendo mobilizzato non si ha migrazione dato il costante ristagno idrico. Il suolo \u00e8 allora uniformemente grigio o grigio verdastro.\nLungo i bordi di stagni, aree paludose e laghi si possono sviluppare condizioni di saturazione estrema, con marcata carenza di ossigeno libero e abbondanza di materia organica vegetale, che col permanere nel tempo producono i depositi di torba.\nLa ferrolisi.\nUna particolare fenomenologia riscontrabile nei suoli idromorfi, nello specifico quelli \"a pseudogley\", \u00e8 la \"ferrolisi\", una progressiva decomposizione e trasformazione delle argille presenti ad opera del ferro ridotto bivalente (Fe2+). Queste reazioni causano perdita di silice, con neoformazione di argille a bassa capacit\u00e0 di scambio cationico.\nLa solfato riduzione.\nLa solfato-riduzione \u00e8 un processo analogo, nelle grandi linee, alla gleyzzazione, che porta all'accumulo di composti molto ridotti (solfuri di ferro come la \"pirite\", FeS2); richiede condizioni molto particolari, come la presenza di depositi alluvionali recenti, in prossimit\u00e0 della linea di costa, con falda freatica salata, l'abbondanza di argilla e sostanza organica e un ambiente riducente; \u00e8 caratteristico della cosiddetta \"fascia delle mangrovie\".&lt;br&gt;La falda freatica salata ha un certo contenuto in solfati, che vengono ridotti a ione S2- da alcuni microorganismi (batteri \"solfato-riduttori\"); dall'alterazione dei minerali componenti i sedimenti alluvionali proviene il ferro, sotto forma di FeS, che reagendo con lo zolfo ridotto escreto dai microorganismi forma la pirite.&lt;br&gt;Se vengono a cessare le condizioni di ristagno idrico, come ad esempio per un drenaggio artificiale, si ha immediatamente lo sviluppo di un ambiente pi\u00f9 ossidante; questo porta all'ossidazione dei solfuri ad acido solforico, provocando dei crolli del valore di pH del suolo fino a valori estremi (anche fino a 2)."}
{"id": "1193858", "revid": "1915706", "url": "https://it.wikipedia.org/wiki?curid=1193858", "title": "Atlantic Coast Conference", "text": "La Atlantic Coast Conference (comunemente conosciuta con l'acronimo ACC) \u00e8 considerata una delle pi\u00f9 importanti \"conference\" dello sport universitario negli Stati Uniti d'America: \u00e8 fra le sei cosiddette \"major conferences\" NCAA. Geograficamente raccoglie una serie di prestigiosi atenei situati nella zona sud-orientale degli USA, ai quali si \u00e8 recentemente aggiunto il Boston College, che \u00e8 stato invitato a farne parte per ragioni economiche legate al football americano.\nTradizionalmente la ACC \u00e8 considerata una grande potenza nella pallacanestro, dove storiche sono le rivalit\u00e0 fra tre delle maggiori universit\u00e0 della Carolina del Nord: University of North Carolina, North Carolina State University e Duke University.\nSquadre.\nQuesto \u00e8 l'elenco delle universit\u00e0 che gareggiano nei vari sport all'interno della ACC:\nCollegamenti esterni.\nSito ufficiale"}
{"id": "1193862", "revid": "76652", "url": "https://it.wikipedia.org/wiki?curid=1193862", "title": "Piroga", "text": "Una piroga \u00e8 una piccola imbarcazione simile ad una canoa generalmente associata ai pescatori dell'Africa dell'Ovest e ai Cajuns delle paludi della Louisiana, realizzata scavando un tronco d'albero (le imbarcazioni realizzate in questa maniera vengono chiamate \"dugout\").\nPu\u00f2 essere indifferentemente a vela o a remi.\nSi ritiene sia originaria delle Isole Antille e che sia stata in uso anche tra i popoli preistorici, veniva anche usata dalle popolazioni caraibiche primitive per percorrere brevi tratti fluviali: non \u00e8 infatti adatta per tratte lunghe o in notturna, ma la sua struttura la rende molto leggera, in modo da essere facilmente tirata a secco e dando la possibilit\u00e0 di ruotarla comodamente su s\u00e9 stessa in modo da scolare via l'acqua che potrebbe essere entrata al suo interno.\nEtimologia.\nL'etimologia del nome \u00e8 ancora causa di studio: "}
{"id": "1193864", "revid": "3732", "url": "https://it.wikipedia.org/wiki?curid=1193864", "title": "Piero Buscaroli", "text": "Biografia.\nFiglio di un'insegnante d'inglese e dell'illustre latinista Corso Buscaroli (1893-1949), da quest'ultimo eredit\u00f2 la passione per il mondo classico.\nNel maggio 1945 assiste al linciaggio di via Aldrovandi e rischia egli stesso di cadere vittima degli assalitori. Inoltre, nei suoi scritti autobiografici afferma di essere stato, da ragazzo, testimone di assassinii avvenuti nell'imolese e da lui attribuiti a esponenti di parte comunista. Buscaroli adduce tali eventi a motivazione del suo giudizio, estremamente negativo, sulla Resistenza. Nel giugno 1945 il padre Corso fu incarcerato perch\u00e9 era stato \u00abReggente del fascio\u00bb di Imola dal 4 novembre 1944 alla Liberazione. Piero si trasfer\u00ec con la madre a Roma, dove frequent\u00f2 il Liceo ginnasio \"Torquato Tasso\". Successivamente s'iscrisse all'Universit\u00e0 di Bologna, dove si laure\u00f2 in giurisprudenza con una tesi in storia del diritto italiano discussa con Giovanni de Vergottini. Successivamente prese residenza a Bologna, dove rimase per il resto della sua vita. Nel 1949 mor\u00ec il padre Corso. Nel 1960 Piero Buscaroli ottenne la revisione del processo celebratosi nel novembre 1946 in cui il padre era stato condannato. La Cassazione riconobbe l'innocenza del padre.\nGiornalista.\nAll'et\u00e0 di 24 anni, nel 1954 fond\u00f2 la rivista \u201cIl Reazionario\u201d. La rivista fu notata da Mario Tedeschi, che present\u00f2 il giovane giornalista a Leo Longanesi. Nel 1955 Buscaroli cominci\u00f2 a lavorare al \"Borghese\" \n. Prosegu\u00ec la collaborazione alla rivista sotto la direzione di Mario Tedeschi scrivendo articoli di storia moderna, politica internazionale e critica musicale (spesso usando lo pseudonimo, di wagneriana memoria, di \"Hans Sachs\"). Tedeschi lo nomin\u00f2 inviato speciale. Buscaroli segu\u00ec il Conflitto arabo-israeliano, la guerra del Vietnam per sei estati (a partire dal 1965) e la \"Primavera di Praga\" del 1968.\nDal 1971 al 1975 fu direttore del quotidiano \"Roma\" di Napoli. Assunse firme di punta come Emiddio Novi, il pittore Sigfrido Bartolini, l'esoterista Julius Evola e invit\u00f2 a collaborare due noti meridionalisti come Gabriele Fergola e Silvio Vitale. Nel 1972 organizz\u00f2 una raccolta di fondi in favore della famiglia di Mario Calabresi. Infatti, dopo l'assassinio del commissario, la madre, con due figli piccoli e abbandonata da tutti, si trov\u00f2 in difficolt\u00e0 economiche. \nIn quegli anni Buscaroli cominci\u00f2 a insegnare Storia della Musica in diversi conservatori (Torino, Venezia e Bologna). Nel 1976 ide\u00f2 e diresse la collana \"La torre d'avorio\" per l'editore-libraio torinese Mario F\u00f2gola.\nPoco dopo aver lasciato la direzione del Roma inizi\u00f2 a collaborare al \"Giornale\", con scritti in terza pagina e una rubrica di costume che ebbe un notevole successo: \"In casa &amp; fuori\". Il primo articolo usc\u00ec il 19 luglio 1975. Montanelli, direttore del quotidiano milanese, ottenne che Buscaroli utilizzasse uno pseudonimo. Buscaroli accett\u00f2 (infatti si firm\u00f2 \"Piero Santerno\"), ma dal 1979 firm\u00f2 col proprio nome; mantenne lo pseudonimo solo per le note di attualit\u00e0 e costume. Nello stesso anno fu il titolare di una seguitissima rubrica di critica musicale: \"La stanza della musica\". La collaborazione al \"Giornale\" continu\u00f2 anche con i successori di Montanelli: Vittorio Feltri e Maurizio Belpietro.\nNel 1994 il nuovo responsabile delle pagine culturali del Giornale, Stenio Solinas, gli chiese di scrivere anche di politica e di storia. Buscaroli pot\u00e9 cos\u00ec esprimere le proprie opinioni su temi che, in 19 anni di collaborazione, non aveva ancora affrontato sul quotidiano milanese. Nel 2004 Gianfranco de Turris riusc\u00ec ad intervistarlo per il \"Giornale Radio Rai\" in occasione dell'uscita del suo \"Beethoven\" per Rizzoli. A detta del giornalista, fu la prima intervista a Buscaroli trasmessa dalla Rai.\nCritico musicale e saggista.\nHa studiato organo, armonia e contrappunto con Ireneo Fuser. \u00c8 autore di opere biografiche su Johann Sebastian Bach, Mozart e Beethoven. Il suo saggio su Bach fu forse il primo saggio di musicologia a esser pubblicato negli Oscar Mondadori e le 1350 pagine del \"Beethoven\" frutto di cinque anni di lavoro ininterrotto e totale, costituiscono oggi il suo \"opus magnum\". Assieme al critico musicale Paolo Isotta ha diretto una collana editoriale per la Arnoldo Mondadori Editore. Dal 1976 al 1994 ha insegnato nei Conservatori di Torino, Venezia e Bologna.\nDi lui \u00e8 stato detto che \"intende collocarsi nella corrente del revisionismo storiografico, estendendola dal campo politico a quello musicale\".\nHa avanzato l'ipotesi che il \"Requiem\" di Mozart sia rimasto incompiuto non, come vuole la tradizione, a causa della morte del suo autore, bens\u00ec per una scelta deliberata di Mozart stesso, dovuta alla ripugnanza, da parte di quest'ultimo, ad adempiere la clausola contrattuale (impostagli dal committente) che gli impediva di rivendicare la paternit\u00e0 della sua opera. Secondo la congettura di Buscaroli, Mozart avrebbe ritenuto tale clausola talmente vessatoria da indurlo a non completare la partitura, e forse addirittura a meditarne la distruzione.\nPer il Dizionario biografico degli italiani della Enciclopedia Treccani ha curato la biografia di Arcangelo Corelli.\nIn un'intervista ha detto di aver imparato molto da intellettuali come Lorenzo Giusso, il pittore Ardengo Soffici, l'anglista Mario Praz, il giornalista e scrittore Giuseppe Prezzolini, l'imprenditore Vittorio Cini e i suoi maestri Giovanni de Vergottini all'universit\u00e0 e Ireneo Fuser al conservatorio.\nSposato con Maria Grazia, ha avuto tre figli. La pi\u00f9 nota \u00e8 Beatrice, che nel 2014 \u00e8 stata nominata dal ministro Franceschini membro del Consiglio superiore dei beni culturali del Ministero della Cultura.\nMario Cervi ha descritto Buscaroli con queste parole:"}
{"id": "1193865", "revid": "1573940", "url": "https://it.wikipedia.org/wiki?curid=1193865", "title": "Formicium", "text": "Formicium \u00e8 un genere estinto di formiche della sottofamiglia Formiciinae.\nDescrizione.\nGli unici fossili ritrovati sono solo quelli di regine e maschi. Delle operaie non si \u00e8, infatti, mai trovata traccia. Le dimensioni eccezionali portano queste formiche a essere le pi\u00f9 grandi mai esistite.\nTassonomia.\nQuesto genere include attualmente tre sole specie:"}
{"id": "1193871", "revid": "161374", "url": "https://it.wikipedia.org/wiki?curid=1193871", "title": "Formiche giganti", "text": ""}
{"id": "1193875", "revid": "1543377", "url": "https://it.wikipedia.org/wiki?curid=1193875", "title": "Lormetazepam", "text": "Lormetazepam \u00e8 un farmaco appartenente alla classe delle benzodiazepine e si caratterizza per la breve durata d'azione. Il farmaco \u00e8 venduto in Italia dalla societ\u00e0 farmaceutica Bayer, con il nome commerciale di Minias, ed \u00e8 disponibile anche come generico o con altri marchi commerciali Noctamid, Ergocalm, Loramet, Dilamet, Sedaben, Stilaze, Nocton, Pronoctan, Loretam, Aldosomnil, Ipnolor, Luzul. Lormetazepam viene impiegato esclusivamente per i disturbi dell'addormentamento e della continuit\u00e0 del sonno su base ansiosa. Per la sua emivita non superiore alle 6 ore, e, a differenza di altri ipnotici, non causa episodi di residua sonnolenza-sedazione al risveglio (il cosiddetto effetto sbornia). Il farmaco, come tutti i farmaci ad azione ansiolitico-ipnotica (tavor, xanax, valium, lexotan, ecc.), pu\u00f2 essere oggetto di abuso da parte di soggetti tossicodipendenti e non.\nFarmacodinamica.\nLormetazepam possiede il tipico spettro d'azione sedativo comune a ogni benzodiazepina. In particolare, ha mostrato una capacit\u00e0 di riduzione dell'attivit\u00e0 motoria cinque volte superiore a quella del lorazepam e dieci volte maggiore rispetto a flurazepam e diazepam. Il farmaco non sembra possedere azioni farmacodinamiche sulla funzione respiratoria o cardiocircolatoria e neppure sulla funzione escretrice renale.\nFarmacocinetica.\nDopo la somministrazione orale, il farmaco viene ampiamente assorbito dal tratto gastrointestinale e si distribuisce nei tessuti biologici. Il picco plasmatico massimo viene raggiunto nel giro di due ore. Il legame con le proteine plasmatiche \u00e8 pari ad oltre l'85%. Lormetazepam \u00e8 escreto quasi totalmente con le urine sotto forma di sostanza immodificata coniugata con acido glucuronico.\nUsi clinici.\nLormetazepam trova indicazione nel trattamento di soggetti con disturbi dell'addormentamento e della continuit\u00e0 del sonno, in particolare su base ansiosa. Il farmaco aumenta il tempo totale di sonno e riduce il numero di risvegli notturni.\nEffetti collaterali ed indesiderati.\nIn corso di terapia, e in particolare all'inizio della terapia, possono verificarsi sonnolenza durante il giorno, riduzione della vigilanza, confusione mentale, astenia, cefalea, vertigini, debolezza muscolare, atassia, diplopia (visione doppia). I sintomi in genere scompaiono con le somministrazioni successive. Pi\u00f9 raramente, sono state segnalate altre reazioni avverse quali disturbi gastrointestinali (diarrea o costipazione), alterazioni della libido, rash cutanei, orticaria. In alcuni soggetti, si possono verificare reazioni paradosse all'ansiolitico quali irrequietezza, aggressivit\u00e0, delirio, incubi, allucinazioni, psicosi, alterazioni del comportamento.\nDosi terapeutiche.\nIn genere, la dose singola nell'adulto \u00e8 pari ad 1\u20132\u00a0mg al d\u00ec. La durata del trattamento dovrebbe essere compresa tra pochi giorni e 2 settimane. Il trattamento dovrebbe essere comunque il pi\u00f9 breve possibile ed in ogni caso non si dovrebbero superare le 4 settimane, se non in casi rigorosamente stabiliti dal medico. La terapia non deve essere mai sospesa bruscamente, poich\u00e9 il paziente potrebbe veder ripresentarsi i disturbi del sonno con una intensit\u00e0 anche pi\u00f9 elevata. La riduzione del dosaggio deve essere quindi graduale.\nInoltre, si deve tenere presente che l'utilizzo ripetuto di lormetazepam per alcune settimane comporta l'instaurarsi di tolleranza con una perdita degli effetti ipnotici della benzodiazepina. Con l'uso protratto del farmaco aumenta inoltre il rischio di sviluppare dipendenza.\nSovradosaggio.\nIl sovradosaggio da lormetazepam si manifesta con la depressione del sistema nervoso centrale, variabile dall'obnubilamento al coma. I soggetti con sovradosaggio pi\u00f9 lieve manifestano obnubilamento, confusione mentale e letargia. In caso di sovradosaggio pi\u00f9 grave, si potr\u00e0 riscontrare atassia, ipotonia, ipotensione arteriosa, depressione respiratoria e pi\u00f9 raramente coma e morte.\nIl trattamento del sovradosaggio include l'induzione del vomito, la lavanda gastrica e l'infusione endovenosa lenta di flumazenil (antidoto). \u00c8 anche possibile somministrare carbone attivo per ridurre l'assorbimento.\nGravidanza ed allattamento.\nIl farmaco, come altre benzodiazepine, oltrepassa con facilit\u00e0 la barriera placentare. Lormetazepam non deve essere somministrato nel primo trimestre di gravidanza, e, nelle donne che lo assumono durante l'ultimo periodo della gravidanza, \u00e8 possibile si verifichino effetti sul neonato quali ipotermia, ipotonia e moderata depressione respiratoria.\nIl farmaco, come altre benzodiazepine, \u00e8 escreto nel latte materno, e pertanto non dovrebbe essere somministrato alle madri che allattano.\nStereochimica.\nLormetazepam contiene stereocentro e consiste di due enantiomeri. Questo \u00e8 un racemo, cio\u00e8 una miscela 1: 1 di (\" R \") - e la (\" S \") - forma:"}
{"id": "1193879", "revid": "6923", "url": "https://it.wikipedia.org/wiki?curid=1193879", "title": "Como Calcio 2004-2005", "text": "Questa voce raccoglie le informazioni riguardanti il Como Calcio nelle competizioni ufficiali della stagione 2004-2005.\nCompetizioni ufficiali.\nNella stagione 2004-2005 il Como Calcio ha concorso in tre competizioni ufficiali:\nFallimento.\nIn data 22 dicembre 2004 il Como \u00e8 stato dichiarato fallito dal tribunale fallimentare di Como. L'istanza \u00e8 stata presentata da diversi creditori tra cui pi\u00f9 di una quindicina di ex-giocatori.\nIl tribunale ha comunque stabilito che la societ\u00e0 poteva proseguire nella propria attivit\u00e0 agonistica in Serie C1. Come curatore fallimentare \u00e8 stato nominato Francesco Corrado, commercialista canturino e presidente della Pallacanestro Cant\u00f9.\nIl giorno 18 maggio 2005 il Como \u00e8 stato acquistato all'asta fallimentare dalla societ\u00e0 Royal srl, amministrata da Stefano Bergamelli ma di propriet\u00e0 dell'ex presidente del Como Enrico Preziosi, per circa 1,4 milioni di euro. Successivamente gli immobili e il titolo sportivo sono stati ceduti alla 1907 Como srl, rappresentata da Paolo Barzaghi. Successivamente gli immobili e il titolo sportivo sono stati ceduti alla 1907 Como srl, rappresentata da Paolo Barzaghi. Dopo che alla societ\u00e0 \u00e8 stata negata l'iscrizione al campionato di Serie C2 2005-2006, \u00e8 stata ammessa in sovrannumero alla Serie D 2005-2006."}
{"id": "1193880", "revid": "767487", "url": "https://it.wikipedia.org/wiki?curid=1193880", "title": "Augusten Burroughs", "text": "Ha scritto i romanzi autobiografici \"Correndo con le forbici in mano\", da cui \u00e8 stato tratto un film omonimo con Gwyneth Paltrow, Annette Bening e Joseph Fiennes, e \"Dry\". Il primo racconta parte della sua infanzia e giovinezza trascorse in casa dello psicologo della madre in compagnia di una famiglia davvero surreale, il secondo \u00e8 un resoconto del suo percorso di disintossicazione dall'alcol. \nHa inoltre pubblicato due raccolte di racconti autobiografici: ', tradotto in Italia con il titolo ', \"Possible side effects\", ancora inedito, e il romanzo \"Sellevision\", ambientato nel mondo delle televendite e anch'esso ancora inedito in Italia. \nI suoi libri vengono tradotti in oltre 25 paesi. Scrive anche per alcuni giornali e riviste, tra cui il New York Times, il New York Magazine, il Guardian e il London Times. Anche suo fratello John Elder Robison, (materia centrale tra l'altro di un racconto contenuto in Cunnilingusville), \u00e8 scrittore, e ha appena pubblicato un libro, intitolato \"Look Me In The Eye\" (in italiano \"Guardami negli occhi\"), sulla Sindrome di Asperger da cui l'autore ha scoperto, in et\u00e0 tardiva, di essere affetto."}
{"id": "1193881", "revid": "124985132", "url": "https://it.wikipedia.org/wiki?curid=1193881", "title": "Alpine A106", "text": "La Alpine A106 \u00e8 un'autovettura sportiva prodotta dal 1955 al 1963 dalla piccola casa automobilistica francese Alpine (o Alpine-Renault).\nStoria e profilo.\nLa \"A106\" fu la prima vettura di serie realizzata dalla Alpine, una piccola azienda con sede a Dieppe, in Francia, specializzata nell'elaborazione di motori Renault.\nGenesi e debutto.\nJean R\u00e9d\u00e9l\u00e9 era un giovane meccanico e preparatore specializzato in motori Renault che di tanto in tanto preparava vetture, in particolare delle Renault 4CV, da portare in gara. Il suocero di R\u00e9d\u00e9l\u00e9, entrando un giorno nella carrozzeria dei fratelli Chappe, not\u00f2 un prototipo accantonato in disparte in un angolo del piccolo capannone della carrozzeria e ne rimase impressionato, tanto da parlarne al genero. Si giunse quindi a un accordo con i fratelli Chappe, titolari dell'omonima carrozzeria sita a Saint-Maur e tra i primi esperti della storia nella lavorazione della vetroresina. Tale accordo era finalizzato appunto alla produzione di una piccola vettura sportiva da impiegare principalmente in gara, ma fruibile anche su strada.\nLa gestazione della vettura avvenne attraverso la realizzazione di due prototipi precedenti: la \"Marquis\" e la \"Coup\u00e9 Allemano\", progettati da R\u00e9d\u00e9l\u00e9 in collaborazione con i fratelli Chappe. La vetroresina, che proprio in quegli anni cominciava a trovare applicazione nel settore automobilistico, venne impiegata anche per la futura vetturetta sportiva in fase di progettazione. Durante il 1954 venne comunque realizzato un primo esemplare in acciaio, ma solo per valutare in primis l'impatto estetico e in secondo luogo anche perch\u00e8 i lamierati potessero essere utilizzati come stampi per i pannelli in vetroresina. La produzione part\u00ec nel gennaio del 1955, molto adagio per valutare con calma i risultati ottenuti con il nuovo materiale e per testare la meccanica anche in alcune competizioni. Il 14 luglio del 1955, in occasione della festa nazionale francese, tre esemplari verniciati ognuno in uno dei tre colori della bandiera francese, vennero presentati alla stampa e alla dirigenza della Renault. Tra la fine del 1955 e l'inizio dell'anno seguente, venne organizzata la commercializzazione della vettura, che al momento della presentazione alla stampa non era ancora stata definita. In quegli ultimi mesi prima dell'avvio delle vendite, venne deciso il nome, ossia \"A106\", dove le tre cifre corrispondevano alla prime tre della sigla di progetto \"R1063\", ossia la sigla della Renault 4CV pi\u00f9 spinta, di cui vennero ripresi motore e meccanica.\nDesign esterno e interno.\nLa \"A106\" si presentava come una piccola coup\u00e9 dal cofano anteriore spiovente e affiancato da due proiettori circolari, sotto ai quali trovavano posto gli indicatori di direzione e due piccole prese d'aria. Il corpo vettura basso e scattante mostrava anteriormente un parabrezza dal disegno incurvato (nei primi esemplari era costituito n\u00e8 pi\u00f9 n\u00e8 meno dal lunotto di una Fr\u00e9gate). La vista laterale della \"A106\" mostrava qualche affinit\u00e0 stilistica con le contemporanee Porsche 356, affinit\u00e0 sottolineate dal disegno arcuato del padiglione e della coda, ben raccordati fra loro, e dai passaruota posteriori che andavano a coprire in piccola parte le ruote. Sempre nella zona posteriore, sui massicci montanti erano incastonati altri indicatori di direzione, mentre sui parafanghi erano ricavate delle prese d'aria per il raffreddamento del motore, montato anch'esso posteriormente come la berlina da cui la \"A106\" traeva origine. La coda era caratterizzata dal lunotto spostato relativamente in alto per poter dare spazio al motore in un corpo vettura dalla ridotta altezza da terra. L'accesso al vano motore era possibile attraverso uno sportello dotato di due feritoie nella parte superiore e di un'apertura nella parte inferiore per lo smaltimento del calore. Completavano la vista della parte posteriore due piccoli faretti a goccia. Il piccolo abitacolo era assai essenziale e offriva spazio per due persone, con un posto guida caratterizzato da un volante a due razze e da un cruscotto elementare, costituito in pratica dal solo tachimetro. \nStruttura, meccanica e motori.\nLa \"A106\" mantenne lo stesso schema meccanico della \"4CV\", ossia uno schema di tipo \"tutto dietro\" con motore posteriore e trazione posteriore. La struttura di base era un telaio a piattaforma con carrozzeria in vetroresina, sospensioni a ruote indipendenti con bracci oscillanti all'avantreno e semiassi oscillanti al retrotreno. Sui due assi erano previste molle elicoidali e ammortizzatori idraulici telescopici. L'impianto frenante prevedeva freni a tamburo sulle quattro ruote, mentre lo sterzo era del tipo a cremagliera. Il motore della \"A106\" derivava direttamente da quello montato nella \"4CV R1063\", gi\u00e0 montato dalla casa madre sulle versioni da gara della 4CV. Tale motore era un 4 cilindri da 747 cm\u00b3 in grado di sviluppare una potenza massima di 43 CV a 6200 giri/min. Ne sono esistiti per\u00f2 anche alcuni esemplari con potenza dimezzata e pari a soli 21 CV in quanto veniva invece montato il pi\u00f9 tranquillo motore \"R1062\" previsto nelle altre \"4CV\". Inoltre, su alcuni esemplari denominati Coach, fu montato un inedito motore da 904\u00a0cm\u00b3 in grado di erogare 38 CV di potenza massima. In ogni caso si trattava di motori con distribuzione ad asse a camme laterale e con testata a due valvole. Le prestazioni erano di rilievo per l'epoca, grazie anche al peso a vuoto contenuto in appena 530 kg: le motorizzazioni meno potenti gi\u00e0 raggiungevano i 120\u00a0km/h, che divennero 140 sulla versione con motore da 0.9 litri e perfino 155 per la versione con motore da 43 CV. La \"A106\" montava un cambio manuale a 4 marce.\nCarriera commerciale.\nLe caratteristiche meccaniche e motoristiche della \"A106\" permisero alla piccola vettura di conquistare diverse vittorie in varie competizioni, e di sperimentare alcune soluzioni tecniche inedite come il cambio a 5 marce, ottenibile come optional al posto del 4 marce di serie, molto inusuale e raro per l'epoca, specie su vetture di piccola cilindrata, e le sospensioni posteriori a quattro ammortizzatori, una soluzione che anni dopo verr\u00e0 montata sulla R8 Gordini. La commercializzazione della \"A106\", in fondo, contava proprio sull'utilizzo della vettura in gara, sia per poter vendere esemplari ad aspiranti piloti \"in erba\", sia per poter ottenere eventalmente anche un ritorno di immagine dalle affermazioni in campo agonistico, risultati che in effetti la vettura non tard\u00f2 a ottenere.\nIn ogni caso, per diversificare la gamma, nel 1957 fu introdotta anche la versione cabriolet, piuttosto elegante nelle sue linee che anticipavano la Renault Floride. Nel 1960 la versione coup\u00e9 fu tolta di produzione e rimase in produzione solo la versione aperta, finch\u00e9 nel 1963 anche quest'ultima fu tolta dai listini."}
{"id": "1193893", "revid": "308548", "url": "https://it.wikipedia.org/wiki?curid=1193893", "title": "Lira dell'Africa Orientale Italiana", "text": "La lira AOI fu una serie speciale di banconote della lira italiana stampate per la circolazione nell'Africa Orientale Italiana tra il 1937 e il 1941.\nStoria.\nIl regio decreto legge 2 luglio 1936, n. 1371, poi convertito nella legge 11 gennaio 1937, n. 260, aveva introdotto la lira italiana come unica valuta avente corso legale in Etiopia, contestualmente mettendo fine al regime derogatorio vigente in Eritrea. Il periodo di transizione fu stabilito per le banconote in tre mesi, dal 15 luglio al 15 ottobre 1936, e in un solo mese per le monete, da convertirsi entro il 15 agosto.\nIl problema concreto nasceva per\u00f2 dal particolare sistema monetario etiope che si basava su un'antica moneta d'argento, il tallero di Maria Teresa che, grazie al suo valore intrinseco in valuta pregiata , era perfettamente mantenuta circolante ed accettata nel paese, tanto che anche le banconote e le monete ne erano in realt\u00e0 un controvalore derivato in corso forzoso. Se il cambio della cartamoneta e delle monete avvenne nei tempi previsti e nel tasso obbligatorio di un tallero per tre lire, il governo italiano non pot\u00e8 fare altrettanto coi talleri argentei, pena la tesaurizzazione degli stessi.\nIl tasso di cambio imposto dall'Italia era oggettivamente sproporzionato e attinente a considerazioni politiche e belliche, e per nulla economiche, su un paese conquistato. Nel 1936 la zecca di Roma coni\u00f2 una moneta argentea da 5 lire del peso di 5 grammi, mentre il tallero teresiano pesava 28 grammi: ci\u00f2 comportava un rapporto intrinseco di mercato di 28 a 5, del tutto estraneo a quanto stabilito per legge.\nIl governo italiano tent\u00f2 quindi di sbloccare lo stallo mediante l'emissione di una cartamoneta a tassi pi\u00f9 realistici, ma con caratteristiche tecniche tali da impedirne la circolazione nella madrepatria, onde non generare inflazione o fenomeni di speculazione. Le prime banconote furono stampate dal 12 settembre 1938 ad un cambio di 4 lire e mezza per un tallero, ma non sortirono l'effetto sperato, e il 13 gennaio 1939 venne emessa una nuova produzione a 5 lire per un tallero. Con lo scoppio della guerra e la temporanea occupazione della Somalia britannica tra il 1940 e il 1941, anche qui si tent\u00f2 di introdurre la lira seppur in coabitazione con lo scellino, offrendo un cambio fra il tallero e le banconote AOI portato a 13 lire e mezza.\nL'occupazione inglese dell'Africa Orientale Italiana comport\u00f2 un'ampia diffusione dello scellino dell'Africa Orientale in tutto il territorio, dato che i pesanti segnali inflativi che si prospettavano sulla lira spingevano gli stessi abitanti a coprirsi finanziariamente dotandosi di una valuta pi\u00f9 stabile, tanto che il cambio pari a 24 lire dell'Africa Orientale Italiana imposto dal Comando militare britannico di Mogadiscio del generale Alan Cunningham, emessa il 2 marzo 1941, divenne in poco tempo quasi vantaggioso. L'ordinanza militare poneva inoltre in vigore svariate valute del composito Impero britannico, dalla sterlina egiziana alla rupia indiana, oltre alla nuova liberalizzazione del tallero di Maria Teresa con un tasso di cambio che, significativamente, era stabilito in 45 lire per un tallero. La lira italiana rimaneva comunque valida per il commercio al dettaglio, ma le speciali banconote AOI, divenute un simbolo truffaldino, furono subito poste fuori corso. In ogni caso, nel giro di pochissimi anni fu la stessa popolazione locale a premunirsi di disfarsi delle svalutate lire, e fu dallo scellino britannico che il restaurato governo etiope cre\u00f2 nell'immediato dopoguerra il nuovo tallero etiope.\nLa fine delle banconote AOI non ebbe per\u00f2 luogo in Africa bens\u00ec proprio in Italia perch\u00e9 nel 1942 il Ministero del Tesoro, rimasto a corto di valuta circolante a causa della sempre pi\u00f9 difficilmente arginabile inflazione, autorizz\u00f2 l'emissione nel territorio metropolitano dei quantitativi di banconote gi\u00e0 prodotte l'anno prima ma mai portate in un'Africa ormai persa. Una quantit\u00e0 imprecisata di banconote fu poi inoltre riportata in Italia nel 1943, al fine di disfarsene, proprio dalle truppe inglesi che stavano man mano occupando il paese insieme agli statunitensi. Anche questa cartamoneta contribu\u00ec ovviamente alla devastante inflazione che martori\u00f2 la lira negli anni successivi.\nTagli.\nNel 1938 furono stampate banconote col valore di 50, 100, 500 e 1000 lire: i disegni erano gli stessi delle banconote italiane, con la differenza che vi era stampata la scritta \"Serie Speciale Africa Orientale Italiana\".\nCome residuo dell'uso della lira italo-africana, fino alla fine degli anni sessanta in Somalia veniva usata l'espressione \"lix lira\" (cio\u00e8, \"sei lire\") per indicare i venticinque centesimi di scellino somalo."}
{"id": "1193903", "revid": "287204", "url": "https://it.wikipedia.org/wiki?curid=1193903", "title": "Oblast' di Arkhangel'sk", "text": ""}
{"id": "1193904", "revid": "3732", "url": "https://it.wikipedia.org/wiki?curid=1193904", "title": "Linea di base", "text": "In tipografia e nella scrittura manuale, la linea di base (\"baseline\" in inglese, definita anche linea d'appoggio) \u00e8 la linea sulla quale la maggior parte delle lettere si 'allineano verticalmente' ed oltre la quale si estendono i tratti discendenti. \nNell'esempio sulla destra la lettera \"p\" ha un tratto discendente; le altre lettere \"siedono\" sulla linea di base (in rosso). \nLa maggior parte dei tipi di carattere condividono le seguenti caratteristiche riguardo alla linea di base:"}
{"id": "1193907", "revid": "30610", "url": "https://it.wikipedia.org/wiki?curid=1193907", "title": "Commedia antica", "text": "Con l'espressione commedia antica s'intende, secondo la suddivisione ideata dalla tradizione filologica alessandrina, la prima fase della commedia attica che va dalle origini fino al IV secolo a.C. e ha come massimo esponente Aristofane.\nSecondo Aristotele la commedia deriva dal \"k\u00f2mos\", il corteo associato alle falloforie, feste particolari che si svolgevano per la semina ed il lavoro nei campi e alle ritualit\u00e0 simposiache. Essa si divide in \"coro\" (che realmente potrebbe derivare dalle falloforie) e in \"parte dialogata\" (la cui origine \u00e8 sconosciuta).\nLa commedia aveva inizialmente una funzione apotropaica, cio\u00e8 scaccia sfortuna.\nIl termine \"commedia\" potrebbe derivare da k\u00f2mos (), la \"baldoria\" simposiaca e dionisiaca, o da \u03ba\u03ce\u03bc\u03b7, che significa \"villaggio\". Nel primo caso il significato \u00e8 giustificato dal fatto che la commedia finiva sempre con una vera e propria baldoria (matrimonio, vittoria dell'attore comico), nel secondo invece dal fatto che era sempre rappresentata nei villaggi, perch\u00e9 era considerato un genere letterario poco nobile.\nIl \u03ba\u1ff6\u03bc\u03bf\u03c2 designa una sfrenata danza oppure un corteo festoso che offriva lo spunto a ogni genere di improvvisazione: canti allegri e osceni, battibecchi scherzosi, scambi di invettive mordaci tra i partecipanti (\u03ba\u03c9\u03bc\u03b1\u03c3\u03c4\u03b1\u03af), forse anche gare. Talvolta i cantori si travestivano da animali; cori teriomorfici di uomini mascherati da uccelli o da cavalli, oppure seduti sul dorso di delfini e struzzi, che procedono o danzano al suono di un flauto sono raffigurati in alcuni vasi del VI e del V sec.: la presenza del suono del flauto indica che si tratta di un tipo di rappresentazione. I Cori sono composti di esseri fantastici: uccelli, rane, nuvole nelle commedie omonime, vecchi ateniesi avvolti in un mantello e armati di pungiglione nella commedia \"Le vespe\" di Aristofane. Il Coro comico ebbe probabilmente un'origine autonoma dato che i suoi membri (\"coreuti\") parlano di s\u00e9 stessi e si presentano al pubblico al di fuori della trama, nella parabasi o al momento dell'ingresso nell'orchestra. \nStruttura.\nLa commedia nasce cinquant'anni dopo la tragedia, ma si afferma solo quando essa \u00e8 gi\u00e0 decaduta. Si divide in 5 parti: \nLa commedia, a differenza della tragedia che si occupa del mito, ha maggiore vitalit\u00e0 perch\u00e9 prende spunto da argomenti quotidiani. Il maggiore esponente della commedia antica \u00e8 Aristofane, commediografo dell'utopia e della dissacrazione delle istituzioni. I contenuti sono pressoch\u00e9 politici e durante la commedia, esattamente nella parabasi, gli attori si toglievano i costumi e cominciavano a dialogare con gli spettatori, cercando di coinvolgerli."}
{"id": "1193909", "revid": "125020524", "url": "https://it.wikipedia.org/wiki?curid=1193909", "title": "Isabella De Bernardi", "text": "Biografia.\nFiglia dello sceneggiatore Piero, esord\u00ec nel cinema con Carlo Verdone, il quale l'aveva notata durante la stesura della sceneggiatura della propria opera prima \"Un sacco bello\" (1980) scritturandola per il film: sotto la sua guida apparir\u00e0 anche in \"Borotalco\" (1982) e \"Il bambino e il poliziotto\" (1989), recitando contemporaneamente accanto ad Alberto Sordi ne \"Il marchese del Grillo\" (1981) e \"Io so che tu sai che io so\" (1982).\nPartecip\u00f2 alla prima stagione della serie tv \"I ragazzi della 3\u00aa C\" (1987), interpretando il personaggio di Luana.\nVerso la fine degli anni ottanta abbandon\u00f2 la carriera di attrice e si trasfer\u00ec a Milano, dove si spos\u00f2 ed ebbe due figli, quindi inizi\u00f2 a lavorare nella pubblicit\u00e0 fino a divenire direttrice artistica presso l'agenzia Young &amp; Rubicam.\n\u00c8 morta a Milano il 26 maggio 2021, per un male incurabile, a 57 anni."}
{"id": "1193912", "revid": "80339", "url": "https://it.wikipedia.org/wiki?curid=1193912", "title": "Bacino di Tsimljansk", "text": ""}
{"id": "1193913", "revid": "827882", "url": "https://it.wikipedia.org/wiki?curid=1193913", "title": "Il Socrate immaginario", "text": "Il Socrate immaginario \u00e8 un'opera lirica di Giovanni Paisiello su libretto di Giovanni Battista Lorenzi. Come riportato dallo stesso Lorenzi, alla stesura del libretto partecip\u00f2 anche l'abate Ferdinando Galiani, esponente dell'illuminismo napoletano.\nFu messa in scena la prima volta nell'ottobre del 1775 al Teatro Nuovo di Napoli, dove riscosse subito un gran successo, tant'\u00e8 che il Re Ferdinando IV la volle rappresentare anche nel proprio Palazzo Reale il 23 dello stesso mese.\nTrama.\nDon Tammaro Promontorio da Modugno, un ricco possidente pugliese, ha perso la testa a causa delle troppe letture sui filosofi antichi e ora si crede lui stesso un filosofo. Prende cos\u00ec a modello la vita del suo prediletto Socrate, imitandone le abitudini e la vita. D\u00e0 nomi greci alle persone che lo circondano, \u00e8 felice di essere maltratto dalla moglie, come lo era il suo idolo, e per lo stesso motivo decide di avere una seconda moglie e di far sposare la figlia al barbiere, che finge di essere suo seguace. Per impedire che egli porti a compimento i suoi folli progetti, i parenti stanno al gioco: fingono un'apparizione di Furie al fine di spaventarlo e poi gli fanno bere del sonnifero, facendolo passare per la famosa cicuta che uccise Socrate. Dopo il suo risveglio, la follia di Don Tammaro \u00e8 scomparsa.\nRappresentazione in tempi moderni.\nL'opera \u00e8 stata recentemente rappresentata il 23 settembre 2005 al Teatro San Carlo di Napoli sotto la direzione di Antonino Fogliani, in una versione rielaborata da Roberto De Simone, il quale ne ha riscritto la drammaturgia e revisionato la musica."}
{"id": "1193919", "revid": "76430", "url": "https://it.wikipedia.org/wiki?curid=1193919", "title": "Il barbiere di Siviglia, ovvero La precauzione inutile", "text": ""}
{"id": "1193922", "revid": "76963", "url": "https://it.wikipedia.org/wiki?curid=1193922", "title": "Lisa Darr", "text": ""}
{"id": "1193925", "revid": "1711941", "url": "https://it.wikipedia.org/wiki?curid=1193925", "title": "Tevildo", "text": ""}
{"id": "1193931", "revid": "88740", "url": "https://it.wikipedia.org/wiki?curid=1193931", "title": "Lira tripolitana", "text": "Le banconote della lira tripolitana (in arabo: \u0644\u064a\u0631\u0647, in inglese Tripolitanian lira) era la valuta d'occupazione della Libia controllata dall'esercito britannico, anche dopo la trasformazione del territorio in Amministrazione Fiduciaria delle Nazioni Unite nel 1945, tra il 1943 e il 1951. Era emessa dall'\"Autorit\u00e0 Militare in Tripolitania\" e circolava anche in Cirenaica, ma non in Fezzan dove circolava il Franco algerino, con una finalit\u00e0 simile a quella delle am-lire nel territorio metropolitano: far pagare agli abitanti della nazione sconfitta il costo della gestione militare del paese.\nEssendo una valuta integrativa in corso forzoso, essa non sostitu\u00ec la lira italiana ma, essendo posta sul mercato per decreto con lo stesso valore della vecchia valuta pur essendo totalmente scoperta in quanto non garantita da un deposito in oro, gener\u00f2 uno spaventoso fenomeno inflazionistico, tanto che in breve tempo le vecchie monete spicce in centesimi italiani uscirono dalla circolazione per disuso. La lira, sia quella italiana che quella d'occupazione, fu infine sostituita nel 1951 dalla sterlina libica al cambio di 1 sterlina libica ogni 480 lire.\nMonete.\nIn quanto valuta d'occupazione destinata ad incrementare brutalmente il circolante, la lira tripolitana non sostitu\u00ec negli scambi le monete in lire italiane.\nBanconote.\nFurono stampate banconote del valore 1, 2, 5, 10, 50, 100, 500 e 1000 lire, circolanti insieme alle vecchie banconote italiane.\nLe banconote recavano sul fronte la dizione \"\" in alto e l'equivalente dizione in arabo in basso. Il valore era scritto in alfabeto latino ed in arabo. Il fronte era completato dalla corona con sopra il leone. Al retro il valore. Il plurale era \"lire\"."}
{"id": "1193935", "revid": "253269", "url": "https://it.wikipedia.org/wiki?curid=1193935", "title": "Peta Wilson", "text": "\u00c8 nota principalmente per il ruolo dell'agente antiterroristico Nikita, interpretata nella serie tv \"Nikita\".\nBiografia.\nPeta Wilson \u00e8 nata a Sydney da Karlene White e Darcy Wilson che divorziarono quando aveva 12 anni. Si trasfer\u00ec ancora in giovane et\u00e0 e visse una parte della sua giovinezza in Nuova Guinea, a Papua. La mancanza di radio e televisione spinse lei ed il fratello ad intrattenersi ed intrattenere anche i suoi parenti con piccoli spettacoli imitando Liza Minnelli e Neil Diamond. Fu un grande e prezioso aiuto per il suo nascente talento.\nIl padre, che faceva parte delle forze militari speciali, costringeva la famiglia a continui spostamenti di luogo in luogo; fu cos\u00ec che, cambiando scuola ogni sei mesi, Peta impar\u00f2 ad adattarsi ad ogni nuovo posto, ad ogni situazione ed a persone nuove con velocit\u00e0. Durante i suoi primi dieci anni a Peta piaceva tenersi impegnata in giochi di squadra e con il nuoto.\nLa madre, che vedeva Peta come un \"maschiaccio\", decise di mandarla a scuola di buona condotta dove Peta, allora quindicenne, impar\u00f2 in pochi anni a camminare e a sfilare in passerella come una vera professionista. Ben presto venne ingaggiata da un agente di moda. Nei successivi anni Peta viaggi\u00f2 molto in tutta Europa guadagnandosi da vivere come modella crescendo personalmente e nelle sue ambizioni.\nNel 1991 Peta, la cui vera ambizione era sempre stata recitare, si trasfer\u00ec negli Stati Uniti per studiare l'arte teatrale. Studi\u00f2 accanto ad Arthur mendoza, allievo di Stella Adler, al \"The Actors Circle Theater\" a Los Angeles, accanto a Tom Waits al \"TomCats Repertory Group\" ed accanto a Sylvana Gulado e Stuart Rodgers. Con i suoi primi guadagni fonda una sua casa di produzione la \"Sweet Lick Productions\".\nNel 1996 Peta era pronta per spostarsi nuovamente, voleva continuare i suoi studi ed il suo lavoro a New York, ma prima della partenza il suo agente la convinse a sostenere un'audizione per la parte nella nuova serie tv di USA Network: \"Nikita\". Peta venne accettata, vincendo la concorrenza di oltre 200 attrici e fu il pi\u00f9 grande successo nella sua carriera.\nCarriera.\nIl suo primo ruolo cinematografico \u00e8 stato nel film \"Naked Jane\" (1995) e poi prese parte alla serie tv \"Highlander\" e a numerose altre. Ha raggiunto per\u00f2 il grande successo internazionale solo nel ruolo di Nikita nella serie tv \"Nikita\" (1997). In seguito partecipa al film \"One of Our Own\", al film \"Mercy - Senza piet\u00e0\" ed al film \"Joe and Max\". Nel 2002 ha rimpiazzato Monica Bellucci nel ruolo di Mina Harker nel film \"La leggenda degli uomini straordinari\", al fianco del famoso Sean Connery, trampolino di lancio per lei sul grande schermo. Di seguito altri film tra cui una piccola apparizione in \"Superman Returns\" (2006). Recentemente ha recitato nel film Gardens of the Night diretta dal suo ex-compagno Damian Harris.\nVita privata.\nPeta \u00e8 un'appassionata di yoga, \"diving\", nuoto, \"cricket\", pittura, giardinaggio ed anche macchine d'epoca. Dal 1997 al 2002 \u00e8 stata la compagna del regista Damian Harris, figlio del noto attore Richard Harris, dal quale nel febbraio 2002 ha avuto un figlio di nome Marlow. Peta ha poi avuto relazione di breve durata con l'attore Dan Wyllie."}
{"id": "1193939", "revid": "125019", "url": "https://it.wikipedia.org/wiki?curid=1193939", "title": "Teatro chediviale dell'Opera", "text": "Il teatro chediviale dell'Opera (anche \"teatro reale dell'Opera\") \u00e8 stato il primo teatro dell'opera del Cairo, capitale dell'Egitto. Fu inaugurato il 1\u00ba novembre 1869 e fu totalmente distrutto da un devastante incendio il 28 ottobre 1971.\nIl teatro fu commissionato dal Chediv\u00e8 Ism\u0101\u02bf\u012bl Pasci\u00e0 per celebrare l'apertura del canale di Suez e sopravvissero fu progettato dall'architetto italiano Pietro Avoscani. Dotato di circa 850 posti a sedere ed era stato realizzato prevalentemente in legno, si trovava fra i distretti di Ezbekiyya e Ismailia nella capitale egiziana, al posto dell'odierna Piazza Ataba (M\u012bd\u0101n al-Ataba), chiamata anche M\u012bd\u0101n al-Obra ().\nPer la prima esecuzione aperta al pubblico, il 1\u00ba novembre 1869, fu scelta l'opera \"Rigoletto\" di Giuseppe Verdi, ma Ism\u0101\u02bf\u012bl Pasci\u00e0 aveva in mente per l'inaugurazione una rappresentazione con un allestimento molto pi\u00f9 sfarzoso. Dopo successivi rinvii e i ritardi dovuti alla guerra franco-prussiana fu rappresentata con successo il 24 dicembre 1871 la \"prima assoluta\" di un'altra opera di Verdi, l\"'Aida\", diretta da Giovanni Bottesini.\nNelle prime ore del mattino del 28 ottobre 1971 un incendio distrusse completamente l'edificio: tutte le strutture lignee furono consumate dall'incendio e sopravvissero solo due statue realizzate da Mohammed Hassan.\nDopo la distruzione dell'originale teatro, la citt\u00e0 rimase per quasi vent'anni senza un teatro dell'opera, fino all'apertura del nuovo teatro operistico nel 1988, il teatro dell'Opera del Cairo.\nNel sito dove si trovava il teatro chediviale dell'Opera \u00e8 stato costruito un parcheggio, ma la piazza su cui si affacciava \u00e8 ancora chiamata \"M\u012bd\u0101n al-Obra\"."}
{"id": "1193940", "revid": "1784938", "url": "https://it.wikipedia.org/wiki?curid=1193940", "title": "Carta francese del 1814", "text": "La Costituzione francese del 1814/1815 era una costituzione \"ottriata\" (dal francese \"octroy\u00e9e\": concessa dal sovrano) da Luigi XVIII, fratello del decapitato Luigi XVI, appena restaurato sul trono di Francia. Redatta nel 1814, entr\u00f2 in vigore nel 1815.\nAntefatti.\nLa caduta del Primo Impero.\nNel dicembre 1812 Napoleone rientr\u00f2 dalla campagna di Russia con un esercito assai ridotto e stremato. Nello stesso dicembre la Prussia dichiar\u00f2 la propria neutralit\u00e0, per poi passare, il 28 febbraio 1813 all'alleanza aperta con la Russia e l'Inghilterra. L'Austria si univa solo il 20 agosto 1813, in tempo per la vittoriosa battaglia di Lipsia il 16-19 ottobre.\nNapoleone pot\u00e9 ritirarsi ordinatamente oltre il Reno, lasciando dietro di s\u00e9 alcune piazzeforti, ad ostacolare l'inseguimento. \nA quel punto, solo la Francia e l'Italia, non avevano defezionato. La unica speranza dell'Imperatore era riformare un grande esercito in Francia ed un secondo in Italia, pi\u00f9 modesto ma proporzionato all'entit\u00e0 della minaccia austriaca.\nLe cose andarono bene sul fronte italiano, con Eugenio di Beauharnais, vicer\u00e9 del Regno Italico, che sconfisse l'esercito austriaco del Bellegarde alla battaglia del Mincio, l'8 febbraio.\nMa ben diversamente sul fronte francese: l'offensiva finale venne portata dal prussiano Bl\u00fccher e dall'austriaco Schwarzenberg, che il 1\u00ba gennaio 1814 passarono il Reno e, dopo una dura campagna segnata dai \"sei giorni\" e dalla battaglia di Arcis-sur-Aube, il 31 marzo occuparono Parigi, costringendo, il 6 aprile, Napoleone all'abdicazione ed alla successiva stipula del Trattato di Fontainebleau, l'11 aprile.\nIl passaggio di potere da Napoleone ai Borbone.\nNel breve intermezzo si costitu\u00ec a Parigi un governo provvisorio, che, con il Senato, redasse in tutta fretta un progetto di costituzione di ispirazione monarchica, approvato il 6 aprile 1814. \nQuesta bozza venne respinta da Luigi XVIII, il quale, invece, concesse una nuova \"Carta\" (\"ottriata\", come si dice, dal francese \"octroy\u00e9e\": concessa dal sovrano), due mesi dopo, il 4 giugno.\nTuttavia essa non trov\u00f2 immediata applicazione, poich\u00e9 accadde l'imprevisto: il 1\u00ba marzo 1815 il deposto Imperatore dei francesi lasci\u00f2 l'Elba, sbarc\u00f2 nel golfo di Cannes, venne acclamato dalle unit\u00e0 del generale Ney, inviate da Luigi XVIII ad intercettarlo ed arrestarlo e, il 20 marzo fece il suo ultimo ingresso trionfale a Parigi. Venne, quindi, la non prevedibile disfatta di Napoleone a Waterloo, il 18 giugno. Il 15 luglio il Grande Corso si arrese a bordo della nave inglese HMS \"Bellerofont\" e venne istradato verso Sant'Elena.\nL'applicazione della Carta ebbe, quindi, luogo con le elezioni generali della Camera dei deputati, organizzata, di tutta fretta, nel luglio 1815.\nLa struttura della Carta.\nLa Carta \u00e8 divisa in due sezioni, che ne costituiscono parte integrante:\nPreambolo.\nContinuit\u00e0.\nTali passaggi servono a sottolineare che il sovrano non ha alcun problema di legittimit\u00e0: egli \u00e8 il successore della millenaria monarchia in linea diretta, una monarchia che non si \u00e8 interrotta.\nLa riconciliazione nazionale.\nEgli non chiede fratellanza, la constata. N\u00e9, in quanto sovrano legittimo \"per grazia di Dio\" potrebbe fare altrimenti. Ma, nel discorso traspare una sorta di scambio: al posto del \"funesto scarto\" e delle \"gravi alterazioni\", Luigi ricorda di aver risposto alle esigenze dei sudditi:\nRiaffermazione dei poteri sovrani.\nUna sicurezza che si basa sulle \"precauzioni\" prese dagli \"uomini saggi\" che hanno redatto la Carta: la principale delle quali \u00e8 l'affermazione, molto netta, che la Carta viene concessa per libera iniziativa del sovrano.\nDefinizione dei diritti.\nMa quali questi \"diritti e prerogative della corona\"? Luigi offre una spiegazione pienamente esaustiva laddove ricorda che: \"l'autorit\u00e0, tutta intiera, risiedeva in Francia nella persona del re\". In effetti n\u00e9 il Preambolo n\u00e9 i successivi articoli parlano mai di \"diritti\" diversi da quelli della corona, ma unicamente di \"autorit\u00e0\". Ma, siccome \u00e8 imperativo \"conservare \u2026 i diritti e le prerogative della corona\", \u00e8 evidente che tale autorit\u00e0 continua a risiedere nella persona del re.\nL'atto che il monarca compie, con la concessione della Carta, \u00e8 di regolare la propria autorit\u00e0, altrimenti illimitata. Tale illimitatezza \u00e8 la chiave di volta dell'intero Preambolo e, quindi, della Carta: espressamente si ricorda come essa derivi dall'essere Luigi sovrano \"per la grazia di Dio\" e \"per l'interesse del popolo\". Due argomentazioni destinate a servire tanto al pubblico tradizionalista, quanto ai \u2018moderni\u2019 spiriti utilitaristici: se Dio esiste, ecco provato il mio buon diritto, se non esiste, allora sappiate che sull'autorit\u00e0 reale \u00e8 fondata la stabilit\u00e0 sociale e, come ricordato, \"la libert\u00e0 pubblica non \u00e8 meno in pericolo che lo stesso trono\".\nNecessario corollario \u00e8 che la concessione della Carta \u00e8 frutto di una decisione unilaterale: in quanto assoluta, l'autorit\u00e0 non pu\u00f2 accettare deleghe e, quindi essa viene regolata per esclusiva decisione del monarca.\nTutto ci\u00f2 che ai sudditi viene concesso \u00e8 di condividere non l'autorit\u00e0 stessa, ma il suo esercizio. Cos\u00ec come, d'altra parte, \"i [nostri] predecessori non hanno esitato a modificarne l'esercizio [dell'autorit\u00e0], assecondando le differenza delle epoche\".\nUna carta costituzionale?\nTutta l'attenzione portata da Luigi XVIII su \"diritti e prerogative della corona\", \u00e8 indispensabile, poich\u00e9 serve a giustificare quattro snodi fondamentali, che distinguono nettamente la Carta da una costituzione 'giacobina' (ovvero da una costituzione del giorno d'oggi):\nEd \u00e8 su queste premesse che il sovrano fa concessione ed accorda ai suoi sudditi la Carta.\nEppure Luigi parla cinque volte di \"Carta costituzionale\" (\"la Carta costituzionale che segue...una Costituzione libera e monarchica\").\nUna basilare mistificazione linguistica.\nResta, quindi, da stabilire se tale ambiguit\u00e0 sia attribuibile a confusione, ovvero ad una deliberata mistificazione.\nCi\u00f2 che fa propendere per la seconda risposta \u00e8 la circostanza che, in quel 1814, gi\u00e0 fossero maturate almeno tre esperienze propriamente 'costituzionali': la costituzione americana del 1776, approvata da una Convenzione Costituzionale e ratificata dai tredici stati; gli Stati Generali del 1789, proclamatasi \"Assemblea Nazionale Costituente\" appena cinque giorni prima della presa della Bastiglia; la Costituzione spagnola del 1812, adottata dalle Cortes di Cadice, in assenza del monarca.\nCome per tutti i 'crimini', v'\u00e8 anche il movente: \"costituzione\" era la parola magica che i francesi volevano ascoltare. L'effetto non sarebbe stato il medesimo se lo strumento legislativo fosse stato definito \"Carta dei diritti\", o simili.\nUna Carta irreversibile?\nLuigi XVIII ed i suoi \"uomini saggi\", dunque, dovevano essere perfettamente consci della circostanza che la loro Carta non era una costituzione. Ma ci\u00f2 che desideravano era sostituire il significante al significato: significare di aver concesso una costituzione, ma trattenere per s\u00e9 la fonte dei diritti, il potere di redazione ed il potere di concessione. Sinch\u00e9 tali privilegi fossero rimasti riservati al monarca, la continuazione della loro estensione ai sudditi sarebbe stata sempre dipesa dal gradimento dell'unico titolare legittimo. Dalla cui persona avrebbe continuato a dipendere l'assetto istituzionale dello Stato (come ai bei tempi antichi) e che avrebbe conservato, in tal modo, un potere incommensurabilmente superiore a quello dei presidenti o dei monarchi del giorno d'oggi.\nTale netta demarcazione potrebbe apparire, ai giorni nostri, una questione di lana caprina. Ma, per l'epoca, non lo era affatto. Ed \u00e8 lo stesso Luigi XVIII, nel suo preziosissimo Preambolo, che si incarica di spiegarlo, con riferimento alla madre di tutte le domande che i contemporanei si ponevano: la irreversibilit\u00e0 della concessione della Carta.\nQui il discorso si svolge, volutamente, per formule ambivalenti: \"noi\" [ Luigi ] \"ci impegniamo, davanti\" [quindi con-, o di fronte-] \"all'Assemblea che ci ascolta, ad essere fedeli a questa Carta costituzionale\". Gi\u00e0 il fatto che \"si impegni\" ma non giuri lascia qualche margine di incertezza. Ma ancora pi\u00f9 chiaro \u00e8 il seguito, \"riservandoci di giudicarne il mantenimento, con una nuova solennit\u00e0, davanti agli altari di colui che pesa nella stessa bilancia i re e le nazioni\". Ci\u00f2 che significa che l'impegno del monarca \u00e8 soggetto ad una \u2018verifica superiore\u2019. Che, quindi, esso pu\u00f2 essere in ogni momento ritirato. Nel qual caso i diritti (l'autorit\u00e0, nei termini di Luigi) ritornerebbe dai sudditi, che ne sono temporaneamente beneficiati, al sovrano, che ne \u00e8 unico titolare.\nSignificativo, anche, che tali espressioni intervengano subito prima della formula finale: \"per queste causa, noi facciamo concessione ai nostri sudditi, tanto per noi, quanto per i nostri successori, e per sempre, della Carta costituzionale che segue\". Alla luce delle espressioni precedenti, tale chiusura appare quasi uno slogan, destinato a restare maggiormente infissa nella mente dell'uditorio o del lettore. Ma ininfluente ai fini della valutazione della irreversibilit\u00e0 dell'impegno assunto dal monarca.\nA scanso di ogni possibile equivoco, lo slogan \u00e8 preceduto dall'inciso \"per queste cause\" (\"a ces causes\"). Che dice parecchio, in quanto ricorda che l'impegno \u00e8 legato tutto quanto sopra dichiarato. Con particolare riferimento alla riconciliazione nazionale ed alla riaffermazione dei poteri sovrani, cui sono dedicati almeno i 4/5 del Preambolo.\nNonostante lo slogan, il sottinteso logico \u00e8 chiarissimo: il sovrano concede la Carta sapendo che il suo popolo \u00e8 riconciliato e conscio della necessit\u00e0 di conservare i diritti e le prerogative della corona. Laddove tali presupporti (\"ces causes\") dovessero mutare o rivelarsi caduche, nulla al mondo impedisce al monarca di ritirare la Carta e riassumere nella sua persona l'intera \"autorit\u00e0\" (i diritti).\nIl progetto di ristabilire i diritti della monarchia.\nDisegno reazionario.\nSiamo dunque in presenza di un documento decisamente \"reazionario\", nel senso pi\u00f9 genuino del termine, in quanto predisposto per riproporre un mondo ove nel monarca risiede tutta l'autorit\u00e0, ed il popolo non ha alcun altro diritto che la di lui benevolenza.\nTuttavia in forme nuove: per concessione scritta (anzich\u00e9 per tradizione), a destinatari universali (anzich\u00e9 particolari), senza limiti di ordine o classe (anzich\u00e9 \"per Stato\", od ordine). Una forma, in definitiva, decisamente \u2018moderna\u2019.\nMetodo modernizzatore.\nLa forma, in questo caso, diviene sostanza, giacch\u00e9, finch\u00e9 il popolo fosse rimasto 'riconciliato' e conscio della necessit\u00e0 di conservare i diritti e le prerogative della corona (le \"causes\"), sino a quel momento i sudditi avrebbero potuto continuare a beneficiare della delega di autorit\u00e0 \"autorit\u00e0\". Ovvero, di quelli che chiamiamo \"diritti costituzionali\".\nUn compromesso, naturalmente, ma tale da soddisfare un movimento liberale uscito a pezzi dal Terrore rivoluzionario e dalle guerre napoleoniche. Ed un popolo non necessariamente avvezzo a dissertare i sofismi del diritto costituzionale.\nAzione pionieristica.\nSiamo quindi in presenza di un documento pionieristico, che testimonia il massimo tentativo modernizzatore che le corti e le dinastie uscite dalle guerre napoleoniche potevano sopportare, per venire incontro ai tempi nuovi. Tanto pi\u00f9 importante, in quanto operato da una delle pi\u00f9 antiche dinastie d'Europa, con la nazione allora pi\u00f9 vasta.\nTanto pionieristico da fare vocabolario: la stessa espressione \"costituzione ottriata\" deriva, direttamente, dalla chiosa del Preambolo, che si conclude con l'espressione \"fait concession et octroi \u00e0 nos sujets...de la Charte constitutionnelle qui suit\".\nEcco spiegata la ambiguit\u00e0 del Preambolo nell'uso del termine \"costituzione\": nelle intenzioni dei migliori degli uomini di stato della Quadruplice alleanza, se il tentativo di Luigi si fosse consolidato nei decenni, sarebbe stato perfino possibile impossessarsi del termine stesso che aveva santificato la Rivoluzione francese e quella americana.\nEsito di successo.\nSe, un giorno, i sudditi italiani e tedeschi di Francesco II, o di Federico Guglielmo avessero mai avuto accesso ad una Costituzione, essi avrebbero potuto ambire a quello che Luigi concedeva ai bizzosi francesi. Tanto \u00e8 vero che erano stati proprio i loro ministri, insieme a quelli di Alessandro I e Giorgio III, in occasione del Congresso di Vienna, a concordare con il plenipotenziario francese Talleyrand, che Luigi XVIII introducesse \"una costituzione di qualche sorta\".\nParimenti testimoniano le molte imitazioni successive, a partire da quello \"Statuto Albertino\", \"ottriato\" da Carlo Alberto re di Sardegna, il 4 marzo 1848 (ben 44 anni pi\u00f9 tardi) e che costitu\u00ec, per altri 100 anni, ovvero ben 144 anni dopo il Preambolo di Luigi XVIII, la Carta fondamentale dell'Italia unita.\nGli Articoli.\nLa, \"soi-disant\", 'Costituzione' \u00e8 composta, oltre che dal Preambolo che ne \u00e8 parte integrante, da 76 articoli, raggruppati in sette capitoli:\nDiritto pubblico dei francesi.\nGli articoli da 1 a 12 possono essere divisi in sei blocchi, a regolare:\nTuttavia nel 1816 fu emanata la legge d'esilio per i regicidi.\nL'art. 11, tuttavia, non pot\u00e9 impedire il permanere di una diffusa ostilit\u00e0 nei confronti dei personaggi maggiormente implicati con i defunti regimi. Essa si scaten\u00f2, dopo Waterloo, ai danni di coloro che avevano servito Napoleone, poi giurato fedelt\u00e0 a Luigi XVIII eppoi ancora tornati a servire il redivivo Imperatore (il maresciallo Brune, linciato dalla folla, il maresciallo Ney, processato e fucilato, il maresciallo Carnot esiliato). Tuttavia il tradimento di costoro non era coperto dall'Art. 11, in quanto avvenuti dopo la restaurazione. Da ultimo, l'art.11 estremamente interessante, in quanto vi compaiono le espressioni \"restauration\" e \"citoyen\": la seconda presa a prestito con la stessa disinvoltura con cui si impiegava il termine \"costituzione\".\nForme del governo del re.\nGli articoli da 13 a 23 possono essere divisi in cinque blocchi, a regolare:\nLa Camera dei deputati dei dipartimenti.\nLa Carta tratta prima la Camera dei pari, poi la Camera dei deputati, in base ad un criterio di 'rango'. Ma, per chiarezza del ragionamento, appare opportuno invertire tale ordine.\nGli articoli da 35 a 54 possono essere divisi in nove blocchi, a regolare:\nLa Camera dei Pari.\nGli articoli da 24 a 34 possono essere divisi in sei blocchi, a regolare:\nI ministri.\nGli articoli da 54 a 56 possono essere divisi in due blocchi, a regolare:\nL'ordine giudiziario.\nGli articoli da 57 a 67 possono essere divisi in sette blocchi, a regolare:\nDiritti particolari garantiti dallo Stato.\nGli articoli da 69 a 74 possono essere divisi in due blocchi, a regolare:"}
{"id": "1193941", "revid": "125477317", "url": "https://it.wikipedia.org/wiki?curid=1193941", "title": "Udo Kier", "text": "Biografia.\nNato a Colonia durante la seconda guerra mondiale, l'ospedale dove venne partorito fu bombardato dagli alleati e i genitori uccisi pochi minuti dopo che fu dato alla luce. Si trasfer\u00ec a diciotto anni, nel 1962, a Londra, centro nevralgico della cultura giovanile in quell'epoca. Cominci\u00f2 la propria carriera nel mondo del cinema alla fine degli anni sessanta come protetto del giovane regista tedesco Rainer Werner Fassbinder, che a quel tempo era suo compagno.\nHa recitato in moltissimi film di genere, soprattutto horror degli anni settanta come \"Il mostro \u00e8 in tavola... barone Frankenstein\" o \"Dracula cerca sangue di vergine... e mor\u00ec di sete!!!\", prodotti da Andy Warhol e diretti da Paul Morrissey. \u00c8 considerato un attore di culto per queste sue passate interpretazioni, tanto da essere stato chiamato da molti registi per fare camei d'onore.\nOltre ad aver partecipato a diversi film di Lars von Trier, Kier ha recitato in \"Blade\", nel video della canzone \"Make Me Bad\" del gruppo musicale Korn, nel video della canzone \"Deeper and Deeper\" di Madonna, nel film \"Armageddon - Giudizio finale\" e nel finto trailer \"Werewolf Women of the SS\", realizzato da Rob Zombie per il film \"Grindhouse\" (2007).\nNel 2010 ha preso parte ad un episodio della serie televisiva \"Chuck\" nel ruolo di Otto, un commerciante di diamanti. Ha impersonato anche Yuri nei filmati in alcune missioni del videogioco ' e nell'espansione ', mentre nel 2019 ha affiancato S\u00f4nia Braga nella pellicola brasiliana \"Bacurau\".\nDoppiatori italiani.\nNelle versioni in italiano dei suoi film, Udo Kier \u00e8 stato doppiato da:"}
{"id": "1193946", "revid": "175150", "url": "https://it.wikipedia.org/wiki?curid=1193946", "title": "Freescale DragonBall", "text": ""}
{"id": "1193956", "revid": "92920", "url": "https://it.wikipedia.org/wiki?curid=1193956", "title": "Viviano", "text": ""}
{"id": "1193959", "revid": "17351", "url": "https://it.wikipedia.org/wiki?curid=1193959", "title": "Henschel Hs.129", "text": ""}
{"id": "1193960", "revid": "380453", "url": "https://it.wikipedia.org/wiki?curid=1193960", "title": "Big East Conference (1979-2013)", "text": "La Big East Conference sino al 2013 \u00e8 stata una delle conference maggiori dello sport NCAA, nata nel 1979 raggruppando alcuni importanti atenei del nord-est degli Stati Uniti, ha subito diversi cambiamenti fra gli affiliati sino al 2013 quando si divise in due: una che ha mantenuto il nome Big East Conference e un'altra che ha preso il nome American Athletic Conference. Prima della divisione la conference copriva una porzione molto vasta del territorio nordamericano, dalla Marquette University di Milwaukee fino alla Connecticut University da ovest a est mentre la componente pi\u00f9 meridionale \u00e8 quella della University of South Florida.\nNascita e primi successi.\nLa Big East nacque nel 1979 quando Seton Hall, Connecticut, e Boston College risposero all'invito di Georgetown, St.John, Providence e Syracuse per costituire una nuova conference. L'anno successivo ader\u00ec Villanova e due anni dopo Pittsburgh.\nLe universit\u00e0 competevano in diverse discipline sportive ma la loro eccellenza era nelle squadre di pallacanestro. Alle final four del 1985 tre squadre provenivano dalla big east. Il fatto che le fasi finali del torneo di basket si svolgessero al Madison Square Garden di New York contribu\u00ec al prestigio della conference\nApertura al football americano.\nNel 1991 i dirigenti della Big East decisero di organizzare anche un torneo di football americano. Poich\u00e9 non tutte le squadre fondatrici avevano un programma di football o per lo meno uno di alto livello fu chiesto ad altri atenei di diventare membri della conference. L'adesione di universit\u00e0 con rinomati programmi sportivi contribu\u00ec ad attirare l'attenzione dei media e furono stipulati proficui contratti con ESPN e altre tv\nContraddizioni e instabilit\u00e0.\nLa big east mancava per\u00f2 di omogeneit\u00e0 e di equilibrio: alcune universit\u00e0 partecipavano a tutte le competizioni, altre a tutte tranne il torneo di football, altre ancora unicamente al torneo di football, in pi\u00f9 i grandi successi nella pallacanestro non furono emulati dal football americano . Questa situazione fece s\u00ec che negli anni ci furono numerosi cambiamenti tra i membri della conference.\nL'uscita delle Catholic 7 e la scissione della vecchia Big East.\nIl 13 dicembre 2012 in vista dell'ennesimo ridisegno della conference, sette universit\u00e0, Seton Hall, Georgetown, St.John, Providence, Villanova, DePaul e Marquette chiamate dai media Catholic 7, annunciarono la loro intenzione di dar vita ad una nuova conference. Oltre alla loro confessione religiosa caratteristica comune di questi atenei era la netta preminenza del programma di pallacanestro su quello di football, spesso neppure presente nelle attivit\u00e0 sportive dei vari atenei. \nL'associazione nata dalle Catholic 7 a cui subito si aggiunsero, provenienti da altre conference, Xavier, Creighton e Butler (unico college non cattolico) mantenne il nome Big East e il Madison Square Garden come sede delle finali di basket mentre la conference composta dalle restanti universit\u00e0 assunse il nome di American Athletic Conference."}
{"id": "1193962", "revid": "21880", "url": "https://it.wikipedia.org/wiki?curid=1193962", "title": "Archaeoindris", "text": ""}
{"id": "1193963", "revid": "599013", "url": "https://it.wikipedia.org/wiki?curid=1193963", "title": "The New Republic", "text": "The New Republic \u00e8 una rivista statunitense liberal di politica e cultura pubblicata ininterrottamente a partire dal 1914. Settimanale per la maggior parte della sua storia, la rivista \u00e8 attualmente pubblicata una ventina di volte all'anno, con una tiratura approssimata di 50.000 copie. \nStoria.\n\"The New Republic\" fu fondato nel 1914 da Willard D. Straight, sua moglie Dorothy e Herbert Croly (saggista e teorico politico). I fondatori, di idee progressiste, si ispirarono al \u201cnuovo nazionalismo\u201d di Alexander Hamilton (1755-1804). \nLa societ\u00e0 editrice fu chiamata Herbert Croly and Co. Lo stesso Croly fu il direttore responsabile. Il primo numero usc\u00ec il 7 novembre, al prezzo di 10 centesimi di dollaro.\nNel 1974 la propriet\u00e0 del giornale fu rilevata da Martin Peretz (che assunse anche la direzione). Nel 1998 fu coinvolto nello scandalo de \"l'inventore di favole\", il giovane giornalista Stephen Glass che si scopr\u00ec inventava i suoi articoli.\nNel 2000 la diffusione era di 100.000 copie, la rivista usciva circa 20 volte l'anno. La sezione letteraria, guidata sin dal 1983 da Leon Wieseltier, era considerata quella di maggiore pregio.\nNegli anni successivi la diffusione ha cominciato a scendere, fino a toccare 40.000 copie.\nNel 2012 il \"New Republic\" \u00e8 stato acquisito da Chris Hughes (cofondatore di Facebook). Il nuovo proprietario ha cambiato sia il direttore che il responsabile della sezione Cultura e ha avviato un piano di rilancio.\nPrevede la transizione verso un nuovo mezzo d'informazione integrato verticalmente, tra versione cartacea e edizione online.\nNel 2016, dopo alcune difficolt\u00e0 nella ristrutturazione della testata, Hughes decide di mettere in vendita la sua quota del \u00abNew Republic\u00bb. Il 26 febbraio la cede all'editore Win McCormack."}
{"id": "1193966", "revid": "17351", "url": "https://it.wikipedia.org/wiki?curid=1193966", "title": "Henschel Hs-129", "text": ""}
{"id": "1193968", "revid": "17351", "url": "https://it.wikipedia.org/wiki?curid=1193968", "title": "Hs.129", "text": ""}
{"id": "1193970", "revid": "72396", "url": "https://it.wikipedia.org/wiki?curid=1193970", "title": "Afef", "text": ""}
{"id": "1193973", "revid": "282091", "url": "https://it.wikipedia.org/wiki?curid=1193973", "title": "Farfisa", "text": "Farfisa, acronimo di \"FAbbriche Riunite di FISArmoniche\", era un'azienda di forniture elettroniche con sede legale a Potenza Picena (MC). Il suo marchio \u00e8 comunemente associato alla nota serie di organi elettrici e sintetizzatori multitimbrici. Al culmine della sua fama, la \"Farfisa\" era proprietaria di tre stabilimenti per la produzione di strumenti musicali, ma produceva anche radio, televisori e altri elettrodomestici. Il marchio \"Farfisa\" produceva tastiere e strumenti musicali, mentre la societ\u00e0 \"ACI Farfisa\" tuttora produce e distribuisce sistemi di videocitofonia, videosorveglianza e di automazione domestica. La \"Farfisa\" prima di essere posta in liquidazione era stata acquisita dalla \"Bontempi S.p.A.\" che \u00e8 tuttora proprietaria del marchio.\nStoria dell'azienda.\nLe origini: il polo industriale marchigiano della fisarmonica.\nLa prima met\u00e0 del 1800 vede in Europa la sperimentazione di strumenti musicali ad ancia libera, che determina la nascita di strumenti come l'armonica a bocca, la concertina, il bandone\u00f3n, l'armonium, l'organetto e la fisarmonica. I primi artigiani e costruttori marchigiani risalgono alla met\u00e0 del secolo: nel 1856 apre la sua bottega Giovanni Chiusaroli a Recanati, nel 1858 Celeste Ribighini ad Ancona e nel 1863 Paolo Soprani a Castelfidardo. \u00c8 da questi artigiani che fiorir\u00e0 poi l'industria della fisarmonica marchigiana, che vide sul finire del XIX secolo, l'affermarsi di tre ditte: la \"\"Scandalli\" di Camerano, la \"Paolo Settimio Soprani\" di Castelfidardo e la \"Frontalini\" di Numana.\n\"FAbbriche Riunite di FISArmoniche\": la nascita della \"Farfisa\".\nNell'immediato dopoguerra (1946) le tre maggiori fabbriche di fisarmoniche marchigiane decidono di fondersi allo scopo di lavorare assieme alla costruzione di strumenti musicali e all'editoria musicale: la \"Settimio Soprani\" di Castelfidardo, la \"Scandalli\" di Camerano e la \"N. Frontalini &amp; F.\" di Numana danno vita alla \"FAbbriche Riunite di FISArmoniche\", meglio conosciuta con l'acronimo \"Farfisa\".\nNel 1948, lo stabilimento di Camerano della \"Scandalli F.lli\" impiegava 450 persone per una produzione di oltre 1000 fisarmoniche al mese.\nNei primi anni '50 Silvio Scandalli fece partire un ambizioso progetto: con i migliori tecnici dell\u2019azienda cre\u00f2 un modello di fisarmonica di qualit\u00e0 altissima, che divent\u00f2 in breve il sogno di ogni musicista: il \"SUPER VI\", tuttora insuperato esempio di strumento musicale industriale realizzato con cura artigianale.\nNel 1964 agli stabilimenti di Camerano e Castelfidardo se ne aggiunse un altro ad Aspio Terme di Camerano, per un totale di oltre 42.000 m\u00b2; in questo periodo Silvio Scandalli e Settimio Soprani erano a capo di un\u2019industria che, oltre alle fisarmoniche, produceva anche chitarre, pianoforti, organi elettronici e amplificatori.\nAnni '60: l'epoca d'oro dell'organo elettronico \"Farfisa\".\n\"Farfisa\" per lungo tempo fu la \"leader\" assoluta del settore della fisarmonica, producendo e distribuendo oltre 180 esemplari al giorno, esportati in tutto il mondo.\nCon il crollo della vendita delle fisarmoniche, avvenuto alla fine degli anni 1950 la \"Farfisa\" cominci\u00f2 a produrre anche organi elettrici portatili e a console (\"Microrgan\", \"Pianorgan\", la serie \"Golden Voice\", l'organo da chiesa \"Regale\"), ancora basati sul suono ad ancia libera (stesso sistema utilizzato nella fisarmonica e degli armonium), ma con il flusso dell'aria ottenuto tramite elettroventilatore e registri comandati a placchetta e azionati spesso con servocomandi, ottenendo un discreto ma effimero successo commerciale.\nSar\u00e0 per\u00f2 nei primi anni 1960, con l'avvento dell'elettronica applicata in campo musicale (gi\u00e0 da tempo utilizzata oltremanica) e incalzata dal successo commerciale del primo organo elettronico portatile per gruppi combo, il Vox Continental apparso sul mercato nel 1962, che \"Farfisa\" otterr\u00e0 un enorme successo commerciale con l'introduzione dei suoi primi organi elettronici portatili, dei quali la serie \"Compact\" \u00e8 stata la pi\u00f9 nota e apprezzata, in special modo nei generi beat, rock e leggera. La \"Compact\" ha notevolmente influenzato il \"sound\" dei gruppi musicali di allora per le sue particolari caratteristiche timbriche a volte molto mordenti (caratteristico era il suo effetto \"Multi Tone Booster\"\", comandato a ginocchiera) e nasali, e questa particolare caratteristica sonora veniva spesso definita con il termine \"cheesy sound\". Insieme al \"Vox Continental\", la serie \"Compact\" \u00e8 stata la rappresentante per antonomasia degli organi portatili combo.\nAmpia \u00e8 stata poi la produzione di diversi modelli di organi elettronici (portatili, da casa, da chiesa) ed anche sintetizzatori, produzione continuata fino ai primi anni 1980.\nLa diversificazione produttiva.\nOltre a produrre organi elettronici e in seguito anche tastiere multi-timbriche e arranger, la \"Farfisa\" si \u00e8 resa protagonista, gi\u00e0 dalla fine degli anni settanta, della realizzazione di pianoforti a marchio \"Furstein\", caratterizzati da una buona fattura complessiva e da sonorit\u00e0 brillanti, adatte ad esempio al jazz, ma allo stesso tempo calde e adeguate anche per il repertorio classico.\nNegli anni 1960 la \"Farfisa\" cominci\u00f2 anche la produzione e la commercializzazione di televisori, di giradischi e di un Cinebox, interessante evoluzione del juke-box, cio\u00e8 un apparecchio che, con l'introduzione di gettoni, trasmetteva non solo la musica, ma anche le immagini a colori dei vari cantanti che eseguivano le canzoni prescelte.\nNel 1967 la \"Farfisa\" attiv\u00f2 la divisione \"Citofonia\" e divenne presto tra le prime aziende in Italia che con successo producevano e distribuivano prodotti di citofonia ed in seguito videocitofonia in tutto il mondo. Dal 1993 la divisione \"Citofonia\" \u00e8 divenuta un'azienda indipendente, con la ragione sociale \"ACI Farfisa\", che mantiene il marchio \"Farfisa\" sugli apparecchi e sistemi di Videocitofonia, Controllo Accessi, Telefonia e Videosorveglianza di sua produzione e commercializza le sue gamme in Italia e nel mondo.\nL'organo \"Farfisa\" ed il Rock.\nPrimi usi nel Rock'n'Roll e nel Progressive.\nUno dei primi gruppi ad usare e portare alla ribalta il suono acido dell'organo Farfisa furono i Sam the Sham and the Pharaos con la loro prima hit \"Wooly Bully\" nell'estate del 1965. Nel 1966 il suono Farfisa era presente nel brano \"Double Shot (Of My Baby's Love)\" dei californiani The Swingin' Medallions.\nIn quegli anni l'uso del \"Farfisa\" si confonde con l'uso del \"Vox Continental\" (di marchio inglese, ma assemblato negli stabilimenti \"Eko\"). Rod Argent degli Zombies fu fotografato in un concerto con un \"Farfisa\", anche se nelle registrazioni in studio l'organo usato \u00e8 un \"Vox\". Eventi simili sono riscontrabili per Doug Rhodes dei The Music Machine e Strawberry Alarm Clock\nSpooner Oldham, organista per gli studi di registrazione Muscle Shoals Sound Studio, suona un \"Farfisa\" nei brani \"When a Man Loves a Woman\" di Percy Sledge e in \"I Never Loved a Man (The Way I Love You)\" di Aretha Franklin. Si riconosce distintamente il suono di una \"Compact\" nell'accompagnamento e nell'assolo di \"Gimme Little Sign\" di Brenton Wood.\nIl modello \"Compact Duo\" fu ampiamente utilizzato (sempre abbinato ad un effetto eco \"Binson Echorec\") da Richard Wright dei Pink Floyd nei primi album del gruppo e nei relativi concerti, come testimoniano le immagini del film-concerto \"Pink Floyd Live at Pompeii\" del 1972.\nSly Stone dei Sly &amp; the Family Stone suonava un \"Farfisa\" a Woodstock e nelle registrazioni in studio.\nHugh Banton utilizz\u00f2, insieme a un Hammond serie E100, una \"Farfisa Professional 221\" nei Van Der Graaf Generator . La sua presenza \u00e8 evidente in vari filmati dell'epoca e il suo suono \u00e8 in primo piano nei primi album del gruppo, risalenti agli anni 1968-1972\nJohn Paul Jones dei Led Zeppelin ha utilizzato un \"Farfisa\" serie VIP in \"Dancing Days\", sfruttandone l'effetto \"Syntheslalom\". In un'altra registrazione del 1970 \"A Tribute to Jack Johnson\" di Miles Davis, Herbie Hancock suona un \"Farfisa\" rotto.\nAnche l'eclettico musicista britannico Mike Oldfield in alcuni suoi lavori risalenti alla prima parte della sua carriera (es. Tubular Bells, Hergest Ridge e Incantations) ha fatto largo uso di tastiere Farfisa.\nUso pi\u00f9 tardivo.\nCon l'avvento dei sintetizzatori, molti pensarono che l'organo elettronico combo fosse divenuto uno strumento ormai obsoleto, ma il tempo dimostr\u00f2 il contrario: alla fine degli anni '70, con i vecchi modelli sempre pi\u00f9 economici, numerose band punk e new wave (in particolar modo quelle influenzate dal Garage rock e psichedelia) come Blondie, The B-52's, Suicide, The Fleshtones, Squeeze, Human Centralino e Talking Heads, tornarono a utilizzare tale strumento. Forse il pi\u00f9 famoso brano che ha caratterizzato la \"Farfisa\" in questo periodo \u00e8 stato \"Crocodile Rock\" di Elton John.\nIl suono \"Farfisa\" \u00e8 oggi utilizzato per conferire un suono anni '60, ed \u00e8 apparso di recente su album di artisti come The Mummies, Dengue Fever, Electrelane, Green Day, Screeching Weasel, Krist Novoselic, The Walkmen, Jonathan Fire Eater, Death Cab for Cutie, The Blood Brothers, Smash Mouth, Apse, Stereolab, The Brian Jonestown Massacre, The American Analog Set, Cadallaca, Spiritualized, Tom Waits, Yo La Tengo, The Defectors, Neptune Towers, The Charms, Magic Hero vs. Rock People, The Artificial Sea, The Murder City Devils, The Black Keys, and The Budos Band. Clint Boon della band di Manchester Inspiral Carpets era famoso anche per l'utilizzo di un \"Farfisa\", che caratterizzava il \"sound\" della \"band\". Il nome del marchio \"Farfisa\", nel frattempo, continua ad apparire sulle contemporanee tastiere MIDI.\nSerie.\nSerie Compact (1964 - 1969).\nLa serie \"Compact\" era composta da quattro modelli.\nMini-compact.\nIl \"Mini-Compact\" \u00e8 il pi\u00f9 piccolo della serie \"Compact\". Ha solo quattro ottave, senza il basso sulle prime versioni, mentre la versione successiva aveva un selettore per assegnare alla prima ottava il basso o il discanto (registri acuti); questi modelli di seconda serie presentavano la prima ottava con i tasti delle note naturali in grigio con diesis bianco. I modelli di prima produzione erano solo a 3 registri, mentre le versioni successive avevano 6 registri.\nIl modello \u00e8 stato utilizzato da Mike Mills (REM), Kate Radley di Spiritualized e da Steve Reich nel suo pezzo \"Four Organs\". Il modello \u00e8 stato usato da Philip Glass su alcune delle sue prime registrazioni, anche \"Einstein on the Beach\"; Glass \u00e8 ancora in possesso del suo Farfisa Mini-Compact a partire dal 2018.\nI primi Compact (Combo Compact).\nQuesta \u00e8 stata la prima serie introdotta sul mercato, fra il tardo 1963 e il 1964. Il suo generatore interno di note \u00e8 stato progettato dai tecnici Vito Croce e ing. Giovanni Osnato, con la collaborazione musicale del M.o Gianfelice Fugazza. Il generatore, con la sua timbrica distintiva, potenziale via di mezzo fra organo a canne e armonium, \u00e8 comunque nato anche dallo studio fatto su di un organo Wurlitzer, comprato nel 1962 negli Stati Uniti dall'allora presidente della Farfisa Paolo Settimio Soprani. Lo stesso generatore, con poche varianti, \u00e8 stato utilizzato in tutta la serie Compact, nella fisarmonica (la prima) totalmente elettronica \"Transicord\" e in diversi modelli a console con amplificazione interna, come il \"Foyer\", \"Rhapsody\", \"Ballata\", \"5020\" e altri.\nCaratteristiche:\nI Compact ultima serie (Combo Compact I 1968).\nStesse caratteristiche del modello precedente a eccezione di:\nCompact Deluxe\nCaratteristiche:\nCompact Duo.\nProdotto in due serie diverse, si pu\u00f2 considerare l'unione di una Compact Deluxe (manuale superiore) con una Minicompact prima serie (manuale inferiore), ma addizionato di ulteriori effetti e con diverso routing dei segnali interni. \u00c8 il pi\u00f9 famoso della serie \"Compact\", essendo stato utilizzato dagli Stereolab, da Al Kooper dei Blues Project, da Michael MacNeil dei Simple Minds, da Richard Wright dei Pink Floyd e da Clint Boon degli Inspiral Carpets.\nCaratteristiche:\nSerie FAST e Professional (1968 - 1971).\nI modelli della serie \"FAST\" (\"Farfisa All Silicon Transistor\") presentavano telaio interno metallico, finitura esterna a pannelli metallici ricoperti di similpelle lavabile e bordi di plastica, gambe pieghevoli cromate, maniglie da trasporto retrattili e leggio removibile. La nuova produzione era costituita da una serie di organi combo (\"FAST 2,3,4,5, Console\"), e una \"Professional\" (\"P221\", \"Duo\", e pianoforti) pure trasportabili, serie che condividono gran parte dell'elettronica interna, riprogettata per l'occasione. In sintonia con l'evoluzione dei gusti musicali dell'epoca, offrivano sonorit\u00e0 alquanto differenti dalla precedente serie Compact, sonorit\u00e0 che potevano andare, in special modo nelle Professional, da una emulazione simil-Hammond fino a timbriche aspre e spigolose da organi combo e sinth. In base al modello, vi erano installati anche nuovi effetti di Sustain e inviluppo percussivo (Percussion), assegnabili a gruppi di registri dedicati. L'estensione delle tastiere era di 4 ottave nei FAST 2 e 3, 5 ottave nei FAST4, 5 e nei Professional.\nSerie VIP.\nQuesta serie, introdotta nel tardo 1970 e mantenuta in produzione via via con nuovi modelli o rivisitazioni tecniche/estetiche fino al 1979, eredita molte caratteristiche e sonorit\u00e0 (generatore ad onde quadre) soprattutto della precedente serie Professional ma, pur introducendo nel tempo nuovi effetti speciali (voci percussivo-sustain polifoniche come Piano, Harpsicord; effetto \"Syntheslalom,\" che con il suo glissando a salire ricorda l'effetto di portamento dei sintetizzatori) \u00e8 ancora pi\u00f9 tesa all'inseguimento di sonorit\u00e0 Hammond, pur presentando anche registri dal suono squillante e spigoloso (Clarinet, Sharp, Mixture). In luogo di placchette (Tab Switch) o levette dei registri, sono infatti utilizzati in quasi tutti i modelli (dal 345 in poi) dei tiranti (Drawbars), con i quali \u00e8 possibile regolare e variare senza soluzione di continuit\u00e0 il volume di ogni registro/piedaggio, similmente a quanto avviene in un organo Hammond.\nTastiere multitimbriche e sintetizzatori.\nVanno ricordate alcune tastiere multi-timbriche, ovvero dei sintetizzatori semplificati, dotati di sezioni monofoniche e polifoniche e con preset vari, prodotti in vari modelli e periodi che vanno dal 1975 fino al 1983: \"Synthorchestra\", \"Synthorchestra 4\", \"Polychrome\", \"Soundmaker,\" quest'ultimo venne utilizzato anche da Tony Banks dei Genesis.\n\"FARFISA Edizioni Musicali (BERBEN)\".\nParallelamente alla produzione di strumenti musicali, la \"Farfisa\" diede vita al \"CDMI (Centro Didattico Musicale Italiano)\", nato per creare una nuova didattica, \"dinamica\" moderna per lo studio della fisarmonica e proporre un repertorio originale da concerto espressamente concepito per questo strumento: grandi compositori scrissero metodi per fisarmonica, oltre a varie composizioni ed opere didattiche per la \"FARFISA Edizioni Musicali\". Nacque anche la rivista musicale \u201c\"Fisarmonica\"\u201d, oggi diventata \u201c\"Strumenti&amp;Musica\"\u201d. In seguito, con il nascere e lo svilupparsi della produzione di organi elettrici, la \"FARFISA Edizioni Musicali\" si dedic\u00f2 alla pubblicazione di composizioni anche per questi nuovi strumenti.\nIl musicista, pianista, fisarmonicista e compositore Bio Boccosi assunse la carica di Redattore Capo e direttore artistico. Cur\u00f2 in modo particolare le \"Edizioni musicali Farfisa\". A questo proposito basta ricordare la collaborazione con i musicisti Lino Liviabella, Gianfelice Fugazza, Vittorio Melocchi, Franco Alfano, Emilio Cambieri Luigi Ferrari Trecate, Luciano Fancelli, Adamo Volpi, Wolmer Beltrami, Italo Salizzato Efrem Casagrande e lo stesso Bio Boccosi, i quali composero molti brani per fisarmonica da concerto.\nArchivio.\nL'archivio della ditta Farfisa \u00e8 stato acquisito dal Comune di Camerano intorno al 2005, in concomitanza con la demolizione della sede della stessa situata ad Aspio Terme di Camerano. Essa \u00e8 conservata nel fondo \"Farfisa. Fabbriche riunite fisarmoniche italiane spa di Camerano\" (estremi cronologici: 1946-1984), e comprende documentazione contabile e amministrativa, progetti, brevetti, disegni, corrispondenza, materiale e manifesti pubblicitari, materiale fotografico, bobine, documenti sonori."}
{"id": "1193977", "revid": "767487", "url": "https://it.wikipedia.org/wiki?curid=1193977", "title": "International Fantasy Award", "text": "L'International Fantasy Award era un premio letterario annuale per il miglio libro di fantascienza o fantasy assegnato soltanto nel periodo compreso dal 1951 al 1957 (eccetto per l'anno 1956, quando non fu assegnato). Per i primi tre anni \u00e8 stato assegnato anche un premio per il miglior libro non appartenente alle due categorie che aveva suscitato maggior interesse fra i lettori di fantascienza o di fantasy."}
{"id": "1193980", "revid": "33689", "url": "https://it.wikipedia.org/wiki?curid=1193980", "title": "Denethor I", "text": ""}
{"id": "1193985", "revid": "57342", "url": "https://it.wikipedia.org/wiki?curid=1193985", "title": "Albino Binda", "text": "Professionista tra il 1926 ed il 1935. Fratello minore di Alfredo Binda.\nCarriera.\nCorse nella Legnano e nella Wolsit, per molti anni come gregario del fratello Alfredo, riuscendo ad ottenere tre vittorie in carriera: la tappa di Pistoia al Giro d'Italia 1928 (concluso all'ottavo posto), la Tre Valli Varesine nel 1930 e la prima tappa del Giro di Sicilia, nel 1929."}
{"id": "1193990", "revid": "1915706", "url": "https://it.wikipedia.org/wiki?curid=1193990", "title": "Big Ten Conference", "text": "La Big Ten Conference \u00e8 la pi\u00f9 antica associazione sportiva universitaria di tutto il panorama sportivo statunitense, risalente al 1896. Tranne la University of Chicago, tutte le storiche squadre che la fondarono vi fanno ancora parte, con l'aggiunta, nel 1990 della Penn State University, nel 2011 della Universit\u00e0 del Nebraska-Lincoln, nel 2014 della Universit\u00e0 del Maryland e della Rutgers University a cui si aggiunge, per il solo lacrosse maschile l'Universit\u00e0 Johns Hopkins, facendo arrivare il numero degli atenei a 15, lasciando comunque invariato il nome stesso della conferenza.\nLe istituzioni che vi prendono parte sono situate quasi tutte nel midwest degli USA, principalmente nella zona dei grandi laghi. Football americano e basket sono gli sport principali, ma non va dimenticata l'atletica, il grande Jesse Owens stabil\u00ec diversi record mondiali durante meeting della Big East vestendo la maglia della Ohio State University. Fra le squadre numerose sono le rivalit\u00e0 intrastatali, una storica \u00e8 quella fra Ohio State e Michigan, mentre la Northwestern essendo la pi\u00f9 piccola di tutte \u00e8 tradizionalmente il fanalino di coda."}
{"id": "1193991", "revid": "287204", "url": "https://it.wikipedia.org/wiki?curid=1193991", "title": "Campionato AMA di motocross 2006", "text": "Il Campionato AMA di motocross 2006, \u00e8 la 35\u00aa edizione del campionato nazionale statunitense di motocross.\nIl campionato \u00e8 diviso in 2 categorie: la ex 250, parigrado della MX1, ora chiamata semplicemente \"Motocross\", e la ex 125, parigrado della MX2, chiamata \"Motocross Lites\"."}
{"id": "1193994", "revid": "767487", "url": "https://it.wikipedia.org/wiki?curid=1193994", "title": "Follia (film 2005)", "text": "Follia (\"Asylum\") \u00e8 un film del 2005 diretto da David Mackenzie.\nIl soggetto \u00e8 tratto dal romanzo omonimo di Patrick McGrath.\nTrama.\nStella Raphael abita nei sobborghi di Londra, nei pressi del maniconio dove il marito psichiatra lavora sotto la direzione dell'inquietante e manipolatore Dr. Cleave. Tra i pazienti dell'Istituto di massima sicurezza, c'\u00e8 l'artista Edgar Stark, sotto cura per aver massacrato la moglie durante un raptus di gelosia.\nStella \u00e8 una donna inquieta ed insoddisfatta e trascina la sua vita tra la compagnia del figlio Charlie e l'assenza cronica di un marito sempre al lavoro. S'innamora in un crescendo inarrestabile del pericoloso paziente.\nMa la tresca viene scoperta, lo scandalo \u00e8 inarrestabile. Il conformismo del marito gli impone di salvare le apparenze perdonando la moglie, ma lei rifiuta il compromesso e va a vivere con Edgar che nel frattempo \u00e8 fuggito dal manicomio.\nE, pian piano, la patologica gelosia di Stark riaffiora, la follia si riaccende nei suoi occhi. Stella ha paura, ma \"la passione \u00e8 uno sport troppo rischioso\" -come dice il dr. Cleave-.\nSuccessivamente Stark viene trovato e arrestato, mentre lei viene ricondotta dal marito.\nBen presto per\u00f2 in Stella si palesano segni di squilibrio, tanto che quando il figlio annega sotto i suoi occhi nelle acque di un lago, durante una gita scolastica, Stella rimane del tutto inerte. Viene quindi rinchiusa nello stesso maniconio dell'amante, mentre il marito rinuncia a ogni rapporto con lei. Al manicomio il dottor Cleave, ora suo medico curante, la sostiene nel suo percorso di guarigione, fino ad offrirsi di sposarla e assisterla per il suo reinserimento sociale. Stella mostra di accogliere la proposta. \nMa per i pazienti \u00e8 la volta di un nuovo ballo: Stella e Edgar desiderano entrambi il prossimo incontro; ma il dr. Cleave impedisce a Stark di partecipare, dicendo che Stella rifiuta di vederlo. Edgar piange rinchiuso in isolamento. Dopo il ballo, Stella si lancia dal tetto del manicomio, morendo pochi istanti dopo aver toccato terra. Il Dr. Cleave chiude il fascicolo della donna come se nulla fosse, con aria di sufficienza e forse di soddisfazione per aver impedito ai due amanti di poter avere una seconda possibilit\u00e0."}
{"id": "1193995", "revid": "1543377", "url": "https://it.wikipedia.org/wiki?curid=1193995", "title": "Campionato mondiale di calcio a 5 maschile 1982", "text": "Il primo Campionato del mondo di futsal, disputato dal 30 maggio al 6 giugno 1982 in Brasile, \u00e8 la prima edizione di un torneo per squadre nazionali di futsal organizzato dalla FIFUSA, organismo che amministrava tale sport in ambito mondiale.\nAi nastri di partenza della manifestazione si presentano dieci formazioni divise in due gironi da cinque squadre, le ventiquattro partite vengono disputate al \"Gin\u00e1sio do Ibirapuera\", dove si svolge anche la finale davanti a quasi 12.000 persone nonostante la trasmissione televisiva e l'infelice orario di mezzogiorno. La partita inaugurale \u00e8 Brasile-Argentina, la straclassica sudamericana, vinta nettamente dalla squadra di casa.\nIl torneo \u00e8 segnato dall'affermazione di un Brasile che vince di misura sul Paraguay: la squadra capitanata dal portiere Jos\u00e9 Roberto Coelho Santana, detto Beto, e diretta in panchina da C\u00e9sar Vieira che con i verdeoro aveva gi\u00e0 vinto il campionato panamericano di due anni prima, si prepar\u00f2 alla manifestazione con due amichevoli entrambe sonoramente vinte. Le 33 reti messe a segno nel torneo ne fecero la squadra miglior realizzatrice, ma la finale segnata dall'importanza dell'evento, fu determinata dal solitario gol di Jackson. Il dominio del Sudamerica, culla di questo sport, si completa con la terza piazza di Uruguay e Colombia, le prime formazioni europee rimangono fuori dall'olimpo futsalero, Cecoslovacchia e olanda sono le prime formazioni del vecchio continente."}
{"id": "1193997", "revid": "773636", "url": "https://it.wikipedia.org/wiki?curid=1193997", "title": "Oratorio dei Pianigiani", "text": "L'oratorio dei Pianigiani si trova a Casanova di Ama, nel comune di Gaiole in Chianti. Questo oratorio \u00e8 una cappella stradale del Quattrocento, situato nel punto di incontro di tre strade dirette rispettivamente a Radda in Chianti, a Lecchi ed a Casanova di Ama.\nStoria.\nNel Quattrocento e nel Cinquecento le cappelle stradali erano molto diffuse perch\u00e9 servivano a definire lo \"spazio sacrale\" della parrocchia, delimitandone i confini e molto spesso ospitavano i viandanti nel momento del bisogno. Dal XVIII secolo le cappelle stradali subirono trasformazioni: alcune lasciarono il posto a piccoli tabernacoli, altre furono ampliate o ricostruite, divenendo piccole chiese, usate poi come oratori.\nL'Oratorio dei Pianigiani in origine era una cappella ed apparteneva ai Pianigiani, che avevano delle propriet\u00e0 ad Ama. Fu usato come oratorio fin dalla seconda met\u00e0 del Cinquecento, dopo essere stato ampliato dai proprietari e nello stesso periodo viene raffigurato nelle \"Piante di Popoli e Strade\"\nAlla fine del XV secolo i Campoli (Ciampoli) lo fecero affrescare, come si legge in un'iscrizione: \"Anno ... [M]CCCCLXXXXVII ADI XXVII [FRANC]ESCO .D.CAMPOLI.AFATO.FARE QUESTA.FIGURA\". L'Oratorio \u00e8 dedicato a San Michele Arcangelo e ci\u00f2 lo si apprende da alcune Visite Pastorali effettuate dalla prima met\u00e0 del Seicento. Nella sua visita pastorale del 1819 monsignor Brandaglia dice: \"...primieramente ho visitato quello (oratorio) della Casanova, della famiglia Pianigiani, dedicato a San Michele e lo ho trovato piccolo, ma in buon grado e dipinto tutto a fresco con pitture che diconsi del Quattrocento e con un altare con mensa di pietra\".\nArchitettura e patrimonio artistico.\nEsterno.\nL'edificio \u00e8 di piccole dimensioni ed \u00e8 ad aula unica. In origine era preceduto da un portico che in seguito venne inglobato nella struttura. Esternamente appare dimesso vista la mancanza di qualsiasi forma di arredo architettonico.\nInterno.\nL'interno \u00e8 di notevole interesse e presenta tutta una serie di affreschi contenuti entro una finta architettura. Questi affreschi sono stati attribuiti ad un artista \"minore\" del Quattrocento, forse un pittore che andava nelle campagne per ottenere commissioni, in cambio di vitto, alloggio e modesta ricompensa.; \u00e8 stato fatto prima il nome di Bernardo di Stefano Rosselli autore nel Chianti di dipinti nell'Abbazia di Passignano, nella Chiesa di Santa Maria a Panzano e nella Pieve di Sant'Appiano in Valdelsa, insieme al suo allievo Filippo di Antonio Filippelli. Attualmente sono attribuiti a Donnino di Domenico, fratello di Agnolo di Domenico di Donnino, un pittore fiorentino riferibile all'ambito di Cosimo Rosselli.\nLe figure sono disposte all'interno di riquadrature imitanti dei marmi poste al di sopra di uno finto zoccolo a riquadrature policrome, interrotto solamente nella parete di fondo da un disadorno altare. Lo spazio \u00e8 delimitato secondo lo schema dell\"'hortus conclusus\".\nSulla parete di fondo \u00e8 raffigurata la \"Madonna in trono, attorniata da Angeli e Santi\", con il \"Bambino\" in braccio: il Bambino tiene un uccellino nella mano sinistra e una pietra preziosa nella destra, simbolo della Buona Novella. Alla destra della Madonna si trova l'affresco raffigurante \"San Michele Arcangelo che calpesta il drago e pesa le anime\"; dall'altra parte \"San Francesco con la Regola nella mano sinistra, un Crocifisso nella mano destra e le Stimmate sui piedi e sulle mani\". Alle due pareti laterali vi sono figure di santi: \"Sant'Antonio Abate, rappresentato col maialino cintato\" \u2013 in corrispondenza di questo affresco si \u00e8 aperta una crepa \u2013 \"Santa Lucia\" , con la scritta \"S.ca Lucia\", che fa vedere i simboli del proprio martirio, \"San Giovanni Battista\" , recante l'iscrizione: \"Ecce agnus Dei\", \"San Pietro con un libro in mano\", \"San Luca Evangelista\" con la scritta: \"S.co Lucha Vangelista\", alla base del quale c'\u00e8 il nome del committente (Luca Canpoli), \"Santa Maria Maddalena\" , affresco molto deteriorato da una crepa, con la scritta: \"S.ca M.Maddalena\" e una data (anch'essa deteriorata): 1496.\nSulle pareti dell'Oratorio si trovano molte iscrizioni cinquecentesche lasciate dai viandanti."}
{"id": "1193998", "revid": "287204", "url": "https://it.wikipedia.org/wiki?curid=1193998", "title": "Bertoglio", "text": ""}
{"id": "1194003", "revid": "289247", "url": "https://it.wikipedia.org/wiki?curid=1194003", "title": "Basilica di Santa Sofia (Benevento)", "text": ""}
{"id": "1194007", "revid": "988526", "url": "https://it.wikipedia.org/wiki?curid=1194007", "title": "Follia (disambigua)", "text": "Follia pu\u00f2 avere vari significati:"}
{"id": "1194008", "revid": "1442080", "url": "https://it.wikipedia.org/wiki?curid=1194008", "title": "Denominazioni dei Greci", "text": "Le genti che hanno abitato la Grecia sono state chiamate, lungo il corso dei secoli, in diversi modi. Essi stessi si sono sempre definiti (con un criterio linguistico e culturale, pi\u00f9 che territoriale) Elleni, dal nome dell'eroe Elleno, ritenuto il capostipite di Ioni, Eoli e Dori, le popolazioni che nel II millennio a.C. invasero la Grecia, sottomettendo i Pelasgi (nome con cui gli Elleni indicavano il complesso delle popolazioni che essi trovarono in Grecia).\nL'Impero macedone esport\u00f2 la cultura ellenica e l'etnonimo \"H\u00e9ll\u0113nes\" (singolare \u1f1d\u03bb\u03bb\u03b7\u03bd \"H\u00e9ll\u0113n\") si sparse per il mondo. I Romani utilizzavano la parola \"Graeci\" per riferirsi a queste genti: le lingue moderne con qualche eredit\u00e0 dal latino usano questa radice. In Oriente si usano parole derivate dall'etnonimo \u1f3c\u03c9\u03bd\u03b5\u03c2 \"\u00cc\u014dnes\", \"Ioni\".\nDefinizioni.\nOmero, Erodoto e altri autori successivi usavano \"H\u00e9ll\u0113nes\" per indicare i guerrieri che navigarono verso Troia sotto il comando di Agamennone. Ma utilizzarono anche i nomi di \"Achei\" e \"Argivi\", per indicare la popolazione dominante, che faceva capo alla citt\u00e0 di Argo, o \"Danai\", a ricordare come fossero tutti figli di Danao e, quindi, dell'Occidente.\nPare che \u1f19\u03bb\u03bb\u03ac\u03c2 \"Hell\u00e0s\" fosse la terra degli \"H\u00e9ll\u0113nes\", altro nome dei Mirmidoni che abitavano la Ftia tessalica e che avevano come capo Achille.\nTra l'VIII e il VII secolo a.C., coloni greci ed elleni cominciarono a stabilirsi sulle coste del sud Italia (Basilicata, Calabria, Campania, Puglia) e della Sicilia. Verso il III secolo a.C., si cominci\u00f2 a definire tali colonie \u039c\u03b5\u03b3\u03ac\u03bb\u03b7 \u1f19\u03bb\u03bb\u03ac\u03c2 \"Meg\u00e0l\u0113 Hell\u00e0s\", \"Magna Grecia\" (forse tale riferimento venne fatto prima verso la Sicilia, mentre le colonie continentali vennero incluse in questa definizione successivamente).\nI soldati che caddero alle Termopili erano chiamati \"H\u00e9ll\u0113nes\".\nAll'indomani della battaglia di Cheronea (338 a.C.), Filippo indisse un congresso (a Corinto) a cui ebbero possibilit\u00e0 di partecipare tutti gli \"H\u00e9ll\u0113nes\" sconfitti. Questi si unirono con i Macedoni nella lega di Corinto.\nAll'interno della sfera d'influenza dei territori conquistati da Alessandro Magno e successivamente ellenizzati, il termine denota chi ha abbracciato uno stile di vita greco.\nNei Libri dei Maccabei il termine viene riferito a un ebreo che ha adottato la cultura Greca.\nNelle scritture del Nuovo Testamento \u1f1d\u03bb\u03bb\u03b7\u03bd \"H\u00e9ll\u0113n\" \u00e8 usato come un termine rappresentativo delle persone non ebree.\nNel periodo dell'Impero Romano il termine \"Graeci\" fu adottato per indicare tutte le popolazioni della stessa area culturale e linguistica, a causa dell'immigrazione massiccia dei pacifici Beozi a Roma, scribi ed eruditi che insegnarono il greco ai giovani Romani.\nNel periodo tardoantico gli elleni erano soliti chiamarsi \u1fec\u03c9\u03bc\u03b1\u1fd6\u03bf\u03b9 \"R\u014dm\u00e0ioi\" (o meglio \"Rom\u00e8i\") o \u1fec\u03c9\u03bc\u03b9\u03bf\u03af \"Romi\u00f2i\".\nDopo la conversione ufficiale dell'Impero Romano al Cristianesimo per opera di Teodosio I, \"H\u00e9ll\u0113n\" pass\u00f2 ad indicare il pagano, poich\u00e9 si venne a considerare tutta la filosofia classica, di derivazione greca, come idolatrica.\nNelle lingue mediorientali e orientali, la radice comune \u00e8 \"ywn\", dal popolo degli Ioni.\nIl termine probabilmente assunse un uso pi\u00f9 diffuso nelle lingue semitiche attraverso la Tavola delle Nazioni (Genesi ), dove si elencano i discendenti di No\u00e8. La nazione dei Greci appare sotto il nome di \"Yavan\", figlio di Jafet. \"Yavan\" \u00e8 simile a \"Ionia\", regione dell'Asia Minore.\nUna formula interessante \u00e8 usata in Georgia: i Greci sono chiamati \u10d1\u10d4\u10e0\u10eb\u10d4\u10dc\u10d8 \"berdzeni\", che significa \"saggi\", un nome comunemente legato alla nozione che la filosofia sia nata in Grecia.\nGreci (\u0393\u03c1\u03b1\u03b9\u03ba\u03bf\u03af).\nEtimologia.\nSembra che \"greci\" sia da porre in relazione con la parola \u03b3\u03b7\u03c1\u03b1\u03b9\u03cc\u03c2 \"gh\u0113rai\u00f3s\", \"anziano\", che era uno dei titoli dati ai sacerdoti di Dodona, chiamati anche \u03a3\u03b5\u03bb\u03bb\u03bf\u03af \"Sell\u00f2i\".\nOrigine.\nOmero, mentre descrive le forze della Beozia nel Catalogo delle navi nell'Iliade, fornisce il primo riferimento conosciuto a una citt\u00e0 della Beozia chiamata Graea, e Pausania accenna che \"Graea\" era il nome di un'antica citt\u00e0 del Tanagra. Aristotele afferma che un cataclisma naturale si abbatt\u00e9 sull'Epiro centrale, dove gli abitanti erano soliti chiamarsi \u0393\u03c1\u03b1\u03b9\u03ba\u03bf\u03af \"Graik\u00f2i\", e solo in un periodo successivo \u1f1d\u03bb\u03bb\u03b7\u03bd\u03b5\u03c2 \"H\u00e9ll\u0113nes\" . I \u0393\u03c1\u03b1\u03b9\u03ba\u03bf\u03af \"Graik\u00f2i\" sono una trib\u00f9 della Beozia che migr\u00f2 in Italia nel VII secolo a.C.\nDiffusione.\nIn un mito tardo, \"Greco\" \u00e8 il nome del cugino di re latino.\nI Romani, vincitori, ebbero una relazione ambigua coi civilizzati Elleni: Orazio espresse ammirazione col suo \"Graecia capta ferum victorem cepit et artes intulit agresti Latio\" \"La Grecia, conquistata [dai Romani], conquist\u00f2 il [suo] feroce vincitore e le arti port\u00f2 nell'agreste Lazio\". Ma Virgilio fece discendere i Romani dai figli di Enea, il nemico dei Danai; sua \u00e8 l'espressione \"Timeo Danaos et dona ferentes\", \"Temo i Greci e i doni che portano\". Il termine \"greco\" assunse una connotazione dispregiativa e Cicerone diede il colpo di grazia coniando il termine (davvero peggiorativo) \"Graeculi\".\nGreci in Italia.\nSono nove i comuni pugliesi che parlano greco. I suoi abitanti sono discendenti della prima ondata di colonizzazione greca in Italia peninsulare e in Sicilia nell'VIII secolo a.C. Il dialetto che parlano deriva dal dialetto attico dei colonizzatori originali (con molti elementi dorici), ma sub\u00ec un'evoluzione separata dal greco ellenistico. Gli abitanti di questi paesi chiamano se stessi \"Grikoi\", che deriva dal latino \"Graecus\", e si considerano Greci. Molte citt\u00e0 italiane, come Grai, furono fondati dai Greci.\nAchei (\u1f08\u03c7\u03b1\u03b9\u03bf\u03af).\nNell'Iliade di Omero, le forze alleate greche sono descritte sotto tre differenti nomi, spesso usati interscambiabilmente: Argivi (in greco \u1f08\u03c1\u03b3\u03b5\u1fd6\u03bf\u03b9 \"Argh\u00e8ioi\") (usato 29 volte nell'Iliade), Danai (\u0394\u03b1\u03bd\u03b1\u03bf\u03af \"Dana\u00f2i\") (usato 138 volte) e Achei (\u1f08\u03c7\u03b1\u03b9\u03bf\u03af \"Akhai\u00f2i\") (usato 598 volte).\n\"Achei\" \u00e8 il nome della prima trib\u00f9 ellenica che invase la Grecia, prima di Ioni, Eoli e Dori. Essi costituirono quella che \u00e8 tradizionalmente chiamata civilt\u00e0 micenea, imponendosi sulla precedente civilt\u00e0 minoica, dalla quale per\u00f2 furono profondamente influenzati.\n\"Argivi\" \u00e8 un epiteto politico tratto dalla capitale originale degli Achei, Argo. Deriva dalla radice arg- che significa \"splendente\" o \"luminoso\", analogo a \u1f04\u03c1\u03b3\u03c5\u03c1\u03bf\u03c2 \"\u00e0rgyros\" (che significa \"argento\"), \u1f00\u03c1\u03b3\u03cc\u03c2 \"arg\u00f2s\" (che significa \"splendente)\") o Latino \"argentum\".\n\"Danai\" \u00e8 il nome attribuito ai figli di Danao: secondo la leggenda Danao era fratello gemello di Egitto, e da lui scapp\u00f2 verso occidente, approdando in terra di Grecia. \u00c8 quindi un epiteto generico: \"Danai\" pu\u00f2 significare \"occidentali\", in contrapposizione agli \"orientali\" Troiani.\nElleni (\u1f1d\u03bb\u03bb\u03b7\u03bd\u03b5\u03c2).\nEtimologia.\nLa parola \"Hel-las\" (\u1f19\u03bb\u03bb\u03ac\u03c2) \u00e8 scomponibile in \"he-\" o \"hes-\", \"nostro\", e \"-laos\" (\u03bb\u03b1\u03cc\u03c2), \"gente\", \"nazione\" o \"laas\" (\u03bb\u03ac\u03b1\u03c2), \"pietra\", quindi \"\"nostra gente\" oppure \"nostra gente delle pietre\"\", collegato al mito greco del diluvio universale, dopo il quale Deucalione e Pirra, come istruiti da Zeus, lanciarono pietre al suolo, dalle quali nacquero gli uomini postdiluviani.\nAltre etimologie includono \"sal\", \"pregare\", con \"hell\", \"montagnoso\", e \"sel\", \"illuminato\".\nOrigine.\nPare che \u1f19\u03bb\u03bb\u03ac\u03c2 \"Hell\u00e0s\" fosse la terra degli \"H\u00e9ll\u0113nes\", altro nome dei Mirmidoni che abitavano la Ftia tessalica e i territori di Alos, Alope, Eraclea Trachinia, Argo Pelasgica.\nOmero descrive Achille che prega Zeus Dodoniano come il dio primigenio: \"\"Re Zeus pianse, signore di Dodona, dio dei Pelasgi che dimorano lontano, tu che tieni l'agghiaciata Dodona sotto la tua influenza, dove i tuoi profeti, i Selli, dimorano intorno a te con i loro piedi non lavati e i loro vestiti fatti di terra\".\"\nAristotele sostiene che i Selli (\u03a3\u03b5\u03bb\u03bb\u03bf\u03af \"Sell\u00f2i\"), i sacerdoti di Dodona in Epiro, potrebbero aver scelto loro il nome, da Elle, altro nome della dea. Inoltre riporta che un antico cataclisma distrusse \"\"l'antica Ellade, tra Dodona e il fiume Acheloo \" [\u2026]\", la terra occupata dai Selli e dai Greci, che pi\u00f9 tardi sono giunti ad esser conosciuti come Elleni\"\".\nTolomeo chiama l'Epiro \"Ellade primordiale\". Pertanto, la probabilit\u00e0 che i Selli fossero una trib\u00f9 dell'Epiro, che in seguito emigr\u00f2 verso sud in Tessaglia e adottarono il nome di \"H\u00e9ll\u0113nes\" come proprio, pu\u00f2 essere valida.\nUno studio pi\u00f9 recente ricollega il nome a una citt\u00e0 chiamata \"Hellas\" vicino al fiume Spercheo, chiamata cos\u00ec ancora oggi.\nDiffusione dell'uso del termine \"H\u00e9ll\u0113nes\".\nNel significato pi\u00f9 vasto il termine \"H\u00e9ll\u0113nes\" appare scritto per la prima volta in un'inscrizione di Echembroto, dedicata a Eracle per la sua vittoria nei Giochi pitici, e riferiti alle 48\u00ba Olimpiadi (584 a.C.). Sembra che il suo uso si stabil\u00ec permanentemente dal V secolo a.C.\nDopo le Guerre Persiane fu scritta un'iscrizione a Delfi per celebrare la vittoria sui Persiani e per lodare Pausania come il generale a capo degli Elleni. La consapevolezza di un'unit\u00e0 panellenica fu promossa dalle feste religiose, in particolare nei Misteri eleusini, nei quali tutti i partecipanti dovevano parlare il greco, nonch\u00e9 attraverso la partecipazione ai Giochi panellenici, nei quali sono inclusi i Giochi Olimpici.\nQui, i partecipanti rappresentavano la trib\u00f9 di appartenenza: nessuna donna non-greca poteva partecipare, n\u00e9 alcun uomo che non fosse greco.\nIn tempi successivi ci furono sporadiche eccezioni a questa regola, come quella fatta per l'imperatore Nerone, ci\u00f2 fu un chiaro segno dell'egemonia politica romana.\nLe societ\u00e0 tribali del nord.\nLa consapevolezza che i quattro gruppi tribali riconosciuti come \"ellenici\" (ioni, eoli, achei e dori) provenissero da un nord ancora barbaro, ebbe un'influenza anche sui popoli settentrionali, abitanti l'Epiro e la Macedonia. Gli stessi Dori pare non fossero ellenici, ma resero Doro, il loro progenitore, figlio diretto di Elleno, per potersi dire fratelli dei loro predecessori. In altre leggende Doro \u00e8 invece ellenico di seconda generazione, figlio, cio\u00e8, di Xuto, il secondogenito di Elleno o un'altra teoria dice che I Dori erano i figli di Eracle.\nCome per esempio Macedono, il primo Macedone che era figlio dell'Aello che era uno dei figli dei Eleno.\nLa differenza stava che mentre nel Sud della Grecia come sistema politico avevano lasciato da diversi anni la monarchia e avevano o un sistema Democratico o un sistema oligarchico, nel nord della Grecia erano rimasti ancora ai sistemi politici che si riscontravano in Grecia all'epoca di Omero. Un miscuglio fra monarchia e oligarchia in cui il re doveva essere confermato dai soldati come si faceva con gli Epiroti e i Macedoni.\nEppure l'oratore ateniese Demostene, nella sua Terza Filippica, si avvent\u00f2 s\u00ec contro i Macedoni di Filippo, ma senza toccare la questione dell'origine. Similarmente Tucidide, chiama gli abitanti dell'Acarnania, dell'Etolia, e gli abitanti dell'Epiro e della Macedonia barbari, ma fa ci\u00f2 strettamente dal punto di vista del livello culturale e non di quello dell'origine, dal momento che la loro lingua era un dialetto greco come riconoscono anche i Romani. Polibio addirittura, si arrischia a considerare le trib\u00f9 dell'Ellade occidentale, dell'Epiro e della Macedonia come elleniche in tutti gli aspetti.\nH\u00e9ll\u0113nes e barbari.\nNei secoli seguenti, \"H\u00e9ll\u0113n\" assunse un significato pi\u00f9 ampio, andando ad identificare le popolazioni \"civilizzate\" in generale, in contrapposizione col termine \"barbaro\" (\u03b2\u03ac\u03c1\u03b2\u03b1\u03c1\u03bf\u03c2).\nIl termine \u03b2\u03ac\u03c1\u03b2\u03b1\u03c1\u03bf\u03c2 \u00e8 onomatopeico in origine: gli stranieri erano detti tali poich\u00e9 non erano in grado di pronunciare il greco, cosa che risultava simile a un balbettio. Questa alterigia non era propria dei soli greci: anche gli Egiziani, secondo Erodoto, \"chiamavano barbari tutti quelli che parlavano una lingua diversa\", e perfino gli Slavi diedero ai Germani il nome \"nemec\", che significa \"muto\".\n\"Barbaro\" alla fine assunse un uso dispregiativo, col significato di \"analfabeta\" o \"non civilizzato\" in generale.\nLa distinzione tra \"H\u00e9ll\u0113nes\" e barbari rimase fino al IV secolo a.C.: Euripide, nella sua Ifigenia in Aulide, ipotizza come fosse plausibile che gli \"H\u00e9ll\u0113nes\" governassero i barbari, perch\u00e9 i primi erano destinati alla libert\u00e0 e i secondi alla schiavit\u00f9.\nMa le differenze tra ellenico e barbaro col tempo passarono da un piano etnico a un fatto di stampo pi\u00f9 pedagogico: secondo Dionisio di Alicarnasso, un elleno differisce da un barbaro per l'educazione, la conoscenza della filosofia, il rispetto delle regole e della legge.\nE infatti Paolo di Tarso, nel I secolo d.C., considerava un obbligo predicare il Vangelo a tutti gli uomini, \"Elleni e barbari, entrambi saggi e sciocchi\".\nIsocrate dichiar\u00f2 nel suo Panegirico .\n\"H\u00e9ll\u0113n\" come sinonimo di \"pagano\".\nSi ritiene che il contatto tra Ebrei cristiani ed Elleni port\u00f2 alcuni a dare a \"H\u00e9ll\u0113n\" una valenza religiosa: l'elleno era un filosofo, quindi o ateo o politeista e comunque pagano.\nCol passare dei tempi si giunse a chiamare tutti i pagani con il termine \"H\u00e9ll\u0113n\". Lo sviluppo nei confronti di un significato puramente religioso fu lento e si complet\u00f2 approssimativamente nel II o nel III secolo d.C.\nDiversi libri scritti a quel tempo dimostrano abbastanza chiaramente il cambiamento semantico.\nSan Paolo nelle sue \"Epistole\" usa \"H\u00e9ll\u0113n\", quasi sempre in associazione con \"ebreo\", con lo scopo di rappresentare la somma di due entit\u00e0 contrapposte. \"H\u00e9ll\u0113n\" \u00e8 usato in un significato religioso per la prima volta nel Nuovo Testamento: nel Vangelo secondo Marco , una donna si inginocchia davanti a Ges\u00f9: \"La donna era un'ellena, una sirofenicia per nascita\". Dato che la nazionalit\u00e0 della donna era siriofenicia, \"H\u00e9ll\u0113n\" (tradotto in \"greca\" in alcune versioni come nella Reina-Valera o nella Bibbia di Re Giacomo, e come \"pagana\" in altre come in Ulfilas o Wycliffe) deve perci\u00f2 riferirsi alla sua religione.\nSant'Atanasio di Alessandria, scrisse il suo \"Contro gli elleni\" nel IV secolo. In questo contesto, significa semplicemente \"pagano\" in generale, senza distinzioni di razza.\nSe Teodosio I avvi\u00f2 i primi passi contro il paganesimo, Giustiniano I sostenne riforme che diedero l'avvio alla persecuzione pagana su massima scala: il \"Corpus iuris civilis\" conteneva due statuti che decretavano la totale distruzione dell'Ellenismo.\nL'accezione di \"pagano\", nel termine \"H\u00e9ll\u0113n\" \u00e8 riuscito a persistere sino ai tempi recenti: molti gruppi neopagani che propugnano la ripresa del culto olimpico, si sono autonominati \"elleni\" o \"ellenisti\" e la propria religione Ellenismo.\nRomani (\u1fec\u03c9\u03bc\u03b1\u1fd6\u03bf\u03b9) e Romioi (\u1fec\u03c9\u03bc\u03b9\u03bf\u03af).\n\"Romani\" \u00e8 il nome a valenza prettamente politica attraverso il quale ci si riferiva ai greci bizantini durante il Tardoantico e il Medioevo. Il termine, nella sua dicitura popolare \u1fec\u03c9\u03bc\u03b9\u03bf\u03af \"Romioi\", \u00e8 rimasto in uso anche durante i secoli del dominio ottomano per definire i greci sia della penisola ellenica sia dell'Asia Minore. Oggi nella lingua greca la parola \u1fec\u03c9\u03bc\u03b9\u03cc\u03c2 \"Romi\u00f2s\" si riferisce prevalentemente ai membri della minoranza greca di Costantinopoli mentre il suo significato pi\u00f9 ampio, cio\u00e8 quello riferito ai greci in generale, sta cadendo in disuso.\nPrima, con la concessione della cittadinanza romana ai greci, poi, con la persistenza del solo Impero Romano d'Oriente, il termine \"romani\" (\u1fec\u03c9\u03bc\u03b9\u03bf\u03af \"Romi\u00f2i\"; \u1fec\u03c9\u03bc\u03b9\u03cc\u03c2 \"Romi\u00f2s\" al singolare) perse il suo significato di \"persone provenienti dalla citt\u00e0 di Roma\".\nInoltre \"Romi\u00f2i\" aveva valenza religiosa, venendo a identificare i cristiani ortodossi, mentre \"H\u00e9ll\u0113n\" era riferito ai pagani.\nAncora oggi si usa un termine simile, romanioti, che identifica le genti ebraiche residenti in Grecia.\nLo storico Procopio preferiva chiamare i Bizantini \"Romani ellenizzati\", mentre altri autori usavano termini come \"greco-romano\" con lo scopo di indicare allo stesso tempo sia la discendenza che la cittadinanza. Sta di fatto che i bizantini poterono, a ragione, vantare la diretta continuit\u00e0 dell'Impero Romano. Ma il loro fallimento nel proteggere l'Urbe dai Longobardi obblig\u00f2 il Papa cercare aiuto altrove, e Pipino il Breve, non si lasci\u00f2 scappare l'occasione: fu nominato \"Patrizio dei Franchi\" e \"Patrizio dei Romani\" (\"Patricius Romanorum\"), e nell'800 suo figlio Carlo Magno fu incoronato imperatore dal Papa in persona.\nPapa Niccol\u00f2 I scrisse all'imperatore bizantino Michele III (842-867) dicendo: \"Voi non siete pi\u00f9 chiamato 'Imperatore dei Romani', poich\u00e9 i Romani dei quali affermate di essere Imperatore, sono secondo voi dei barbari\".\nL'Imperatore d'Oriente divenne \"Imperatore dei Greci\", riservando il titolo \"romano\" al re dei Franchi. Tuttavia, n\u00e9 Michele III n\u00e9 i successori, riconobbero mai questo loro declassamento, considerandosi sempre gli unici imperatori \"romani\", salendo al trono sempre come \u0391\u1f50\u03c4\u03bf\u03ba\u03c1\u03ac\u03c4\u03c9\u03c1 \u039a\u03b1\u1fd6\u03c3\u03b1\u03c1 \u0391\u1f54\u03b3\u03bf\u03c5\u03c3\u03c4\u03bf\u03c2 \"Autocr\u00e0t\u014dr K\u00e0isar \u00c0ug\u016bstos\" (equivalente di \"Imperator Caesar Augustus\") e \u0392\u03b1\u03c3\u03b9\u03bb\u03b5\u03cd\u03c2 \u03c4\u1ff6\u03bd \u1fec\u03c9\u03bc\u03b1\u03af\u03c9\u03bd \"Basil\u00e8us t\u1e51n R\u014dm\u00e0i\u014dn\" (cio\u00e8 imperatore/re dei re dei romani/romei).\nRipristino del significato di \"H\u00e9ll\u0113n\".\nFu durante il IX secolo che si recuper\u00f2 il significato originale di \"H\u00e9ll\u0113n\": riacquist\u00f2 il suo significato culturale, e infine, dall'XI secolo ritorn\u00f2 ad indicare un \"etnia greca\".\nTutti gli scritti di questi secoli dimostrano tale cambio semantico. Per esempio, Anna Comnena si rifer\u00ec ad una sua contemporanea come \"H\u00e9ll\u0113nes\", senza l'accezione di \"pagano\". Per di pi\u00f9, Anna si vantava della sua educazione classica ellenica, e parlava come se fosse ellenica per nascita e non una straniera che parlava greco.\nLa neonata Universit\u00e0 di Costantinopoli promosse l'interesse agli studi greci, ma il patriarca Fozio si irrit\u00f2 perch\u00e9 \"\"gli studi ellenici sono preferiti agli studi spirituali\". Michele Psello accolse benevolmente il complimento dell'imperatore Romano III Argiro, che lo lod\u00f2 per esser cresciuto \"in modo ellenico\", mentre criticava Michele IV per essere del tutto privo di educazione ellenica.\nAnna Comnena, descrivendo l'orfanotrofio fondato dal padre, asser\u00ec che \"laggi\u00f9 si poteva vedere un Latino che si istruiva e si preparava, e uno Scita che studiava il greco ed un Romano che si cimentava nei testi greci, ed un greco analfabeta che parlava la lingua greca correttamente\"\".\nI Bizantini agivano da Romani a livello politico, ma erano elleni per discendenza.\nEustachio di Tessalonica chiarisce l'ambiguit\u00e0 di questa distinzione nella sua narrazione della caduta di Costantinopoli nel 1204, riferendosi agli invasori come \"Latini\", che comprende tutti i seguaci della Chiesa Cattolica Romana, e definendo \"Graeci\" la popolazione predominante nell'Impero. E dopo la caduta di Costantinopoli in seguito alla quarta crociata, il nazionalismo ellenico aument\u00f2.\nNiceta Coniata continu\u00f2 a usare il nome \"Elleni\": sottolineando gli oltraggi dei \"Latini\" nel Peloponneso, immagin\u00f2 come il fiume Alfeo avrebbe potuto condurre tali notizie ai \"barbari\" di Sicilia, i Normanni.\nNiceforo Blemmide si riferisce agli imperatori bizantini chiamandoli Elleni, e Teodoro Alanias scrisse in una lettera a suo fratello che \"la patria potrebbe essere catturata, ma l'Ellade esiste ancora all'interno di ogni uomo saggio\".\nIl secondo imperatore di Nicea, Giovanni III Vatatze, scrisse in una lettera a papa Gregorio IX riguardo alla saggezza che \"piove sulla nazione ellenica\". Sosteneva che il trasferimento dell'autorit\u00e0 imperiale da Roma a Costantinopoli era nazionale e non geografico, cio\u00e8 che il potere pass\u00f2 agli Elleni, e quindi non poteva appartenere ai Latini che in quel momento occupavano Costantinopoli. \nL'evoluzione del nome fu lenta e non rimpiazz\u00f2 mai completamente il termine \"romano\".\nNiceforo Gregora intitol\u00f2 un suo scritto \"Storia romana\". L'imperatore Giovanni VI Cantacuzeno, un grande sostenitore dell'educazione ellenica, nelle sue memorie spesso si riferisce ai Bizantini chiamandoli \"Romani\", ma in una lettera mandata al sultano dell'Egitto, Nasser Hassan Ben Mohamed, si riferisce a se stesso come \"Imperatore degli Elleni, Bulgari, Sasanidi, Valacchi, Russi, Alani, ma non dei Romani\". Prima della caduta dell'Impero, Costantino XI Paleologo, parlando al proprio popolo, lo esort\u00f2 come \"discendenti di elleni e romani\", pi\u00f9 probabilmente come tentativo di combinare il sentimento nazionale e la tradizione romana dell'Impero, entrambi elementi altamente rispettati nella mente in quel momento.\nComunque, gi\u00e0 nell'ultimo anno dell'Impero, Giorgio Gemisto Pletone segnal\u00f2 a Costantino XI Paleologo che gli uomini che conduceva erano \"Elleni, come dimostra le loro razza, lingua ed educazione\" e Costantino XI stesso alla fine proclam\u00f2 Costantinopoli \"rifugio per Cristiani, speranza e gioia di tutti gli elleni\".\nBizantini (\u0392\u03c5\u03b6\u03b1\u03bd\u03c4\u03b9\u03bd\u03bf\u03af).\nIl termine Impero Bizantino fu introdotto nel 1557, circa un secolo dopo la caduta di Costantinopoli, dallo storico tedesco Hieronymus Wolf, che introdusse un sistema della storiografia bizantina nei suo \"Corpus Historiae Byzantinae\" per distinguere la storia dell'antica Roma da quella greca medioevale senza alludere ai loro antichi predecessori.\nInizialmente pochi scrittori adottarono tale terminologia: per esempio gli storici inglesi preferivano utilizzare la terminologia romana, mentre i francesi preferivano quella greca. Il termine per\u00f2, nella met\u00e0 del diciannovesimo secolo, domin\u00f2 completamente la storiografia, raggiungendo, nonostante la notevole opposizione di Constantino Paparregopulo, anche l'Ellade stessa, dove divenne popolare solo nella seconda met\u00e0 del XX secolo.\n\"Elleno\", \"romano\" e \"greco\": questione ancora non risolta.\nI Bizantini chiamavano s\u00e9 stessi \"Romioi\" per conservare la propria cittadinanza romana, ma avevano anche la consapevolezza di una continuit\u00e0 mai interrotta con gli antichi Greci, anche se questi non furono cristiani. Oltre a \"Romioi\", quindi, anche \u0393\u03c1\u03b1\u03b9\u03ba\u03cc\u03c2 \"Graik\u00f2s\" era usato ampiamente. Una testimonianza tra le prime pu\u00f2 essere lo storico del V secolo d.C. Prisco di Panion: egli scrive che mentre si trovava in visita non ufficiale presso Attila l'Unno, incontr\u00f2 alla sua corte qualcuno che vestiva come uno Scita e che parlava greco. Quando Priscus gli chiese dove avesse imparato la lingua, l'uomo sorrise e disse che era \"graik\u00f2s\" di nascita.\nMolti altri autori \"bizantini\" parlano degli autoctoni dell'Impero chiamandoli greci (\"graik\u00f2i\") o elleni. Tuttavia, per la maggior parte della popolazione, e specialmente quella delle zone rurali lontane dei grandi centri urbani, la percezione dominante era sempre quella di essere \"Romani\"/\"Romioi\", cio\u00e8 discendenti dell'Impero.\nQuindi \"elleno\", \"romano\" e \"greco\", lungi dall'essere definiti, coesistettero con non poche difficolt\u00e0.\nDopo la caduta dell'Impero bizantino e durante l'occupazione ottomana, ci fu un contenzioso ideologico a proposito dei tre appellativi. Questa discussione avrebbe potuto estinguersi con la guerra d'indipendenza greca, ma non fu risolta neanche nel XX secolo, dopo la perdita dell'Asia minore a vantaggio dei Turchi.\nLa parola \"greco\" (\u0393\u03c1\u03b1\u03b9\u03ba\u03cc\u03c2) era il meno popolare dei tre termini, ma ricevette un'attenzione sproporzionata da parte dei colti rispetto al suo impiego reale. Adam\u00e1ntios Kora\u00efs, un famoso classicista, giustific\u00f2 la sua preferenza: \"Ho scelto \"Grecia\" perch\u00e9 \u00e8 il modo in cui la chiamano le nazioni illuminate dell'Europa.\". Per Kora\u00efs, gli \"H\u00e9ll\u0113nes\" sono gli abitanti della Grecia pre-cristiana.\nLa scomparsa dello stato bizantino condusse poco a poco alla marginalizzazione di \"romano\" e diede maggior respiro a \"elleno\". Dionysius Pyrrus richiama all'impiego esclusivo di \"elleno\" nella sua \"Cheiragogia\": \"Non desidera mai chiamarli romani ma elleni, poich\u00e9 i romani dell'antica Roma hanno conquistato e distrutto l'Ellade\". L'anonimo autore di \"Il regno ellenico della legge\" pubblicato a Pavia, parlando degli Hellenes scrisse \"\u00c8 giunto il tempo, o elleni, di liberare la nostra patria\". E il leader della Guerra d'Indipendenza greca comincia la sua \"Dichiarazione\" con una frase simile: \"Il momento \u00e8 venuto, oh elleni!\".\n\"H\u00e9ll\u0113nes\" si diffuse rapidamente nell'ambito della popolazione, particolarmente con l'inizio della guerra d'indipendenza dove si soleva delineare la differenza tra i Romani che restavano inattivi e gli Hellenes che erano ribelli: \"romano\" era associato alla passivit\u00e0 e all'asservimento, mentre \"elleno\" faceva ricordare glorie antiche e di lotte per la libert\u00e0. Lo storico Ambrosius Phrantzes, testimone oculare, scrisse che le autorit\u00e0 turche di Navarino \"\"Parlavano ai piccoli ed insignificanti elleni come ai romani. Era come se li chiamassero \"schiavi\"! Gli elleni non sopportavano di sentire quella parola, poich\u00e9 ricordava loro il prender piede e l'esito della tirannia\"\".\nI cittadini dello stato nuovamente indipendente erano chiamati\"H\u00e9ll\u0113nes\" rendendo il collegamento con l'antica Grecia ancora pi\u00f9 lampante. Ci\u00f2 comport\u00f2 in concambio l'obl\u00eco per un'et\u00e0, quella bizantina, ricca di storia e cultura. La tendenza classicistica fu comunque bilanciata dal Grande Ideale Greco che cercava di ripristinare Costantinopoli come capitale e di ristabilire l'Impero Bizantino. Nel 1844, Ioannis Kolettis, il Ministro degli Affari Esteri, dichiara dinanzi al Parlamento che \"il regno di Grecia non \u00e8 la Grecia, ma ne \u00e8 soltanto una parte, piccola e povera ... Ci sono due grandi centri dell'ellenismo: Atene \u00e8 la capitale del regno, ma Costantinopoli \u00e8 la Grande Capitale, sogno e speranza di tutti i greci\".\nNel 1901 Argyris Eftaliotis, riflettendo quanto l'eredit\u00e0 romana fosse ineradicabile dal popolo ellenico, pubblic\u00f2 la sua ellenica \"Storia della romanit\u00e0\"."}
{"id": "1194010", "revid": "921573", "url": "https://it.wikipedia.org/wiki?curid=1194010", "title": "Daniel Burman", "text": "\u00c8 considerato uno dei pi\u00f9 promettenti registi dell'America Latina e della cosiddetta Nueva Ola (Nuova Onda).\nTra i suoi lavori vale la pena citare \"Un crisantemo estalla en cinco esquinas\" che fu il suo primo lungometraggio e partecip\u00f2 al Festival di Berlino e al Sundance Film Festival. \"Esperando al Mes\u00edas\" viene invece presentato alla 57 Mostra del Cinema di Venezia. Inoltre vanno ricordati i successi di pubblico e critica ottenuti con i suoi due recenti lavori \"El abrazo partido - L'abbraccio perduto\" (per il quale ricever\u00e0 il premio della giuria e l'Orso d'Argento a Berlino) e \"Derecho de familia\".\nI film di Burman sono spesso ambientati nel quartiere Once di Buenos Aires, il quartiere ebraico, essendo lui stesso ebreo; la vita stessa all'interno della comunit\u00e0 ebraica argentina \u00e8 la tematica forte dietro alla maggior parte dei lavori del regista.\nHa inoltre partecipato al film collettivo \"18-J\", in cui dieci registi argentini dirigono un cortometraggio ciascuno in memoria delle vittime dell'attentato all'AMIA, la sede della comunit\u00e0 ebraica di Buenos Aires, il 18 luglio 1994. La strage ad opera di Hezbollah fece 85 morti. In \"18-J\" Burman realizza il cortometraggio numero 3: \"Senza Titolo\".\nCome produttore va ricordato il documentario \"7 dias en el Once\" che racconta la vita del quartiere ebraico di Buenos Aires e il famoso \"I diari della motocicletta\" di Walter Salles e \"Nadar Solo\" di Ezequiel Acu\u00f1a."}
{"id": "1194018", "revid": "120603131", "url": "https://it.wikipedia.org/wiki?curid=1194018", "title": "Bianchi e Pulci", "text": "Bianchi e Pulci (noti anche come Michi e Lesc) \u00e8 un duo comico formato da I due artisti si sono conosciuti alla Scuola di recitazione del Teatro Stabile di Genova, in cui si diplomano entrambi nel 1995.\nCarriera.\nNel 1996 entrano a far parte del gruppo comico dei Cavalli Marci (di cui facevano parte anche Paolo Kessisoglu e Luca Bizzarri). Assieme ai Cavalli Marci girano l'intera Italia con diverse tourn\u00e9e nei teatri, e partecipano alle trasmissioni televisive \"Ciro, il figlio di Target\" nel 1996 e nel 1997, \"Serenate\" nel 1998-1999 e \"Palcoscenico\" nel 1999-2000. Nel 2001 prendono parte al film musicale \"Come se fosse amore\".\nIl loro esordio come duo \u00e8 nel 2002 a \"Matricole &amp; Meteore\" condotto da Enrico Papi su Italia 1. Quello stesso anno parteciparono anche a \"Quelli che il calcio\", dove rimarranno come ospiti pi\u00f9 o meno fissi sino al 2005. Nello stesso anno Pulci ha inoltre interpretato Adolf Hitler nel cortometraggio di Paolo Ameli \"Rosso fango\". Nel 2003 iniziano ad ottenere una certa notoriet\u00e0 grazie alla partecipazione alla prima edizione di \"Bulldozer\", venendo riconfermati anche per le due edizioni successive.\nNel 2004 sono nel cast di \"Super Ciro\" andato in onda su Italia 1. Nel 2005 sono nel cast della prima edizione della trasmissione \"Glob - L'osceno del villaggio\" condotta da Enrico Bertolino. Parteciperanno anche, ma sporadicamente, alle edizioni successive del programma. Nel 2006 si spostano dalla Rai a Mediaset ed entrano nel cast di \"Colorado Caf\u00e8\" su Italia 1 fino all'edizione dell'autunno del 2009. Nel 2012 ritornano a far parte del cast di \"Colorado\" anche nelle edizioni successive (fino all'edizione 2014, a cui partecipa soltanto Bianchi).\nTra la primavera del 2007 e l'inverno del 2009 girano gli show \"Neurovisione\" e \"Neurovisione 2\" per Comedy Central, in onda anche su MTV Italia e sono in forza a \"Scorie\", programma di Rai 2. Nel 2010 sono nel cast comico del programma di Rai 1 \"Voglia d'aria fresca\". Sono apparsi anche nel programma televisivo \"Sputnik\" condotto da Jessica Polski, nello sketch degli installatori del decoder di Sputnik.\nNel 2011 recitano accanto ad Ezio Greggio, Antonello Fassari, Anna Falchi, Claudia Penoni e Gigi Proietti nel film-parodia \"Box Office 3D - Il film dei film\". Nel 2012 sono tra i protagonisti del lungometraggio \"Workers - Pronti a tutto\" di Lorenzo Vignolo, nel quale interpretano due agenti interinali che danno vita ai tre episodi della pellicola. Nel 2021 troviamo Pulci nel sesto episodio della serie \"Tutta colpa di Freud\"."}
{"id": "1194019", "revid": "66387", "url": "https://it.wikipedia.org/wiki?curid=1194019", "title": "Grado (esercito)", "text": ""}
{"id": "1194021", "revid": "36426", "url": "https://it.wikipedia.org/wiki?curid=1194021", "title": "Torre dell'Orologio (Taranto)", "text": ""}
{"id": "1194022", "revid": "4106", "url": "https://it.wikipedia.org/wiki?curid=1194022", "title": "Maurizio Garin", "text": ""}
{"id": "1194025", "revid": "1543377", "url": "https://it.wikipedia.org/wiki?curid=1194025", "title": "Vecchia Calabria", "text": "Vecchia Calabria (titolo originale: Old Calabria) \u00e8 il titolo di un'opera di Norman Douglas riguardante un viaggio attraverso la Calabria avvenuto tra il 1907 e il 1911. La prima edizione, inglese fu pubblicata nel 1915 edita da Martin Secker. La prima edizione italiana fu pubblicata nel 1962.\nTrama.\n\"Vecchia Calabria\" \u00e8 giudicato uno dei migliori libri di viaggio sulla Calabria. L'autore ripercorre l'itinerario, da Lucera a Crotone, passando per Venosa, Manfredonia, Taranto ed il Salento (l'antica \"Calabria\") descritto in due precedenti reportage di viaggio: \"La Grande Gr\u00e8ce\" dell'archeologo francese Fran\u00e7ois Lenormant e \"Sulla riva dello Jonio\" (\"By the Ionian Sea\") dell'inglese George Gissing. Douglas si interessa soprattutto al paesaggio, esotico e lussureggiante, e agli abitanti, ricchi di vitalit\u00e0, facendo spesso riferimento all'archeologia e alle vicende storiche dell'et\u00e0 classica. Nonostante le dotte citazioni e i riferimenti letterari, nel testo di Douglas sono frequenti le considerazioni sulle condizioni sociali ed economiche del Sud ed in particolare della Calabria dei primi del XX secolo (per es., la malaria o il brigante Giuseppe Musolino). Per Douglas l'ambiente calabrese, pur aspro e difficile, contrasta con la \"patologica mestizia degli uomini del Nord Europa\".\nDouglas parla anche di alcune zone della Basilicata, soprattutto il Pollino e Venosa, ove espresse anche un elogio ad un monumento della citt\u00e0 di Orazio, il Complesso della SS. Trinit\u00e0."}
{"id": "1194026", "revid": "54354", "url": "https://it.wikipedia.org/wiki?curid=1194026", "title": "Old Calabria", "text": ""}
{"id": "1194027", "revid": "251304", "url": "https://it.wikipedia.org/wiki?curid=1194027", "title": "Moby Fantasy", "text": "La Moby Fantasy era una nave traghetto appartenuta alla compagnia di navigazione italiana Moby Lines dal 1992 al 2013.\nCaratteristiche.\nLa nave, lunga circa 140 metri e larga circa 22,5, disponeva di 210 cabine, poltrone, bar, ristorante, self-service, area bambini e piscina scoperta.\nServizio.\nCostruita nel 1975 nei cantieri Union Naval de Levante S.A., in Spagna, per la societ\u00e0 marittima spagnola Trasmediterr\u00e1nea con il nome di \"Manuel Soto\", la nave veniva impiegata per i collegamenti tra Spagna continentale e le Isole Canarie. Acquistato nel 1992 dalla societ\u00e0 marittima \"Nav. Ar. Ma. S.p.A.\" (ragione sociale poi mutata in \"Moby Lines\"), il traghetto venne utilizzato prima sulla rotte da e per la Corsica poi su quelle per la Sardegna. Il traghetto \u00e8 stato oggetto di restyling interno e di alcune modifiche esterne tra il 2007 e il 2008, in occasione dei lavori di recupero dopo l'incidente avvenuto nel 2006 nel golfo di Olbia: vennero completamente riammodernate le cabine e gli arredamente interni, allineando la non pi\u00f9 giovane nave agli stessi standard delle altre unit\u00e0 della flotta.\nNel 2011 la \"Moby Fantasy\" non rientr\u00f2 regolarmente in linea, rimanendo in disarmo nel porto di Genova e venendo utilizzata, nel mese di luglio, per il trasporto di immigrati clandestini da Lampedusa a diversi porti italiani. In seguito alla vendita della \"Moby Freedom\" la nave rientr\u00f2 in servizio nell'estate seguente, svolgendo collegamenti tra Genova e Bastia. Nel 2013 la nave non entr\u00f2 in servizio, rimanendo in disarmo a Genova e poi a La Valletta. Venduta per la demolizione a ottobre, arriv\u00f2 ad Alia\u011fa a dicembre.\nIncidenti.\nIl 21 giugno 2006 il \"Moby Fantasy\" fu protagonista di una collisione all'interno del golfo di Olbia con la nave traghetto \"Nuraghes\" della Tirrenia. La \"Moby Fantasy\", uscendo dal porto di Olbia diretta a Civitavecchia, urt\u00f2 con la prua sulla fiancata di dritta del \"Nuraghes\", squarciandola. L'incidente non provoc\u00f2 feriti gravi, ma la \"Moby Fantasy\" riport\u00f2 gravi danni alla prua."}
{"id": "1194032", "revid": "79520", "url": "https://it.wikipedia.org/wiki?curid=1194032", "title": "Michi e Lesc", "text": ""}
{"id": "1194034", "revid": "19933", "url": "https://it.wikipedia.org/wiki?curid=1194034", "title": "Cahokia Mounds", "text": ""}
{"id": "1194044", "revid": "201640", "url": "https://it.wikipedia.org/wiki?curid=1194044", "title": "Riu Mannu (Scano di Montiferro)", "text": "Il riu Mannu \u00e8 un corso d'acqua secondario, non navigabile, di modesta portata, che sorge presso le propaggini nord-occidentali del Montiferru, nel territorio comunale di Santu Lussurgiu, alle pendici della cima \"Rocca de sa Pattada\" a 750 m s.l.m. Descrivendo una sorta di semicerchio attraversa il territorio di Scano di Montiferro, segna il confine fra di territori di Tresnuraghes e Sennariolo e sfocia in mare a Punta Foghe.\nPercorso.\nAlla sorgente prende il nome di \"riu Amenta\" e pochi chilometri pi\u00f9 a valle cambia nome in \"riu Mensi\", nel quale poi confluiscono \"riu Cherche Lighes\", che trasporta anche le acque delle sorgenti di Sant'Antioco, e \"riu Semus\", andando a formare il riu Mannu. Lungo il suo percorso il fiume incontra la strada provinciale 21 che collega Scano di Montiferro a Sagama e la strada statale 292 Nord Occidentale Sarda.\nUsato in passato per fornire propulsione ad alcuni mulini ad acqua, forma numerose anse e scava un avvallamento abbastanza profondo. Attraversa in prevalenza terreni basaltici, ma in alcuni tratti la forza erosiva ha intaccato le sottostanti formazioni sedimentarie del Miocene.\nSuo principale affluente \u00e8 il \"rio di Mar\u00e0le\" detto anche \"Mar\u00e0fe\" o \"Mar\u00e0te\" 5,5\u00a0km a monte della foce. In questo assume formazione pluricursuale con formazione di canali multipli.\nIn corrispondenza della intersezioni fra i due corsi, si trovano i resti della cartiera sabauda in territorio di Tresnuraghes chiamata \"sa fabbrica\". Costruita nel 1816 durante la permanenza in Sardegna (a Cagliari) della corte sabauda per fuggire all'attacco napoleonico, vicino al corso d'acqua che da quel punto era navigabile, non entr\u00f2 mai in funzione.\nA poche decine di metri dal rudere, risalendo il pendio, si trovano le Domus de janas di San Marco. Sono formate da pi\u00f9 vani consecutivi fino a 4 nella tomba principale. Pur essendo enormi e di grande interesse se valorizzate sono in pessimo stato: pareti sfondate, porticine allargate a colpi di massi, soffitti ricoperti di denso nerofumo e nidi di vespe. Uno strato di guano di alcuni centimetri ricopre il pavimento e la stanza pi\u00f9 in fondo \u00e8 abitata da una colonia di pipistrelli.\nUn centinaio di metri verso est, sulla cima de tacco roccioso sorge il santuario di San Marco di Tresnuraghes.\nLa foce, ad estuario, \u00e8 situata in corrispondenza della costa prospiciente la torre di Foghe, sulla costa appartenente al comune di Tresnuraghes."}
{"id": "1194046", "revid": "36426", "url": "https://it.wikipedia.org/wiki?curid=1194046", "title": "Cattedrale di Ivrea", "text": ""}
{"id": "1194047", "revid": "439868", "url": "https://it.wikipedia.org/wiki?curid=1194047", "title": "Wiltz", "text": "Wiltz (lussemburghese: Wolz) \u00e8 un comune del Lussemburgo nord-occidentale avente lo status di citt\u00e0. \u00c8 il capoluogo del cantone omonimo, nel distretto di Diekirch. Si trova sulle sponde del fiume omonimo ed \u00e8 stata, verso la fine della Seconda guerra mondiale, uno dei campi di battaglia dell'offensiva delle Ardenne.\nNel 2005 la citt\u00e0 di Wiltz contava una popolazione di 4.567 abitanti. L'altra localit\u00e0 che fa capo al comune \u00e8 Weidingen.\nStoria.\nUna delle principali caratteristiche della citt\u00e0 \u00e8 un castello appartenuto ai Conti di Wiltz. Il castello, che occupa una superficie di 600 acri di prati e giardini, pari a circa 2,42 km\u00b2, possiede centinaia di stanze. Venne completato nel 1727, ma l'ultimo conte mor\u00ec nel 1793. Da allora ha assunto diverse funzioni: collegio femminile dal 1851 al 1950 e, successivamente, casa di riposo. Nei progetti delle istituzioni locali vi \u00e8 la trasformazione della struttura in museo.\nDurante la Seconda guerra mondiale, nel 1944, la zona di Wiltz fu al centro di intensi scontri fra gli Alleati e i nazisti. In precedenza, nel 1942, lo sciopero generale del Lussemburgo, che si espanse in tutta la nazione, rimasto nella memoria dei lussemburghesi come uno dei momenti pi\u00f9 intensi della storia nazionale, inizi\u00f2 proprio a Wiltz. Gli abitanti per\u00f2, pagarono le conseguenze di questi eventi, per cui dopo la guerra Wilts venne chiamata la \"Citt\u00e0 dei martiri\". Per ricordare le vittime della repressione dopo lo sciopero generale del 1942, venne eretto un monumento che rappresenta un faro. Le origini di Wiltz, come del resto quelle di molte localit\u00e0 lussemburghesi, si perdono nel lontano passato. Il borgo fu abitato dai Celti, dai Romani e dei Franchi. Al tempo dei Romani, si trovava sulla strada che conduce da Tongeren a Treviri, sulle rive del fiume Wiltz. Nessuno pu\u00f2 dire oggi se la citt\u00e0 \u00e8 all'origine del nome di Wiltz, o se \u00e8 il fiume che ha dato il nome al paese. Wiltz \u00e8 un toponimo di origine celtica, il suo significato \u00e8: \"nei pressi del torrente\". Il primo documento che cita il nome del comune \u00e8 datato 764.\nI nobili Wiltz sono tra le pi\u00f9 antiche famiglie del paese. Nel 1214 Amadeus Wiltz venne invitato al matrimonio di Ermesinda di Lussemburgo. Nel 1288 Walther Wiltz ha combattuto contro il duca di Brabante, nella battaglia di Worringen. I signori di Beaufort e Bereldange Meysembourg sono discendenti della nobile famiglia dei Wiltz. Parte della storia del comune compresa tra il XIII e il XV secolo \u00e8 avvolta nel mistero, in quanto molti documenti vennero distrutti da un incendio avvenuto verso la fine del XV secolo. Nel 1240 Amadeus Wiltz ricevette la sua prima Lettera di libert\u00e0, rinnovata ai suoi eredi il 22 ottobre 1437 da re Godart IV. I signori di Wiltz divennero sempre pi\u00f9 influenti, vivendo il loro miglior periodo nel XVII Secolo. Nel 1682 il conte di Wiltz aveva al suo servizio 64 nobili vassalli guadagnati attraverso i servizi e l'influenza ottenute presso i sovrani del loro tempo. Il titolo di barone venne assegnato alla famiglia Wiltz nel 1536. Nel 1629 John V venne nominato comandante della fortezza di Thionville e successivamente conte di Wiltz e fu il pi\u00f9 popolare dei nobili Wiltz. Dal 23 maggio 1631, Giovanni VI di Wiltz inizi\u00f2 a costruire un nuovo castello in stile rinascimentale. La Guerra dei Trent'anni, tuttavia, ritard\u00f2 le opere di quasi un secolo. E fu cos\u00ec che il conte Carlo-Eugenio di Custino, marito di Marie Fran\u00e7oise Xavi\u00e8re d'Arnoult, complet\u00f2 il castello solo nel 1720. L'ultimo conte di Wiltz, Theodore Francis Paule Custine de Wiltz, lasci\u00f2 la citt\u00e0 nel 1793, in fuga dalle truppe repubblicane francesi. Mor\u00ec a Bamberg il 26 ottobre 1799 e ivi fu sepolto.\nLa Rivoluzione francese ha portato dal 1789 nuove idee e paradigmi. La coscrizione forzata per l'esercito francese, la burocrazia, le deplorevoli condizioni di vita comportarono un profondo malcontento tra la popolazione. Tutto questo condusse alla rivolta del 1798, denominata \"Kl\u00ebppelkrich\". Gli anni successivi furono segnati da guerre, trattati di pace, cambiamenti politici, sommosse, epidemie e carestie. L'economia della citt\u00e0 era ancora molto arretrata. Erano diffuse piccole imprese familiari e di artigiani. Nel corso del XIX secolo, l'esistenza della gente comune e dei contadini era quasi regolarmente devastata dalla carestia. L'ospedale di Wiltz svolse il ruolo di buon samaritano durante questi anni di sventura. I pazienti furono curati e ai poveri fu dato abbastanza da mangiare. Il primo ospedale chiamato \"Siechenhaus\"\" esisteva gi\u00e0 nel 1508. Barone Jean IV fond\u00f2 il secondo ospedale nel 1596, la cui sopravvivenza venne garantita dalle donazioni. Tale edificio \u00e8 stato venduto all'asta e poi demolito nel 1820, mentre l'ufficio di beneficenza venne occupato dal poveri. Il Clinique Saint-Joseph fu poi inaugurato nel 1937. Ora ospita il reparto di geriatria, integrata nel nuovo ospedale, entrato in servizio nel 1977.\nNel corso del XX secolo la progressiva meccanizzazione dei posti di lavoro cre\u00f2 nuovi problemi. Comunque una citt\u00e0 industriale come Wiltz era particolarmente sensibile, anche se il tasso di disoccupazione era sempre molto elevato e si mantenne elevato nel corso della prima guerra mondiale. Negli anni '20 vi fu un miglioramento, per cui quel periodo venne chiamato, \"degli anni d'oro\", poi la crisi degli anni '30 peggior\u00f2 la situazione per confluire nella grande catastrofe, non solo per Wiltz, ma per il mondo intero, in rapida successione.\nLa seconda guerra mondiale fu disastrosa per la citt\u00e0. Lo sciopero generale del 1942 in Lussemburgo ebbe inizio a Wiltz e coinvolse all'inizio 21 operai, 4 insegnanti e 2 dipendenti comunali. Allo sciopero fece seguito una dura repressione, per ricordare le vittime dopo la guerra venne eretto un monumento. Molti altri cittadini, negli anni successivi, furono vittime di questa guerra. Alla fine, dei 4000 abitanti, 91 persone, appartenenti a 27 famiglie, erano state deportate, 15 morirono nei campi di concentramento, 164 giovani furono arruolati nella Wehrmacht, mentre nel dopo guerra si contarono 42 morti, 15 dispersi e 21 invalidi. Durante l'offensiva delle Ardenne, nel paese vennero uccise altre 50 persone e distrutte o danneggiate l'80% delle case. A causa di questi eventi, nel dopoguerra, Wiltz venne chiamata \"Citt\u00e0 dei Martiri\". Sia il Santuario di Nostra Signora di F\u00e1tima situato nella localit\u00e0 \"Op B\u00e4ssent\", che il relativo Monumento Nazionale, testimoniano i fatti di quei tempi terribili.\nCultura.\nEventi.\n\u00c8 una citt\u00e0 importante per il movimento scout internazionale. Sono presenti, sia molti campi scout, che edifici dedicati ad essi, sia nella citt\u00e0, che nei dintorni. A Wiltz \u00e8 presente l'\"International Scouting One Penny Monument\", dedicato a Robert Baden-Powell.\nOgni anno nella citt\u00e0 viene organizzato il \"Festival di Wiltz\", una rassegna dedicata alla musica e alle performance artistiche.\nNei pressi della citt\u00e0, su una collina che la domina, sorge il Santuario della Madonna di F\u00e1tima, presso il quale, ogni anno, viene effettuato un pellegrinaggio, nel giorno dell'Ascensione. In particolare il luogo sacro attrae molti portoghesi che abitano in Lussemburgo.\nWiltz ha un centro abbastanza tranquillo. Alla sera, in un luogo all'aperto si svolgono spettacoli musicali. A circa 20 chilometri dalla citt\u00e0 si trova inoltre un ampio parco acquatico. Un carro armato della Seconda guerra mondiale si trova nella piazza principale.\nSport.\nCalcio.\nLa squadra principale della citt\u00e0 \u00e8 il Wiltz 71."}
{"id": "1194050", "revid": "27767", "url": "https://it.wikipedia.org/wiki?curid=1194050", "title": "Usmate", "text": ""}
{"id": "1194054", "revid": "228587", "url": "https://it.wikipedia.org/wiki?curid=1194054", "title": "Chiesa di Sant'Abbondio", "text": ""}
{"id": "1194056", "revid": "114348364", "url": "https://it.wikipedia.org/wiki?curid=1194056", "title": "Gino Gorla", "text": "Biografia.\n\u00c8 stato professore all'Universit\u00e0 degli Studi di Pavia e alla Sapienza di Roma, dove \u00e8 stato anche preside della Facolt\u00e0 di Giurisprudenza.\nSi \u00e8 occupato sia di diritto civile, sia di diritto comparato.\nHa compiuto ricerche sulle sentenze dei grandi Tribunali dell'epoca del tardo diritto comune.\nPartecip\u00f2 come responsabile ai seminari di Cornell (1960 - 1967), organizzati da Rudolf Schlesinger e contribu\u00ec all'opera \"Formation of contracts\", lavoro frutto di quei seminari. Nel 1964 organizz\u00f2 a Roma i Seminari Civil Law - Common Law.\n\u00c8 stato socio dell'Accademia Nazionale dei Lincei. Nel 1982 ha vinto il Premio Scanno per il diritto.\nNel 1994 la rivista \"Scintillae iuris\" ha pubblicato degli studi in sua memoria."}
{"id": "1194059", "revid": "71155", "url": "https://it.wikipedia.org/wiki?curid=1194059", "title": "Luigi Gorla", "text": ""}
{"id": "1194061", "revid": "2055784", "url": "https://it.wikipedia.org/wiki?curid=1194061", "title": "Costituzione francese", "text": ""}
{"id": "1194065", "revid": "729019", "url": "https://it.wikipedia.org/wiki?curid=1194065", "title": "Guerra civile in Laos", "text": "La guerra civile in Laos (detta anche guerra segreta) fu un conflitto combattuto in Laos tra il 1953 ed il 1975.\nLa guerra coinvolse, a partire dal 1953, le diverse fazioni dell'aristocrazia del Laos, che gi\u00e0 dalla fine del XVII secolo si contendevano il controllo del potere e vide l'intervento non ufficiale degli Stati Uniti, dopo che la Conferenza di Ginevra del 1954 ne sanc\u00ec l'indipendenza e ne dichiar\u00f2 la neutralit\u00e0 nella guerra del Vietnam. La crisi laotiana si intrecci\u00f2 con quella vietnamita e sfoci\u00f2 nel coinvolgimento del paese nella guerra in Vietnam, di cui rappresent\u00f2 il fronte laotiano. La \"guerra segreta\" \u00e8 generalmente considerata una delle parti pi\u00f9 importanti e complesse del conflitto vietnamita, che vide Stati Uniti e Vietnam del Nord contendersi la supremazia militare e politica in Laos, che era considerato un territorio strategicamente importante per l'esito della guerra del Vietnam e per il futuro dell'intero sud-est asiatico.\nNel 1950, il declino francese e la crescente influenza dei comunisti di Hanoi avevano provocato la divisione del Vietnam in due parti, a nord la coalizione comunista Viet Minh, guidata da Ho Chi Minh contro la vacillante Unione Francese, e a sud i filo-occidentali governati prima dall'Imperatore vietnamita B\u1ea3o \u0110\u1ea1i e poi dal cattolico Ng\u00f4 \u0110\u00ecnh Di\u1ec7m. La guerra civile laotiana inizi\u00f2 dopo l'ottenimento dell'indipendenza del paese quando, nel 1953, stava dissolvendosi l'impero coloniale francese nel sudest asiatico. La fazione laotiana comunista si alle\u00f2 con i nord-vietnamiti di Ho Chi Minh nella guerra d'Indocina contro i colonialisti francesi, che si videro costretti a chiedere aiuto agli Stati Uniti. Ebbe cos\u00ec inizio l'ingerenza americana nella regione.\nI protagonisti laotiani nel conflitto erano rappresentanti delle case reali del paese. Tra i pi\u00f9 importanti vi fu il Principe Souvanna Phouma di Luang Prabang, che ricopr\u00ec diverse volte la carica di Primo Ministro e cerc\u00f2 spesso di riappacificare il paese. Suo fratello, il Principe Phetsarath Rattanavongsa, molto amato dai laotiani, spar\u00ec dal panorama politico dopo essere stato Primo Ministro tra il 1945 ed il 1946. Il loro fratellastro, Principe Souphanouvong, fu uno dei fondatori con Kaysone Phomvihane del movimento comunista Pathet Lao alleato dei nord-vietnamiti. L'ala conservatrice e filo-francese fu rappresentata dal Principe Boun Oum della Casa Reale di Champasak, capo della resistenza antigiapponese e molto influente nel sud del paese, Ispettore Generale e due volte Primo Ministro.\nNonostante il conflitto fosse di tanto in tanto riportato sui mass media statunitensi, i dettagli sugli avvenimenti erano scarsi a causa delle ufficiali smentite del governo sul coinvolgimento degli USA nella guerra. Le operazioni militari statunitensi furono la risposta all'avanzata comunista nel paese, che aveva conquistato una grande parte del territorio e stava relegando gli USA ad un ruolo di secondo piano. Il conflitto in Laos fu in realt\u00e0 la pi\u00f9 grande \"covert operation\" (operazione clandestina) statunitense prima di quella che Washington avrebbe in seguito intrapreso durante l'invasione sovietica dell'Afghanistan. Le aree del Laos controllate dai nord-vietnamiti vennero sottoposte ad anni di intensi bombardamenti aerei, e la Guerra Segreta fu la pi\u00f9 grande campagna di bombardamenti statunitense dai tempi della II Guerra Mondiale.\nAntefatti.\nAlla fine della seconda guerra mondiale, nell'ottobre del 1945 il Laos dichiar\u00f2 la propria indipendenza dopo la sconfitta dell'Impero Giapponese, che aveva rilevato il controllo del paese sottomettendo le truppe coloniali dell'Indocina francese pochi mesi prima. Il nuovo governo era retto dal movimento nazionalista Lao Issara, che si opponeva alle rivendicazioni dei francesi, intenzionati a riprendere il controllo del paese. Il filo-francese Re Sisavang Vong venne deposto ed a capo del governo fu posto il Principe Phetsarath Rattanavongsa, della Casa Reale di Luang Prabang.\nL'instabilt\u00e0 causata dal secolare conflitto tra le diverse municipalit\u00e0 laotiane si aggrav\u00f2 con l'infiltrazione nel paese di truppe straniere. Fra queste, vi erano i comunisti nord-vietnamiti della coalizione Viet Minh, che da anni avevano fondato in Laos cellule rivoluzionarie in funzione anti-francese, i nazionalisti cinesi legati al Kuomintang, che occuparono una parte del nord, e truppe francesi che occuparono il sud, col supporto del Principe di Champasak Boun Oum.\nEbbero la meglio i francesi del Presidente Charles de Gaulle, che nel maggio del 1946 portarono a termine l'occupazione dell'intero paese ad eccezione delle zone montuose del nord-est, roccaforte dei nord-vietnamiti Viet Minh. Venne rimesso sul trono Sisavang Vong, gi\u00e0 sovrano dal 1904. I rappresentanti del Lao Issara si rifugiarono in Thailandia, dove costituirono un governo in esilio, ed il nuovo Regno del Laos fu inserito in ottobre nella nuova colonia chiamata Unione Francese, che prese il posto dell'Indocina francese. Nel 1947 vennero indette le prime elezione del paese. I francesi, duramente impegnati in Vietnam nella guerra d'Indocina, diminuirono il controllo del Laos, distribuendo i poteri tra i nuovi ministri del regno, mantenendo per\u00f2 i Ministeri chiave degli Esteri, della Difesa e delle Finanze.\nL'indipendenza fu formalmente concessa nel 1950, ma \"de facto\" il paese era ancora sotto il controllo dei francesi, che continuarono a mantenere il controllo dell'esercito. Intanto il nuovo governo nazionalista thailandese di Plaek Pibulsonggram tolse l'appoggio al Lao Issara che si spacc\u00f2. La parte capeggiata dal Principe Souphanouvong e dal suo alleato Kaysone Phomvihane si un\u00ec ai Viet Minh, a cui erano uniti dall'odio per i francesi, e conflu\u00ec nel movimento comunista Pathet Lao (letteralmente: patria dei lao); alcune migliaia di Lao Vietminh furono addestrate ed equipaggiate dai comunisti nordvietnamiti, andando a costituire il primo nucleo delle formazioni armate del Pathet Lao. L'altro esponente di punta del Lao Issara, il principe Souvanna Phouma, nipote del re, chiese ed ottenne il perdono e rientr\u00f2 in Laos. Il Principe Phetsarath Rattanavongsa, ex Primo Ministro, prese le distanze dalla scena politica e rimase in Thailandia.\nInizio delle ostilit\u00e0 (1953-1954).\nTra il 1951 ed il 1952, sia il Pathet Lao, con l'aiuto dei Viet Minh, che il Regno del Laos, con l'aiuto francese, formarono ed addestrarono un proprio esercito. Nell'aprile del 1953, un esercito di 40.000 Viet Minh, comandati dal generale V\u00f5 Nguy\u00ean Gi\u00e1p e supportati da 2.000 militanti del Pathet Lao agli ordini di Souphanouvong, invasero il nord-est del paese con lo scopo di prendere Luang Prabang e la Piana delle giare. Furono fronteggiati da 10.000 truppe reali affiancate da 3.000 regolari francesi. I ribelli occuparono buona parte delle province di nord-est e si insediarono a Xam Neua.\nNel 1954, truppe nord-vietnamite furono respinte a nord a Luang Prabang e nel Laos centrale a Thakhek. Furono questi probabilmente tentativi di distrarre l'esercito francese dal vero obiettivo dei Viet Minh, l'assalto alle unit\u00e0 francesi dislocate nel nord-ovest del Vietnam. La successiva battaglia di Dien Bien Phu, combattuta tra il marzo ed il maggio del 1954, vide la distruzione di tali forze e la fine del dominio francese in Indocina. Alcuni reparti nord-vietnamiti penetrarono nella zona nemica partendo dal territorio laotiano, il cui confine \u00e8 a pochi chilometri da Dien Bien Phu. Dopo la vittoria, i nord-vietnamiti distaccarono un gruppo a supporto del Pathet Lao che si insedi\u00f2 a Ban Nameo, nelle montagne del Laos nord-orientale.\nDopo che la Conferenza di Ginevra del 1954 sanc\u00ec l'indipendenza laotiana e la suddivisione del Vietnam, le forze nord-vietnamite continuarono a operare nel Laos nord-orientale e sud-orientale. Ci furono ripetuti tentativi dal 1954 in avanti di portare i nord-vietnamiti fuori dal Laos ma, in sprezzo a ogni accordo, Hanoi non abbandon\u00f2 il paese ed i suoi alleati. Al di l\u00e0 dell'immediata necessit\u00e0 militare, l'alleanza tra la Repubblica Democratica del Vietnam ed il Pathet Lao si fondava sui princ\u00ecpi di solidariet\u00e0 suggeriti dall'internazionalismo proletario.\nCoinvolgimento statunitense.\nDopo la caduta dei francesi, furono gli statunitensi che si presero in carico di finanziare il Governo Reale Laotiano e l'esercito del regno. Agli inizi del 1955 fu istituita una missione operativa statunitense in Laos che pag\u00f2 l'80% delle spese governative e la totalit\u00e0 delle spese militari. Ci\u00f2 cre\u00f2 frizioni tra il governo di Katay Don Sasorith ed il Pathet Lao, che fino ad allora avevano cercato di stabilire accordi di unit\u00e0 nazionale. In risposta, il Pathet Lao boicott\u00f2 le elezioni di quell'anno.\nIl dialogo tra le due fazioni riprese nel 1956, con il ritorno a Primo Ministro di Souvanna Phouma che convinse il fratellastro leader del Pathet Lao, Souphanouvong, ad accettare un cessate il fuoco. I comunisti posero come condizione l'accettazione del governo dell'amministrazione del Pathet Lao sui territori che occupava. Parallelamente, un sostanzioso numero di nuove truppe laotiane comuniste furono inviate in Vietnam del Nord ad addestrarsi. Nel 1957, fece il suo ritorno in Laos dall'esilio Phetsarath Rattanavongsa, acclamato dalla popolazione ed insignito del titolo di vicer\u00e9. Malgrado ci\u00f2, rimase ai margini della vita politica.\nPer far naufragare queste operazioni senza un coinvolgimento militare diretto, il servizio segreto statunitense della CIA rispose finanziando nel 1957 una forza di 7.000 guerriglieri anti-comunisti di etnia hmong che, guidati dal generale Vang Pao, si insediarono sulle colline intorno alla piana delle giare, occupata dai comunisti. Questi guerriglieri costituirono per anni una spina nel fianco delle truppe nord-vietnamite.\nIl Pathet Lao entr\u00f2 in un governo di unit\u00e0 nazionale e, al termine delle elezioni del maggio 1958, aveva in mano 16 dei 59 seggi dell'Assemblea Nazionale che, combinati ai seggi degli indipendenti furono sufficienti per bloccare la formazione di un nuovo governo. Gli statunitensi subito sospesero gli aiuti e provocarono un tracollo della valuta locale. Il Parlamento fu costretto in agosto a formare un governo di emergenza che fu assegnato alle destre del premier Phuy Xananik\u00f4n, nelle cui fila militavano membri di associazioni filo-statunitensi. In dicembre furono assegnati a Phuy poteri speciali per governare senza il consenso dell'Assemblea Nazionale. Fu in questo periodo che gli americani ed i francesi firmarono un accordo che prevedeva l'aumento del personale statunitense in Laos e la riduzione delle missioni militari dei francesi, che avevano continuato a presidiare il paese anche dopo l'indipendenza concessa ai laotiani.\nSentiero di Ho Chi Minh.\nNel 1959, le truppe di Hanoi affidarono al nuovo gruppo 559 la costruzione del sentiero di Ho Chi Minh, buona parte del quale attraversava il territorio montuoso laotiano. Venne costruito per permettere alle truppe nord-vietnamite di infiltrarsi nella Repubblica del Vietnam e di aiutare il Fronte di Liberazione Nazionale. Fu oggetto di una serie devastante di bombardamenti, comparabili all'insieme di tutti quelli che sconvolsero l'Europa nella seconda guerra mondiale.\nNello stesso anno, la prevista integrazione di un contingente di 1.500 truppe Pathet Lao nell'Esercito Reale Laotiano fu criticata dai consiglieri americani, che minacciarono il taglio dei fondi da parte del Congresso. Il governo laotiano chiese tempo per considerare la situazione. Su ordine del Principe Souphanouvong, il trasferimento delle truppe nell'Esercito Reale venne annullato, il principe venne imprigionato ma riusc\u00ec a fuggire assieme a tutti gli effettivi. L'evento segn\u00f2 l'inizio di una nuova offensiva congiunta nel Laos settentrionale dei nord-vietnamiti e dell'Esercito di Liberazione Laotiano, emanazione del Pathet Lao.\nGli americani cominciarono ad addestrare personalmente le truppe dell'Esercito Reale laotiano e l'ambasciata americana chiese il dispiegamento di forze aeree di supporto per le forze di terra laotiane. Entro la fine del 1959, entrambi gli eserciti ingrossarono sensibilmente il numero delle proprie truppe. Nell'ottobre del 1959, morirono Phetsarath e Re Sisavang Vong. Il monarca aveva regnato 54 anni con onore ed era amato dal suo popolo. Gli succedette il figlio Savang Vatthana, privo di ascendente e carisma.\nColpo di Stato e svolta politica.\nNell'agosto del 1960, le forze speciali del neutralista capitano dell'Esercito Reale Kong Le misero in atto un incruento colpo di Stato a Vientiane, mentre il governo era in visita a Luang Prabang. Lo scopo era di porre termine alla guerra civile, all'ingerenza straniera in Laos, alla corruzione ed ottenere migliori condizioni di vita per i suoi soldati. Kong Le richiese ed ottenne, con l'appoggio del popolo di Vientiane, la rimozione del Primo Ministro Tiao Somsanith e il reintegro a tale carica di Souvanna Phouma.\nIl colpo di Stato fu represso dalle truppe del generale Phoumi Nosavan, finanziato dal governo thailandese e dalla CIA. Partirono da Savannhaket in novembre ed arrivarono a Vientiane, che nel frattempo era stata rifornita di una grande quantitativo di armi con un eccezionale ponte aereo organizzato dall'Unione Sovietica. Dopo tre giorni di bombardamenti, i ribelli di Kong Le furono costretti al ritiro. Coperti dal fuoco amico nord-vietnamita e foraggiati di munizioni e viveri lanciati da aerei sovietici, si rifugiarono a nord nella piana delle giare, roccaforte del Pathet Lao. Qualche giorno dopo, le truppe di Kong Le misero in fuga le truppe dell'Esercito Reale presenti nella piana.\nPhoumi fece eleggere Primo Ministro il Principe Boun Oum, che non ebbe il conforto dell'Assemblea Nazionale, molti dei cui membri si erano dati alla fuga insieme a Souvanna Phouma. L'azione di Phoumi aveva avuto successo dal punto di vista militare, ma da quello politico rappresent\u00f2 una svolta in favore dei comunisti, con l'unione tra le forze dei neutralisti e quelle del Pathet Lao.\nAggravamento del conflitto.\nNel 1961, ci fu un vertiginoso aumento degli armamenti di ambedue le fazioni, ed un coinvolgimento molto maggiore di USA, URSS e Vietnam del Nord nel conflitto. Sia gli americani che i russi cominciarono a fornire armamenti pi\u00f9 pesanti di quelli forniti in precedenza. Si registrarono i primi bombardamenti effettuati da aviatori della Aviazione Reale Laotiana, addestrati poco prima in Thailandia.\nIl Vietnam del Nord invi\u00f2 diversi battaglioni nel Laos settentrionale, a cui la CIA rispose ingrossando l'esercito di guerriglia irregolare hmong reclutando altri miliziani tra le altre etnie delle trib\u00f9 di montagna. Vennero addestrati in Thailandia e mandati al fronte in gruppi composti da 100 uomini guidati da comandanti thailandesi ed americani. Entro fine anno si deline\u00f2 l'assetto della partecipazione americana al conflitto, che si componeva di personale paramilitare per l'addestramento dei guerriglieri tribali e per la formazione di un Esercito Reale in grado di affrontare battaglie campali, nonch\u00e9 di una forza aerea in grado di distruggere il nemico e tagliare le sue vie di comunicazione. In dicembre il fronte di guerra si estese alla provincia nord-occidentale di Luang Namtha\nNel febbraio 1961 l'evoluzione della situazione in Laos sembr\u00f2 preannunciare la vittoria del movimento neutralista di Kong Le in alleanza con le forze comuniste del Pathet Lao. L'esercito del generale Phoumi Novasan, nonostante fosse equipaggiato e rifornito dagli americani, venne sconfitto nella Piana delle Giare e diede segni di disgregazione, le truppe batterono in ritirata in disordine. Questi eventi suscitarono la massima preoccupazione dell'amministrazione Kennedy che si era appena insediata alla Casa Bianca. Pochi giorni prima, alla vigilia dell'insediamento, il presidente John Fitzgerald Kennedy era stato allertato dal suo predecessore Dwight Eisenhower sui rischi della situazione nel Laos che egli e i suoi consiglieri ritenevano ancor pi\u00f9 minacciosa della crisi in Vietnam. Il presidente Eisenhower afferm\u00f2 che la situazione in Indocina era critica, che il Laos rischiava di cadere in potere dei comunisti e che sarebbe stato necessario intervenire militarmente, se possibile insieme agli alleati della SEATO, in Laos con le truppe da combattimento americane.\nIl presidente eletto Kennedy, pur impressionato dalle parole di Eisenhower, espresse dubbi sulla correttezza delle valutazioni del suo predecessore e chiese un'analisi approfondita da parte dei suoi collaboratori. Nel corso della riunione organizzata per prendere delle decisioni sul Laos apparve l'incertezza e la confusione presente tra gli specialisti militari del ministero della Difesa. Una proposta estemporanea del segretario alla Difesa, Robert McNamara, che prevedeva un debole intervento aereo con vecchi cacciabombardieri, venne rapidamente messa da parte mentre anche l'intervento in forze di reparti aviotrasportati americani direttamente in Laos suscit\u00f2 dubbi e controversie sulla sua fattibilit\u00e0 ed efficacia.\nIl presidente degli stati maggiori riuniti, il generale Lyman Lemnitzer, in un primo tempo non sembr\u00f2 favorevole all'impiego delle truppe aviotrasportate, ma successivamente espresse opinioni bellicose: i militari americani proponevano di entrare in Laos con 250.000 uomini e ritenevano possibile un intervento cinese che sarebbe stato affrontato eventualmente anche con l'impiego di armi nucleari. Il presidente Kennedy fu irritato dal comportamento contraddittorio degli alti responsabili militari e dalla loro evidente propensione ad esprimere valutazioni imprecise e non definitive, lasciando ogni decisione al potere esecutivo.\nIl presidente quindi affid\u00f2 nell'aprile 1961 all'esperto diplomatico Averell Harriman la missione di ricercare una composizione pacifica che evitasse un impegno militare cos\u00ec ingente da parte degli Stati Uniti. Harriman era estremamente dubbioso sulla reale importanza strategica del Laos e riteneva che fosse opportuno favorire una neutralizzazione del paese riportando al potere Souvanna Phouma. Il diplomatico americano fu inviato da Kennedy alla conferenza di Ginevra dove fece pressioni sui sovietici affinch\u00e9 sostenessero la neutralizzazione del Laos. L'Unione Sovietica support\u00f2 l'azione moderatrice di Harriman e quindi all'inizio del 1962 fu concluso un accordo che prevedeva il richiamo al potere di Souvanna Phouma e la neutralit\u00e0 del Laos.\nGrazie all'abilit\u00e0 diplomatica di Harriman, il presidente Kennedy, pur mostrando esteriormente fermezza e decisione nella lotta di contenimento del comunismo in Asia, riusc\u00ec a respingere le istanze interventistiche di alcuni suoi consiglieri militari e politici e raggiunse una stabilizzazione momentanea della situazione in Laos.\nAllargamento del fronte e fase di stallo.\nAll'inizio del 1962, l'Esercito Reale prese il controllo di Luang Namtha e fu assistito da consiglieri delle forze speciali dell'esercito degli Stati Uniti. In maggio, un attacco dell'Esercito Popolare Nordvietnamita (EPVN) cacci\u00f2 da Luang Namtha le truppe dell'Esercito Reale, che furono costrette ad un'avventurosa fuga tra le montagne per raggiungere la Thailandia. A fronte dell'insuccesso, gli americani costrinsero il Governo Reale a formare una coalizione di unit\u00e0 nazionale con il Pathet lao ed i neutralisti di Kong Le, per cui si ebbe il governo dei \"Tre Principi\": Souvanna Phouma divent\u00f2 Primo Ministro, Boun Oum e Souphanouvong ebbero entrambi l'incarico di Vice-Primo Ministro. Quest'operazione segn\u00f2 un momento di pausa del coinvolgimento americano, mentre i nord-vietnamiti continuarono ad infiltrare truppe nel paese.\nNel 1963, ci fu un calo delle attivit\u00e0 belliche che vide pi\u00f9 attive le forze filo-americane. I hmong di Vang Pao conquistarono territori nel nord-est con l'assistenza logistica di aerei statunitensi. I neutralisti ed i Pathet Lao cominciarono ad avere accese discussioni e questi ultimi abbandonarono il governo. Gli americani ristrutturarono il gruppo di consiglieri militari e lo insediarono a Bangkok. I gruppi tribali di guerriglieri vennero concentrati in un battaglione speciale. Si registr\u00f2 un'infiltrazione di spie lungo il sentiero di Ho Chi Minh.\nInizio dei bombardamenti aerei.\nNella primavera del 1964, le truppe del Pathet Lao e quelle dell'EPVN si assestarono nella piana delle giare. Nel maggio dello stesso anno, la Air Force 99 statunitense inizi\u00f2 missioni di ricognizione aerea lungo la parte del sentiero di Ho Chi Min in territorio laotiano, per ottenere informazioni chiave sui movimenti di uomini e materiali verso il Vietnam del Sud. L'iniziale angusto sentiero era stato trasformato in una strada che consentiva il transito di camion e fu affiancato da piccoli sentieri percorribili in bicicletta. Divent\u00f2 la principale arteria usata dai nord-vietnamiti per infiltrarsi a sud. Nello stesso periodo, le forze aeree laotiane cominciarono a bombardare postazioni comuniste.\nIl 9 giugno 1964, il Presidente Lyndon B. Johnson ordin\u00f2 un raid di F-100 contro le truppe del Pathet Lao per ritorsione dopo l'abbattimento di un aereo statunitense. I bombardamenti nella piana delle giare si intensificarono nel dicembre 1964, con l'Operazione \"Barrell Roll\", posta sotto il controllo dell'ambasciatore statunitense in Laos, che approvava la scelta dei bersagli prima che venissero attaccati.\nLe inaudite dimensioni dei bombardamenti americani costrinsero le forze del Pathet Lao ad asserragliarsi nelle grotte di Vieng Xay, in provincia di Houaphan, una fittissima rete di 486 cunicoli naturali che furono il rifugio di circa 23.000 ribelli. Molto pi\u00f9 vicine ad Hanoi che a Vientiane, le grotte sarebbero diventate nei nove anni successivi la base principale del Pathet Lao, e furono attrezzate con tutto quanto necessario per renderle vivibili, compresa l'attrezzatura ospedaliera.\nIntensificazione dei bombardamenti.\nGli Stati Uniti iniziarono l'Operazione \"Steel Tiger\" sui settori laotiani del sentiero di Ho Chi Minh e sulla zona demilitarizzata vietnamita il 3 aprile 1965, per individuare e distruggere con bombardamenti aerei le forze nemiche che di notte trasportavano materiali bellici verso il Vietnam del Sud. Fu un'operazione molto complessa in virt\u00f9 dell'ufficiale neutralit\u00e0 del Laos, e la scelta dei bersagli venne decisa a Washington. Gli ambasciatori statunitensi nel Vietnam del Sud, in Laos ed in Thailandia furono comunque coinvolti nel controllo delle operazioni aeree statunitensi.\nNei mesi successivi, i comunisti incrementarono notevolmente la loro infiltrazione a sud attraverso il sentiero di Ho Chi Minh. I bombardamenti americani furono concentrati su un piccolo segmento meridionale del sentiero, ampiamente usato dal nemico. La risposta americana si concretizz\u00f2 con l'Operazione \"Tiger Hound\" che inizi\u00f2 nel dicembre 1965, utilizzando aerei della Air Force, della US Navy, degli US Marines, della Forza Aerea Sudvietnamita e della Forza Aerea Reale Laotiana. L'11 dicembre, nel quadro di questa operazione, furono impiegati per la prima volta in Laos i pesanti B-52 dell'Aeronautica Militare Statunitense.\nL'operazione \"Steel Tiger\" port\u00f2 gli aerei americani a bombardare il sentiero di Ho Chi Minh per tutto il 1966, con speciale enfasi sull'area della \"Tiger Hound\". La Air Force svilupp\u00f2 e inizi\u00f2 a usare equipaggiamenti speciali per individuare i camion dei comunisti che si spostavano di notte.\nIn luglio, le forze dell'Esercito Reale Laotiano conquistarono Nam Bak, nel nord del paese. Tre reggimenti ed un battaglione indipendente di fanteria, dopo la presa di Nam BaK, stabilirono una linea difensiva a nord di Luang Prabang.\nNella piana delle giare, l'avanzata del Pathet Lao rallent\u00f2 gradualmente a causa dei bombardamenti americani, a cui facevano seguito attacchi delle truppe dell'Esercito Reale. A tutto l'agosto del 1966, erano avanzati per 80\u00a0km lungo il confine nord-vietnamita. Il Vietnam del Nord invi\u00f2 migliaia di truppe regolari a supporto dell'armata del Pathet Lao, ed ancora una volta l'Esercito Reale fu costretto alla ritirata.\nI comunisti continuarono la loro lenta avanzata attraverso la piana delle giare nel 1967. Le vittorie dell'Esercito Reale si diradarono ed alla fine dell'anno la sua situazione era diventata critica, anche per l'esiguo supporto della Forza Aerea Reale Laotiana. A dicembre il Pathet Lao lanci\u00f2 un'offensiva, supportato dalla 316\u00aa Divisione di Fanteria che l'EPVN invi\u00f2.\nAerei degli Stati Uniti, della Forza Aerea Reale Laotiana e della Forza Aerea Sudvietnamita continuarono a bombardare il sentiero di Ho Chi Minh. Durante il 1967 vennero effettuati in quest'area ben 1.718 voli di bombardieri B-52, quasi il triplo di quelli del 1966. I bersagli principali erano i camion che dovevano venire scoperti e distrutti uno per volta. Tali mezzi avrebbero potuto essere distrutti in massa prima, durante, o dopo il loro scarico dalle navi mercantili che li avevano trasportati, se fosse stato permesso il bombardamento di Haiphong, il porto militare nord-vietnamita.\nAvanzata comunista.\nIl 12 gennaio 1968, il Pathet Lao e l'EPVN diedero inizio all'offensiva. La regione di Nam Bak, dove vivevano 10.000 civili, fu conquistata. Quell'anno i comunisti avanzarono lentamente attraverso il Laos settentrionale, sconfiggendo le forze regolari laotiane diverse volte, e prendendo infine la base statunitense Lima Site 85. Questo successo fu raggiunto nonostante l'assistenza e la consulenza che i militari statunitensi fecero avere ai loro alleati laotiani. In novembre, gli Stati Uniti lanciarono una nuova serie di bombardamenti sul sentiero di Ho Chi Minh, dove i nord-vietnamiti stavano inviando a sud una quantit\u00e0 di truppe e scorte come mai avevano fatto in precedenza. Questa nuova operazione, denominata \"Commando Hunt\", continu\u00f2 fino al 1972.\nIl 23 marzo 1969, l'Esercito Reale Laotiano lanci\u00f2 la \"Campagna Cu Kiet\" contro i comunisti dispiegati nella piana delle giare, nella provincia di Xiangkhoang, impiegando principalmente le collaudate forze hmong del gen. Vang Pao con il supporto delle unit\u00e0 aeree laotiane e statunitensi. A giugno, il Pathet Lao lanci\u00f2 una controffensiva e guadagn\u00f2 terreno, ma ad agosto le forze laotiane regolari riconquistarono le posizioni perdute. In tutte queste operazioni la Forza Aerea statunitense condusse centinaia di missioni \"Barrel Roll\", molte delle quali furono annullate a causa del maltempo.\nNuova fase di stallo.\nLe forze del Pathet Lao erano supportate dal 174\u00ba Reggimento Volontario Vietnamita dell'EPVN. A settembre il 174\u00ba dovette indietreggiare per riorganizzarsi. A met\u00e0 settembre del 1969, lanciarono un contrattacco e riconquistarono la piana delle giare. Le forze che partecipavano alla campagna includevano le 312\u00aa e la 316\u00aa Divisione di Fanteria, l'866\u00ba Reggimento di Fanteria, il 16\u00ba Reggimento di Artiglieria, una compagnia di carri, sei battaglioni ed ingegneri del genio militare, un battaglione della provincia vietnamita di Nghe Ahn e dieci battaglioni del Pathet Lao.\nL'11 febbraio del 1970 inizi\u00f2 la nuova controffensiva dei comunisti, chiamata \"Campagna 139\", che nel giro di pochi giorni ripresero il controllo della piana delle giare. Le forze dell'Esercito Reale Laotiano (ERL) si ritirarono a Mong Xui. Il 25 febbraio l'ERL abbandon\u00f2 la citt\u00e0 di Xiang Khoang. Xam Thong cadde il 18 marzo e Long Thien era minacciata. Il 25 aprile la campagna si concluse. La 316\u00aa Divisione, l'866\u00ba Reggimento e un gran numero di unit\u00e0 speciali ricevettero l'ordine di stare nelle retrovie per assistere gli alleati laotiani.\nDall'inizio del 1970, truppe fresche nord-vietnamite avevano attraversato la frontiera del Laos settentrionale. L'Aeronautica statunitense impieg\u00f2 i B-52 che, il 17 febbraio, bombardarono obiettivi militari in quella zona. L'avanzata comunista fu arrestata e per il resto dell'anno le sorti del conflitto furono altalenanti.\nIl 1\u00ba maggio, il 28\u00ba e 24\u00ba reggimento dell'EPVN dispiegati in Vietnam del Sud, si incontrarono con le truppe EPVN e del Pathet Lao provenienti da nord per conquistare Attapeu. Bench\u00e9 i movimenti dei comunisti attraverso il sentiero di Ho Chi Minh si intessificassero, i bombardamenti statunitensi furono ridotti perch\u00e9 le autorit\u00e0 di Washington, credendo che gli obiettivi statunitensi nel sudest asiatico stessero per essere raggiunti, imposero limiti al budget.\nAllargamento a sud del fronte laotiano.\nDopo aver appurato significativi accumuli di materiale bellico e risorse logistiche dall'EPVN nel sentiero di Ho Chi Minh in Laos, l'8 febbraio 1971 il Vietnam del Sud lanci\u00f2 l'Operazione Lam Son 719. I suoi obiettivi erano di entrare in Laos e tagliare in due tronconi il sentiero di Ho Chi Minh per impedire un'offensiva nord-vietnamita gi\u00e0 pianificata. Il supporto aereo statunitense fu massiccio poich\u00e9 nessuna unit\u00e0 terrestre americana poteva partecipare all'operazione. Il 25 febbraio l'EPVN lanci\u00f2 un contrattacco che costrinse i sud-vietnamiti a ritirarsi dal Laos dopo aver perso all'incirca la met\u00e0 degli effettivi.\nIl 18 dicembre, le forze dell'EPVN e del Pathet Lao lanciarono la \"Campagna Z\", per riconquistare la piana delle giare. Furono impiegate la 312\u00aa e la 316\u00aa Divisione, il 335\u00ba e l'866\u00ba Reggimento di Fantiera e sei battaglioni di artiglieria e di carri armati.\nDurante la stagione secca tra il 1971 ed il 1972, le forze del Pathet Lao e dell'EPVN scavarono trincee e combatterono per il controllo della piana delle giare. Le unit\u00e0 partecipanti includevano la 316\u00aa Divisione di Fanteria, l'866\u00ba, il 335\u00ba e l'88\u00ba Reggimento e nove battaglioni speciali sotto il comando del Colonnello Le Linh, a cui si aggiunsero sette battaglioni del Pathet Lao.\nIl 21 maggio, forze dell'esercito regolare laotiano tentarono di riconquistare le posizioni perdute. La battaglia dur\u00f2 170 giorni (fino al 15 novembre 1972). I comunisti sostennero di avere uccisi 1.200 soldati e di averne catturati 80.\nDiminuzione dell'attivit\u00e0 americana in Laos.\nQuando il 30 marzo 1972 l'EPVN lanci\u00f2 nel Vietnam del Sud l\"'Offensiva Nguyen Hue\", conosciuta anche come \"Offensiva Orientale\", il massiccio supporto aereo statunitense in difesa dei sud-vietnamiti comport\u00f2 la riduzione dei raid in Laos settentrionale, che raggiunsero il punto minimo dal 1965. Senza i bombardamenti americani, i comunisti raggiunsero ulteriori conquiste nel nord durante l'anno, ma non riuscirono a sopraffare le forze governative. In novembre il Pathet Lao acconsent\u00ec a incontrare rappresentanti del governo laotiano per discutere un cessate il fuoco.\nGli Stati Uniti uscirono dal Laos nel 1973 come stabilito negli accordi di pace di Parigi. I nord-vietnamiti non furono obbligati a rimuovere le proprie forze in virt\u00f9 del trattato. Per salvarsi dalla capitolazione il governo laotiano fu costretto a far entrare nella propria compagine rappresentanti del Pathet Lao, dopo che gli statunitensi cominciarono a diminuire l'appoggio militare ai sud-vietnamiti e a defilarsi. Il Primo Ministro laotiano Souvanna Phouma, stanco e demoralizzato, annunci\u00f2 da Parigi, nel 1974, il ritiro dalla vita politica, ma il Principe Souphanouvong, rientrato in Laos, gli chiese di rimanere ancora Primo Ministro.\nFine del conflitto.\nSenza una guida e senza il supporto americano, le forze regolari laotiane si sfaldarono, mentre quelle del Pathet Lao, attivamente affiancate dalle truppe nordvietnamite, continuarono ad essere ben equipaggiate. Il leader del Pathet Lao, il Principe Souphanouvong, stil\u00f2 un piano per la ricostruzione del paese, che venne approvato all'unanimit\u00e0. Quando gli anticomunisti pi\u00f9 autorevoli si accorsero che le promesse di democrazia contenute in tale piano venivano disattese, fuggirono dal paese.\nCon il ritiro delle truppe americane e l'immediata caduta di Saigon, il 30 aprile del 1975, anche in Laos fu spianata definitivamente la strada ai comunisti. I pochi esponenti politici del vecchio governo rimasti nel paese consegnarono tutto il potere ai comunisti ed abbandonarono il paese assieme allo Stato Maggiore dell'Esercito Reale e ai rappresentanti dell'esercito irregolare hmong. Si stima che fugg\u00ec circa il 30% dell'intera popolazione hmong, in timore delle rappresaglie comuniste.\nNel giro di due mesi, i comunisti presero possesso dell'intero paese ed entrarono in agosto in una Vientiane quasi deserta. Per alcuni mesi le promesse di moderazione dei vertici comunisti in nome dell'unit\u00e0 nazionale furono rispettate, ma in dicembre la situazione precipit\u00f2. Il 2 dicembre, Re Savang Vatthana fu costretto ad abdicare; venne istituita la Repubblica Democratica Popolare del Laos e venne eletto Presidente il Principe Souphanouvong. Souvanna Phouma diede le dimissioni e fu nominato Primo Ministro Kaysone Phomvihane, leader dell'area pi\u00f9 radicale del Pathet Lao, il Partito Rivoluzionario del Popolo Lao.\nVenne dato il via ad una serie di epurazioni e deportazioni nei campi di rieducazione, dove molti degli ex oppositori trovarono la morte o vennero tenuti segregati per anni. Quella parte degli intellettuali e uomini d'affari che avevano appoggiato il vecchio governo, a loro volta fuggirono dal Laos. Lo stesso Re Savang Vatthana venne arrestato nel 1977 assieme a tutta la famiglia reale ed internato nel campo di rieducazione di Xam Neua, nel nord del paese, dove mor\u00ec in data imprecisata.\nIl nuovo governo tagli\u00f2 i legami politico-economici con tutti i paesi vicini ad eccezione del Vietnam del Nord, con cui fu stipulato un trattato di amicizia. Tale trattato permetteva ai nord-vietnamiti di posizionare truppe in Laos e di avere consulenti nel governo e nell'economia.\nConseguenze.\nA partire dal 1968 e fino alla fine del conflitto, gli aerei americani sganciarono oltre 2 milioni di tonnellate di bombe nel Laos. Lo scopo era distruggere le infrastrutture fisiche ed economiche (abitazioni, strade, ponti ecc.) dei villaggi controllati dal Pathet Lao o utilizzati dai nordvietnamiti soprattutto lungo il sentiero di Ho Chi Minh, nell'est del Paese. Il risultato fu l'uccisione di circa 350.000 civili, e altrettanti costretti a lasciare le proprie terre per trasferirsi altrove.\nCica il 30% delle bombe rimase temporaneamente inesploso. Dal dopoguerra sono all'opera diverse ONG per la bonifica dei terreni con finanziamenti pubblici e privati, ma si \u00e8 ipotizzato che siano necessari 200 anni per portare a termine il risanamento. In un articolo del novembre 2018, il sito di Al Jazeera riport\u00f2 un calcolo secondo cui erano rimasti in Laos circa 80 milioni di ordigni inesplosi i quali ogni anno provocavano ancora circa 50 vittime e ne avessero provocato 50.000 dalla fine del conflitto. Le bombe si trovano principalmente nelle aree forestali e la crescita demografica nelle zone rurali ha portato gli abitanti a ricavare campi per la coltivazione nelle foreste, aumentando i rischi di nuove esplosioni.\nGli oltre 30.000 hmong che avevano aiutato gli americani furono considerati dei traditori dal governo e insieme a migliaia di altri connazionali lasciarono in massa il paese per non essere sterminati. Erano stati abbandonati dal loro comandante, il generale Vang Pao, fuggito negli Stati Uniti con i pi\u00f9 alti ufficiali. Entro la fine del 1975, furono oltre 40.000 i profughi hmong che attraversando le montagne e il Mekong raggiunsero la Thailandia, dove vennero accolti in campi profughi. Secondo fonti americane, sono state pi\u00f9 di 100.000 le vittime hmong della persecuzione del governo laotiano.\nSi stima che tra il 1975 ed il 1982, 53.700 tra hmong e rappresentanti di etnie che rischiavano le ritorsioni governative raggiunsero gli Stati Uniti, dove si \u00e8 cos\u00ec formata una grossa comunit\u00e0 hmong. Dopo i primi anni di accoglienza, vennero poi rifiutati i visti di ingresso negli USA. Secondo una stima del 2000, erano 169.000 i hmong rifugiati negli USA. Nel 2003, dopo anni di proteste dei gruppi per i diritti civili, il governo americano riprese ad autorizzarne l'immigrazione. Nel dicembre di quell'anno, 15.000 rifugiati hmong in Thailandia si trasferirono negli USA.\nLa comunit\u00e0 internazionale ha fatto poco per aiutarli. L'Unione europea pubblic\u00f2, il 31 gennaio 2007, una dichiarazione di protesta in favore dei 153 profughi hmong in Thailandia che stavano per essere forzatamente deportati in Laos. Il 15 maggio 1997 gli Stati Uniti hanno ufficialmente riconosciuto il ruolo che ebbero durante la Guerra Segreta con una statua commemorativa dei contributi statunitensi e hmong al conflitto, eretta nel cimitero nazionale di Arlington, in Virginia."}
{"id": "1194066", "revid": "22475", "url": "https://it.wikipedia.org/wiki?curid=1194066", "title": "U.S.", "text": ""}
{"id": "1194069", "revid": "104458", "url": "https://it.wikipedia.org/wiki?curid=1194069", "title": "Dinastia Bavarese", "text": ""}
{"id": "1194071", "revid": "6923", "url": "https://it.wikipedia.org/wiki?curid=1194071", "title": "Elaborazione digitale delle immagini", "text": "L'elaborazione digitale delle immagini \u00e8 una attivit\u00e0 che, mediante l'utilizzo di specifici programmi e dispositivi elettronici come computer e tavolette, permette di modificare un'immagine digitale apportando variazioni visibili e apprezzabili all'osservatore. E' attivit\u00e0 comune nel campo fotografico professionale.\nTecnicamente l'elaborazione digitale delle immagini utilizza algoritmi che attraverso l'elaborazione numerica dei segnali \u00e8 in grado di modificare un'immagine digitale. Tali algoritmi, a partire dai valori dei pixel dell'immagine, restituiscono un'immagine modificata oppure un dato numerico o tabellare rappresentativo di una particolare caratteristica dell'immagine in input. Tali operazioni possono essere svolte in maniera totalmente automatica o con un'interazione anche continua con l'utente.\nStoria.\nMolte delle tecniche di elaborazione digitale di immagini, o della trasformazione di immagini digitali come spesso veniva chiamata, sono state sviluppate nel 1960 presso il \"Jet Propulsion Laboratory\", il Massachusetts Institute of Technology, i Bell Laboratories, l'Universit\u00e0 del Maryland, e altre strutture di ricerca, con applicazione a immagini satellitari, telefoto di conversione standard, immagini medicali, videocitofono, riconoscimento ottico dei caratteri, e miglioramenti fotografici. Il costo dell'elaborazione in quel periodo era piuttosto alto con l'apparecchiatura di elaborazione. Le cose cambiarono negli anni settanta, quando computer pi\u00f9 economici e hardware dedicato furono resi disponibili sul mercato. Le immagini allora potevano essere elaborate in tempo reale, per alcuni problemi dedicati come la conversione per i diversi standard televisivi.\nNegli anni 2000, grazie all'avvento di computer pi\u00f9 veloci, l'elaborazione delle immagini digitali divent\u00f2 la forma pi\u00f9 comune di elaborazione delle immagini e, in generale, divenne il metodo pi\u00f9 utilizzato data la sua versatilit\u00e0 e il basso costo.\nLa tecnologia di elaborazione delle immagini digitali per applicazioni mediche \u00e8 stata inserita nel 1994 nella Hall of Fame della \"Space Foundation\".\nNel 2002 Raanan Fattal ha introdotto nel mondo delle elaborazione delle immagini il gradiente, ovvero un nuovo modo di elaborare le immagini in cui le differenze tra i pixel sono manipolati, piuttosto che i valori del pixel stesso.\nDescrizione.\nIl tipo pi\u00f9 noto di elaborazione digitale delle immagini \u00e8 l'editing o fotoritocco, che si pu\u00f2 effettuare tramite degli appositi software tra cui i pi\u00f9 famosi sono GIMP e Photoshop. Sostanzialmente, l'editing di immagini consiste nell'alterare l'immagine originale sia in maniera elementare, per esempio rendendola pi\u00f9 luminosa o tagliandone i margini, sia in maniera pi\u00f9 profonda rimuovendo o aggiungendo cose o persone o cambiandone dei dettagli come le imperfezioni della pelle o le dimensioni dei bicipiti.\nL'elaborazione avviene partendo dal fatto che le immagini raster sono memorizzate in forma di matrice di pixel, ognuno dei quali contiene il colore e la luminosit\u00e0 del punto. I programmi di fotoritocco permettono a un utente di cambiarne questi i valori indicando manualmente quali operazioni devono essere effettuate in quali zone, tra i numerosi tipi di operazioni che possono essere svolte una delle pi\u00f9 frequenti \u00e8 la copia di parti dell'immagine in altre zone, per esempio copia di una zona erbosa su un particolare da nascondere o copia di una zona di pelle sana su un'imperfezione, detta \"strumento clona\".\nL'elaborazione di immagini in modo digitale presenta molti vantaggi rispetto all'elaborazione analogica, in particolare \u00e8 possibile eseguire su immagini digitali operazioni molto complesse e il numero delle operazioni che si possono effettuare \u00e8 nettamente maggiore. Con la diffusione e il perfezionamento dei computer l'elaborazione analogica delle immagini \u00e8 stata praticamente abbandonata.\nOperazioni di base su immagini digitali.\nPossiamo suddividere gli operatori applicabili a immagini digitali in due categorie:\nOperazioni avanzate su immagini digitali.\nL'elaborazione delle immagini digitali consente l'uso di algoritmi molto pi\u00f9 complessi, e quindi, possono offrire sia pi\u00f9 sofisticate prestazioni in compiti semplici, che metodi di applicazione che sarebbe impossibile con mezzi analogici.\nIn particolare, l'elaborazione di immagini digitali \u00e8 l'unica tecnologia pratica per ottenere:\nIn ambito delle immagini digitali, esistono anche altre tecniche avanzate, che permettono di ottenere risoluzioni maggiori attraverso tecniche di super-resolution, o di ricostruzione di parti mancanti, con tecniche di inpainting."}
{"id": "1194074", "revid": "5245", "url": "https://it.wikipedia.org/wiki?curid=1194074", "title": "Onsen geisha", "text": ""}
{"id": "1194075", "revid": "461628", "url": "https://it.wikipedia.org/wiki?curid=1194075", "title": "Organi Pinchi", "text": "La Organi Pinchi di Trevi \u00e8 una ditta costruttrice di organi a canne, specializzata nella costruzione, manutenzione e restauro di strumenti, siano essi a trasmissione meccanica, pneumatica o elettrica/elettronica.\nStoria.\nFondata a Foligno nel 1930 da Libero Rino Pinchi come \"Fabbrica Artigiana di Organi Pinchi\", la ditta passa nel 1975 al figlio Guido che nel 2008, dopo aver realizzato i suoi ultimi lavori per l'Aula Liturgica di San Pio da Pietrelcina a San Giovanni Rotondo in collaborazione con Renzo Piano e per il Duomo di Arezzo, la cede a sua volta ai suoi tre figli.\nNel 2015 Claudio Pinchi rileva le quote dei due fratelli e costituisce la Organi Pinchi, spostando la sede operativa a Trevi (PG).\nClaudio Pinchi ha mosso i suoi primi passi nel'arte organaria a sedici anni a fianco del padre Guido, da cui ha appreso le tecniche di progettazione, costruzione e intonazione degli organi, facendo esperienza pratica nella produzione e nel restauro. Nel 2001 il padre gli affidava il compito di intonare a proprio gusto il suo primo organo, l\"'Opus\" 422 della chiesa del Portone a Senigallia.\nRealizzazioni.\nLa ditta ha costruito organi in importanti chiese e sale da concerto in Italia e nel mondo, fra i quali il grande organo a quattro manuali (a trasmissione meccanica) nella Nuova Aula liturgica Padre Pio a San Giovanni Rotondo, gli organi delle Cattedrali di Addis Abeba e Gimma, in Etiopia, della Cappella Paolina in Vaticano, della chiesa del Portone di Senigallia, del Tempio di san Giovanni Bosco al Colle don Bosco, della Basilica di Santa Maria degli Angeli di Assisi, del Santuario di Santa Rita a Cascia, del duomo di Arezzo, del Conservatorio di Perugia, dell'Auditorium Varrone di Rieti e della Basilica di San Giorgio fuori le mura di Ferrara. Importante anche l'ampliamento ed elettrificazione dell'organo del duomo di Orvieto, avvenuto nella prima met\u00e0 degli anni '70.\nAltre opere sono conservate anche in Giappone, in Australia e in Grecia, dove Pinchi costru\u00ec, nel 1939, quello che rimane il pi\u00f9 grande organo dell'intera nazione, ospitato nella Cattedrale di San Francesco d'Assisi a Rodi.\nLa ditta \u00e8 anche molto attiva nel restauro e nella manutenzione, ordinaria e straordinaria, di strumenti antichi e d'epoca.\nAlcune opere realizzate:"}
{"id": "1194076", "revid": "2039709", "url": "https://it.wikipedia.org/wiki?curid=1194076", "title": "Immagine digitale", "text": "Un'immagine digitale \u00e8 la rappresentazione numerica di un'immagine bidimensionale. La rappresentazione pu\u00f2 essere di tipo \"vettoriale\" oppure \"raster\" (altrimenti detta \"bitmap\"); nel primo caso sono descritti degli elementi primitivi, quali linee o poligoni, che vanno a comporre l'immagine; nel secondo l'immagine \u00e8 composta da una matrice di punti, detti pixel, la cui colorazione \u00e8 definita (codificata) tramite uno o pi\u00f9 valori numerici (bit).\nTecniche di rappresentazione.\nLe immagini digitali sono fondamentalmente di due tipi: una matrice di punti (o pixel) nelle immagini bitmap o, nelle immagini vettoriali, un insieme di punti (o nodi) uniti in linee o altre primitive grafiche che compongono l'immagine, insieme ad eventuali colori e sfumature.\nImmagini bitmap.\nIn questo tipo di immagini, i valori memorizzati indicano le caratteristiche di ogni punto dell'immagine da rappresentare (pixel): \nIl numero (detto anche \"profondit\u00e0\") di colori o di livelli di grigio possibili dipende dal massimo numero di combinazioni permesse dalla quantit\u00e0 di bit utilizzata per ognuno di questi dati: un'immagine con 1 bit per pixel avr\u00e0 al massimo due combinazioni possibili (0 e 1) e quindi potr\u00e0 rappresentare solo due colori o solo bianco e nero; nelle immagini a 4 bit per pixel, si possono rappresentare al massimo 16 colori o 16 livelli di grigio; un'immagine a 8 bit per pixel, 256 e cos\u00ec via.\nOltre a questi dati, \u00e8 solitamente presente un \"header\", che contiene diverse informazioni sull'immagine, a partire dal numero di righe e colonne di pixel: le dimensioni sono necessarie per poter dividere e disporre la sequenza di pixel in linee, in modo da formare una griglia rettangolare di punti, simile ad un mosaico, in cui ogni riga \u00e8 formata da un numero preciso (indicato appunto dal valore larghezza) di tessere.\nLa tecnica utilizzata per queste immagini, rappresentate da una matrice formula_1xformula_2, dove formula_1 \u00e8 il numero delle righe di pixel dell'immagine e formula_2 delle colonne, \u00e8 detta raster.\nLe immagini bitmap possono essere memorizzate in diversi formati, spesso basati su un algoritmo di compressione, che pu\u00f2 essere \"lossy\" (in cui c'\u00e8 perdita di informazione), come nelle immagini JPEG, oppure \"lossless\" (senza perdita), come nel caso dei file d'immagine GIF o PNG.\nQuesto tipo di immagini pu\u00f2 essere generato da una grande variet\u00e0 di dispositivi d'acquisizione: scanner e fotocamere digitali (contenenti dei sensori CCD o CMOS), ma anche da radar e microscopi elettronici; inoltre possono venire sintetizzate anche a partire da dati arbitrari, come funzioni matematiche bidimensionali o modelli geometrici tridimensionali.\nIl campo dell'elaborazione digitale delle immagini studia gli algoritmi per modificare tali immagini.\nImmagini vettoriali.\nLe immagini vettoriali sono un tipo di immagine facilmente scalabile e ruotabile, ottenuto dall'unione di un certo numero di punti o nodi, che formano linee e poligoni, a loro volta uniti in strutture pi\u00f9 complesse, fino a formare l'immagine voluta.\nQuesto tipo di immagine \u00e8 utilizzato nel disegno tecnico per la progettazione architettonica ed industriale, nella rappresentazione di certi font, nella grafica per la creazione di loghi e marchi o altri oggetti, eccetera.\nOperazioni sulle immagini digitali.\nElaborazione.\nLe immagini digitali possono subire un processo di elaborazione volto a manipolare/modificare l'immagine stessa secondo le caratteristiche desiderate (es. fotoritocco, restaurazione delle immagini ecc..).\nCompressione.\nCome caso particolare di elaborazione digitale delle immagini, le immagini digitali possono a loro volta subire, secondo vari possibili standard, un processo di compressione dell'immagine volto a ridurre la quantit\u00e0 di informazione associata per la trasmissione sul canale di comunicazione o la memorizzazione su supporti di memorizzazione."}
{"id": "1194078", "revid": "775372", "url": "https://it.wikipedia.org/wiki?curid=1194078", "title": "John Abruzzi", "text": "John Abruzzi, interpretato da Peter Stormare, \u00e8 un personaggio della serie TV \"Prison Break\". \u00c8 uno dei personaggi principali della prima stagione e viene introdotto nella serie a partire dall'episodio pilota come un detenuto dai molti privilegi nel penitenziario di Fox River. Come Theodore \"T-Bag\" Bagwell, Abruzzi \u00e8 uno di quei detenuti che \u00e8 meglio avere come alleato piuttosto che come antagonista.\nPrima del suo arresto, Abruzzi \u00e8 il boss della mafia di Chicago. Viene arrestato e condannato a 120 anni di carcere grazie alla testimonianza di Otto Fibonacci, che ha assistito all'uccisione di due uomini da parte di un altro mafioso su ordine di Abruzzi. Quest'ultimo spera di potersi vendicare di Fibonacci attraverso un altro mafioso, Philly Falzone, ma Fibonacci \u00e8 entrato a far parte di un Programma di Protezione Testimoni e Abruzzi ne ha perso le tracce. Michael Scofield, con un complesso giro di telefonate riesce a rintracciare la posizione di Fibonacci, e user\u00e0 questa informazione come moneta di scambio con Abruzzi per ottenere alcune sostanze chimiche utili al piano e un passaggio per il Messico dopo l'evasione.\nPeter Stormare ha fatto parte del cast principale sin dall'episodio pilota fino all'episodio \"La fine del tunnel\" in cui il suo personaggio, ferito da T-Bag, esce di scena. Ritorner\u00e0 sei episodi pi\u00f9 tardi ma l'attore non far\u00e0 pi\u00f9 parte del cast \"regolare\". Al quarto episodio della seconda stagione, John Abruzzi uscir\u00e0 definitivamente di scena perch\u00e9 ucciso dagli agenti comandati da Alexander Mahone.\nJohn Abruzzi ha alcuni figli, in particolare suo figlio Luca Abruzzi diventer\u00e0 un trafficante di droga a Chicago.\nStoria.\nPrima stagione.\nEssendo un capo della mafia di Chicago, Abruzzi ha un ruolo quasi da \"celebrit\u00e0\" nel penitenziario di Fox River. \u00c8 il responsabile delle \"Prison Industries\", un programma che prevede l'utilizzo dei detenuti per lavori interni alla prigione. \u00c8 rispettato e temuto ed \u00e8 molto influente. Il suo stato di mafioso gli permette di avere un buon livello di autonomia e di libert\u00e0 nella prigione, grazie anche all'aiuto del capo degli ufficiali di guardia, Brad Bellick, che \u00e8 sul libro paga dei soci di Abruzzi. Pur di riuscire a trovare Fibonacci, Abruzzi non si ferma davanti a nulla, anche se questo significa tagliare due dita del piede a Michael Scofield. Quando Abruzzi si rende conto di non riuscire a \"piegare\" Michael, decide di cambiare strategia e di aiutare Michael nel suo piano di fuga.\nLa sua posizione all'interno del penitenziario viene ben presto minacciata dal suo successore nella gerarchia della famiglia, Philly Falzone, il quale ha bloccato le entrate in denaro di Abruzzi e lo ha sostituito all'interno della mafia di Chicago. Grazie a Falzone, Gus Fiorello - un altro detenuto che ha finora \"servito\" Abruzzi a Fox River - diventa il responsabile delle Prison Industries e come tale ha accesso alla stanza in cui Abruzzi e gli altri partecipanti all'evasione hanno scavato un buco nel pavimento. Cos\u00ec Abruzzi organizza un incontro tra Michael e Falzone, per costringere il primo a dare a Falzone l'indirizzo di Fibonacci. Solo cos\u00ec Abruzzi pu\u00f2 avere indietro la direzione delle P.I. Minacciato, Scofield rivela dove si nasconde l'uomo (in Canada) e Abruzzi riprende il suo potere all'interno di Fox River (P.I. comprese). Quando Falzone e i suoi scagnozzi si recheranno all'indirizzo dato da Michael, troveranno la polizia: in realt\u00e0, Abruzzi e Scofield avevano organizzato il tutto per incastrare Falzone (Fibonacci in realt\u00e0 si trovava in Kansas).\nIn seguito, quando Michael si rende conto che il numero delle persone che fanno parte del piano sono troppe, Abruzzi tenta di eliminare T-Bag. Quando quest'ultimo racconta a suo cugino Jimmy dell'evasione, Abruzzi ordina a uno dei suoi uomini all'esterno di farlo sparire in una settimana. Ma il rapimento finisce in tragedia: Jimmy e il figlio di 5 anni vengono uccisi. Scioccato dalla morte del bambino, Abruzzi comincia ad avere delle allucinazioni, si converte alla religione cattolica e decide di risparmiare T-Bag. Questo cos\u00ec aggredisce Abruzzi alla gola, che viene trasportato immediatamente nell'ospedale pi\u00f9 vicino da un elicottero.\nCon l'uscita di scena di Abruzzi, il piano di Michael si complica, perch\u00e9 Abruzzi avrebbe dovuto occuparsi dei mezzi di trasporto subito dopo la fuga da Fox River. Abruzzi ritorner\u00e0 a Fox River due settimane dopo. Si \u00e8 tagliato i capelli ed \u00e8 diventato estremamente religioso, soprattutto dopo aver visto l'immagine di Cristo apparire in una macchia d'acqua nella sua cella. Nonostante la sua fede religiosa non sia falsa, lo \u00e8 il suo atteggiamento eccessivamente amichevole. Abruzzi si mostra infatti spietato quanto prima, ricattando Nick Savrinn e costringendolo a tenere in ostaggio Veronica Donovan, fino a quando Michael non gli riveler\u00e0 il nascondiglio di Fibonacci (Michael non verr\u00e0 mai a sapere del rapimento di Veronica perch\u00e9 questa verr\u00e0 lasciata libera dallo stesso Savrinn). Inoltre, in finale di stagione, poco prima della fuga, si evince che Abruzzi ha intenzione di uccidere alcuni dei fuggitivi, dato che si \u00e8 accordato per un aereo a 3 posti. Nonostante questi sotterfugi, Abruzzi si comporta con il gruppo sempre in modo benevolo.\nSubito dopo la fuga, il vero volto di Abruzzi viene fuori, soprattutto quando cerca di uccidere T-Bag, ma quest'ultimo per evitare la morte si ammanetta a Michael. Per questo motivo Abruzzi trover\u00e0 il modo di liberare Michael e di vendicarsi di T-Bag: taglier\u00e0 a questo di netto la mano sinistra con un'accetta, liberando il gruppo dalla sua presenza.\nSeconda stagione.\nAll'indomani dell'evasione, Abruzzi, Michael, Lincoln, Sucre e C-Note proseguono la loro fuga, ma vengono riconosciuti da un cacciatore, che li minaccia con un fucile. Per riuscire a sfuggirgli, Abruzzi minaccia a sua volta la figlia l\u00ec presente. Quando l'uomo cede, i fuggitivi gli rubano l'auto e si allontanano a gran velocit\u00e0 verso Oswego, dove Michael ha nascosto vestiti e altri oggetti utili alla fuga. Quindi, i cinque uomini si separano e stranamente Abruzzi non mostra nessun interesse per Fibonacci.\nBen presto, Abruzzi si riunisce alla sua famiglia e insieme decidono di recarsi in Sardegna. Ma prima della partenza, i suoi tirapiedi dicono di aver trovato Fibonacci in un motel. In realt\u00e0 \u00e8 una trappola ideata dall'agente Alexander Mahone. Cos\u00ec Abruzzi decide di chiudere una volta per tutte la storia di Fibonacci per dedicarsi interamente alla famiglia. Arrivato al motel, tuttavia, non trova Fibonacci, e il luogo viene circondato dagli agenti di Mahone. Abruzzi decide cos\u00ec di lasciare la stanza dove \u00e8 intrappolato e andare incontro agli agenti. Fuori, Mahone gli intima di lasciar cadere la pistola che ha in mano e di inginocchiarsi, ma Abruzzi lascia intendere di non essere intenzionato a tornare in prigione. Cos\u00ec Abruzzi decide di affrontare l'agente dell'FBI alzando la pistola, ma questo si protegge e gli altri agenti fanno fuoco uccidendolo. L'omicidio tuttavia si sarebbe potuto evitare, ma gli ordini dati a Mahone dalla Compagnia erano di uccidere tutti gli \"8 di Fox River\".\nJohn Abruzzi \u00e8 il primo dei fuggitivi ad essere ucciso e il secondo fra i personaggi protagonisti (dopo Veronica Donovan) a morire nella serie."}
{"id": "1194080", "revid": "101478", "url": "https://it.wikipedia.org/wiki?curid=1194080", "title": "S. Giovanni Rotondo", "text": ""}
{"id": "1194083", "revid": "120038420", "url": "https://it.wikipedia.org/wiki?curid=1194083", "title": "Gustavo Zanin", "text": " La ditta collegata al suo nome, Francesco Zanin di Gustavo Zanin, \u00e8 una casa organaria italiana, attiva a Codroipo, specializzata nella produzione di organi a canne a trasmissione meccanica.\nAttivit\u00e0.\nHa costruito organi in numerose ed importanti chiese e basiliche, in Italia ed all'estero. Uno tra gli strumenti pi\u00f9 riusciti \u00e8 il grande organo a quattro manuali (sempre a trasmissione meccanica) del santuario di Santa Rita a Torino. Da ricordare anche il grande organo a tre manuali, costruito nel 2011 per il \"Salone dell'Organo\" del Conservatorio \"Giuseppe Verdi\" di Como. Un altro organo notevole, sempre a tre manuali, \u00e8 sito nella Chiesa di Stella Maris di Milano Marittima ( RA); costruito nel 1970 da Franz Zanin, ha 44 registri e 3000 canne ca. ed \u00e8 interamente a trasmissione elettrica. Un importante restauro ed ampliamento del grande organo Tamburini del 1926 del Santuario della Verna (AR).\nDal 1970 la ditta pass\u00f2 a Francesco Zanin figlio di Gustavo."}
{"id": "1194085", "revid": "123885746", "url": "https://it.wikipedia.org/wiki?curid=1194085", "title": "Olga Karlatos", "text": "Ha preso parte ad alcuni film come \"Amici miei\", \"Keoma\", \"Diamanti sporchi di sangue\", \"Riavanti... Marsch!\", \"Il giocattolo\" e \"Zombi 2\".\nBiografia.\nNota per la bellezza dei suoi occhi, in \"Zombi 2\" la scena del suo occhio perforato da una scheggia di legno \u00e8 diventata una delle immagini simbolo del cinema horror italiano. Tra la fine degli anni sessanta ed i primi anni settanta ha avuto anche una breve carriera di cantante, incidendo un EP e alcuni 45 giri in francese e italiano, compresa la sigla dello sceneggiato \"Eneide\" di cui fu protagonista nei panni di Didone, la leggendaria regina di Cartagine. Nel 1975 prende parte al film \"Amici miei\", diretto da Mario Monicelli, in cui interpreta Donatella, moglie infelice del chirurgo Sassaroli, che lascia per l'architetto Melandri.\nNel corso degli anni ottanta ha interpretato una piccola parte nel capolavoro di Sergio Leone \"C'era una volta in America\", ha partecipato al film di Mauro Bolognini \"La storia vera della signora dalle camelie\", con Isabelle Huppert, e al film musical \"Purple Rain\", con Prince, in cui interpreta la madre del cantante. Ha abbandonato le scene nei primi anni novanta. Nel 2007, all'et\u00e0 di sessant'anni, si \u00e8 laureata in giurisprudenza all'Universit\u00e0 del Kent e due anni dopo \u00e8 divenuta membro dell'Associazione Avvocati delle Bermuda, dove si era trasferita con il marito, il produttore e regista americano Arthur Rankin Jr. con cui era sposata dal 1983, dopo la separazione dal regista e connazionale Nikos Papatakis."}
{"id": "1194087", "revid": "729019", "url": "https://it.wikipedia.org/wiki?curid=1194087", "title": "Waldemar Petersen", "text": "Figlio del cappellano di corte della Regina di Grecia, dopo il diploma conseguito presso il Ludwig-Georgs-Gymnasium di Darmstadt studi\u00f2 elettrotecnica all'universit\u00e0 TH Darmstadt (Technische Universit\u00e4t Darmstadt). Dal 1904 fu assistente di Erasmus Kittler che, nel 1902, allest\u00ec il primo laboratorio per alte tensioni (superiori a 50kV).\nCon il suo libro \"Hochspannungstechnik\" (Tecnica delle alte tensioni), pubblicato nel 1910, Petersen guadagn\u00f2 una certa reputazione; l'opera divenne presto un riferimento usuale per chi voleva cimentarsi in quel settore. Nel 1915 divenne il successore di Kittler e assunse l'incarico di professore di elettrotecnica all'Universit\u00e0 di Darmstadt.\nLe sue ricerche si focalizzarono soprattutto su argomenti riguardanti correnti di cortocircuito e sovratensioni, con numerosi studi condotti sia in laboratorio che sul campo. Tra il 1916 e il 1917 port\u00f2 a compimento gli studi progettuali sulla bobina di messa a terra del neutro, ormai usualmente chiamata, in onore del suo ideatore, bobina di Petersen o bobina di compensazione o bobina di autoestinzione. Tecnologia, questa, che miglior\u00f2 notevolmente la qualit\u00e0 di servizio delle reti dell'epoca, che entr\u00f2 a pieno diritto a far parte del patrimonio impiantistico tedesco e nordeuropeo, ma che oggi sta tornando alla ribalta anche in Italia. La prima installazione fu realizzata a Ludwigsburg, nel 1917, su una rete a 10kV; proprio nel 1917 il dispositivo venne brevettato e rimase in funzione fino al 1928, la bobina originale pu\u00f2 tuttora essere ammirata al \"Deutsches Museum\" di Monaco di Baviera.\nNegli stessi anni l'ing. Petersen approfond\u00ec la teoria del campo elettrico e condusse studi su scariche elettriche e cedimenti dielettrici. Nel 1918 ultim\u00f2 la realizzazione del rel\u00e8 wattmetrico, la nuova tipologia di protezione da impiegare nelle linee in cui veniva installata la bobina di Petersen.\nNel 1926 fu assunto presso l'AEG (Allgemeine Elektrizit\u00e4ts-Gesellschaft) e nel 1928 ne divent\u00f2 direttore generale e ricopr\u00ec questo ruolo fino alla fine della seconda guerra mondiale (1945). La sua attivit\u00e0 di insegnante all'universit\u00e0 di Darmstadt si concluse, invece, nel 1933.\nIl 27 febbraio 1946 Petersen mor\u00ec in solitudine a Darmstadt, citt\u00e0 che era stata completamente devastata dalla seconda guerra mondiale."}
{"id": "1194088", "revid": "161273", "url": "https://it.wikipedia.org/wiki?curid=1194088", "title": "Famiglia Gefion", "text": "La famiglia di asteroidi Gefion \u00e8 una delle famiglie di asteroidi della Fascia principale del Sistema solare. Essa si compone di asteroidi di tipo S, costituiti principalmente di silicati.\nPropriet\u00e0.\nI membri appartenenti alla famiglia presentano parametri orbitali propri all'interno dell'intervallo : \nAll'epoca attuale, l'intervallo osculatore degli elementi orbitali degli asteroidi che costituiscono il nucleo della famiglia \u00e8:\nIl nome della famiglia deriva dall'asteroide 1272 Gefion. La famiglia \u00e8 moderatamente ampia: le ricerche di Zappal\u00e0 ed altri del 1995 hanno indicato che il nucleo \u00e8 costituito da un centinaio di membri. Una ricerca in una banca dati aggiornata ha indicato 776 oggetti presenti nella regione indicata dalla prima delle due tabelle sopra elencate .\n2631 Zhejiang, dal diametro di 34\u00a0km, \u00e8 l'asteroide dalle maggiori dimensioni fra quelli appartenenti al nucleo della famiglia e dei quali \u00e8 stato stimato con attendibilit\u00e0 il diametro. D'altra parte, 2911 Miahelena \u00e8 pi\u00f9 luminoso e potrebbe avere un diametro di circa 47\u00a0km se fosse confermato anche per lui il basso valore di albedo di 0.025, comune agli altri membri della famiglia.\nOggetti estranei.\nFino al 2002, questa famiglia \u00e8 stata indicata col nome di famiglia Cerere o Famiglia Minerva dagli asteroidi Cerere e Minerva. Entrambi presentano parametri orbitali che rientrano nei limiti imposti dall'appartenenza alla famiglia Gefion, tuttavia, analisi spettroscopiche hanno indicato la mancanza di correlazione fisica con gli altri membri della famiglia , ovvero l'appartenenza ad una differente classe spettrale rispetto alla maggioranza degli altri. Altri estranei noti sono: 255 Oppavia, 374 Burgundia, 2507 Bobone, e 2559 Svoboda . La famiglia \u00e8 quindi stata rinominata dal nome dell'asteroide dal numero di identificazione pi\u00f9 basso ad essa appartenente, ovvero 1272 Gefion.\nProspetto.\nSegue un prospetto dei principali asteroidi appartenenti alla famiglia."}
{"id": "1194093", "revid": "767487", "url": "https://it.wikipedia.org/wiki?curid=1194093", "title": "Poieni", "text": "Poieni (in ungherese \"Kissebes\") \u00e8 un comune della Romania di 5.515 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 9 villaggi: Bologa, Cerbe\u0219ti, Colonia Z\u0103rni\u0219oara, Hodi\u0219u, Lunca Vi\u0219agului, Morlaca, Poieni, Trani\u0219u, Valea Dr\u0103ganului."}
{"id": "1194094", "revid": "6923", "url": "https://it.wikipedia.org/wiki?curid=1194094", "title": "C. B. Fisk", "text": "C. B. Fisk, Inc \u00e8 un'azienda statunitense che produce organi, situata a Gloucester, Massachusetts, dagli anni sessanta uno dei pi\u00f9 importanti organari americani.\nStoria.\nNel 1964, a King's Chapel a Boston, Fisk costru\u00ec il primo organo di tre manuali di trasmissione meccanica, costruito da una ditta americana nel ventesimo secolo. Nel 1967, a Memorial Church di Harvard University, super\u00f2 il conseguimento, costruendo il primo organo di quattro manuali di trasmissione meccanica, costruito da una ditta americana nel ventesimo secolo. Nel 1971 costru\u00ec lo strumento che secondo molti esperti \u00e8 ancora oggi il magnum opus fiskiano, l'organo ad Old West Church di Boston. Nel 1992, Fisk dimostr\u00f2 la fattibilit\u00e0 di un organo meccanico anche per una grande sala sinfonica, costruendo il suo Opus 100 a Meyerson Symphony Center a Dallas (casa della Dallas Symphony Orchestra). Nel 2003, Fisk divent\u00f2 un organaro mondiale, costruendo un grandissimo organo meccanico al Duomo di Losanna con tre registri di 32' ed anche un registro di 64' (acustico, ma forse l'unico registro di 64' in un organo meccanico nel mondo)."}
{"id": "1194095", "revid": "599013", "url": "https://it.wikipedia.org/wiki?curid=1194095", "title": "Pentola a pressione", "text": "La pentola a pressione \u00e8 un utensile da cucina che permette una cottura accelerata grazie alla temperatura al suo interno di circa 120 \u00b0C, pi\u00f9 alta dei 100 \u00b0C che si possono raggiungere alla pressione ambientale. L'introduzione di questo sistema \u00e8 da attribuire a prototipi dell'inventore francese Denis Papin (1679).\nIl principio di funzionamento di una pentola a pressione.\nL'idea della pentola a pressione si basa sul fatto che il punto di ebollizione dell'acqua varia in funzione della pressione. In alta montagna, dove la pressione atmosferica \u00e8 minore rispetto a quella a livello del mare, l'acqua arriva a bollire a temperature inferiori ai 100\u00a0\u00b0C, mentre se la pressione \u00e8 sopra la media, saranno necessarie temperature superiori. \nIn qualsiasi pentola tradizionale, l'ebollizione dell'acqua avviene comunque ad una temperatura intorno ai 100\u00a0\u00b0C, indipendentemente dall'intensit\u00e0 del calore sviluppato dai fornelli. Infatti, al momento di bollire, l'acqua evapora e sottrae calore al liquido ed alla pentola. Fin tanto che ci sar\u00e0 liquido in grado di evaporare e fuoriuscire, nessuna fonte di calore potr\u00e0 innalzare la temperatura al di sopra dei cento gradi in condizioni di pressione atmosferica normale: ogni aumento di calore immesso porter\u00e0 solo ad una maggiore quantit\u00e0 di vapore generato nell'unit\u00e0 di tempo, senza variazione di temperatura dell'acqua.\nCon la pentola a pressione \u00e8 invece possibile bloccare pi\u00f9 o meno completamente la fuoriuscita di aria e vapore, in tal modo al suo interno la pressione aumenter\u00e0 fino a 2 bar (sar\u00e0 dunque doppia rispetto a quella riscontrabile nell'atmosfera). Il punto di ebollizione dell'acqua, quindi, sar\u00e0 innalzato 120\u00a0\u00b0C (temperatura di ebollizione dell'acqua a 2 bar), permettendo alle pietanze di cuocere in tempi ridotti. Il vapore generato dall'ebollizione a 120\u00b0C viene emesso all'esterno della pentola attraverso la \"valvola di controllo\", che impedir\u00e0 cos\u00ec alla pressione di salire oltre il valore di 2 bar. Per evitare uno spreco di calore e consumo eccessivo di acqua a quel punto \u00e8 opportuno ridurre l'intensit\u00e0 della fiamma, proprio come accade alla pressione ambiente a 100\u00b0C con pentole ordinarie.\nOltre alla valvola di controllo \u00e8 presente un'ulteriore valvola di sicurezza che interviene nel caso in cui la pressione interna superi ampiamente il valore di 2 bar, per effetto di un mancato intervento della valvola di controllo. \nEntrambe le valvole hanno un funzionamento molto semplice: quando la pressione interna cresce, essa esercita una forza sul fungo delle valvole che tende a sollevarlo (v. figura). Alle pressioni pi\u00f9 basse il sollevamento \u00e8 impedito dall'azione di una molla di contrasto; quando per\u00f2 la pressione supera il valore di taratura della valvola, la forza esercitata sul fungo supera quella antagonista della molla e la valvola si apre.\nStoria.\nIl prototipo inventato da Denis Papin, generalmente riconosciuto come ideatore della pentola a pressione, si chiamava \"digesteur\" e non ebbe successo commerciale.\nNel 1927 la ditta tedesca Silit commercializz\u00f2 un suo modello, ma soltanto dopo la seconda guerra mondiale iniziarono la diffusione e lo sviluppo di questo metodo di cottura. La ditta francese SEB brevett\u00f2 in seguito un modello perfezionato, e a partire dagli anni cinquanta nacquero modelli sempre nuovi e sempre pi\u00f9 diversi tra di loro.\nL'importanza storica della pentola a pressione \u00e8 molto pi\u00f9 grande di quanto si possa immaginare, in quanto fu la base da cui Papin part\u00ec per l'idea del motore a vapore.\nVantaggi e svantaggi della cottura a pressione.\nIl vantaggio principale di questo tipo di cottura sta senza dubbio nel risparmio di tempo. Il consumo di energia viene ridotto in misura drastica (anche perch\u00e9 le perdite di calore sono minime e la cottura procede dunque a fuoco basso). Inoltre, la pentola a pressione aiuta in genere a risparmiare diversi tipi di sostanze nutritive. Da una parte ve ne sono alcune particolarmente sensibili alle alte temperature; dall'altra, per\u00f2, i tempi di cottura vengono ridotti. L'uso della pentola a pressione permette anche una maggiore efficienza nei luoghi di alta montagna, dove la pressione \u00e8 minore e dove, in condizioni normali, l'acqua bolle a meno di cento gradi centigradi.\nUno svantaggio del sistema di cottura a pressione sta indubbiamente nel ristretto ambito di uso, dato che non tutti i cibi possono esser preparati con questo metodo. Tra i cibi pi\u00f9 adatti, vi sono senza dubbio i cereali e le patate. Lo stesso discorso vale per i legumi, dato che le alte temperature possono distruggere in maniera ottimale le sostanze nocive che si ritrovano nel seme crudo.\nPer quanto riguarda la perdita di vitamine durante la cottura, il discorso va differenziato a seconda del caso. Se da un lato le temperature pi\u00f9 alte ne favoriscono la distruzione, va detto che grazie all'accelerazione dei tempi di cottura, la cottura a pressione pu\u00f2 benissimo risultare pi\u00f9 indicata per preservare questi preziosi elementi nutritivi: infatti la temperatura viene maggiorata di poche decine di gradi, mentre i tempi di cottura possono essere ridotti, per esempio, ad un terzo di quelli necessari per la cottura tradizionale. In pi\u00f9, la pentola a pressione consente la cottura a vapore, senza che il cibo immerso in acqua sia soggetto alla dispersione di vitamine idrosolubili..\nUso della pentola a pressione.\nNella pentola viene messa una modesta quantit\u00e0 d'acqua, dato che i cibi cuoceranno essenzialmente nell'aria e nel vapore. Molti modelli sono dotati di un coperchio avvitabile e una guarnizione di gomma. Spesso, la valvola \u00e8 provvista di tacche che indicano se la pressione \u00e8 sufficiente oppure eccessiva. Parecchi dei modelli che si sono affermati in Italia sono costruiti in forme pi\u00f9 sofisticate: si tratta di pentole senza dubbio raffinate, ma spesso pi\u00f9 complicate nell'uso.\nIn linea di massima, la fiamma va tenuta alta fino al momento in cui viene raggiunta la pressione giusta; pi\u00f9 tardi, invece, la cottura proceder\u00e0 a fiamma bassa.\nNella pentola a pressione si pu\u00f2:\nPrima dell'apertura, sia in caso di cottura ultimata che nel caso si voglia verificare il punto di cottura, la pentola ed il contenuto devono \"assolutamente\" essere riportati ad una pressione normale: questo si fa lasciando riposare per qualche minuto la pentola o aprendo la valvola manualmente. Risulta invece molto discussa, nel caso delle pentole a pressione con coperchio flessibile, la diffusa pratica di mettere la pentola sotto il getto di acqua fredda: in tal caso, infatti, se si ha gi\u00e0 sbloccato il coperchio,si corre il serio rischio che il violento sbalzo di pressione ne causi il collassamento, (il coperchio \u00e8 progettato per resistere alle pressioni dall'interno, ma non alle depressioni), verso l'interno della pentola stessa con conseguenti possibili getti di vapore o schizzi di liquido bollente.\nParticolare attenzione va infine posta alla manutenzione e alla pulizia di valvola e guarnizioni, al fine di permettere il mantenimento delle corrette pressioni di esercizio."}
{"id": "1194100", "revid": "110157", "url": "https://it.wikipedia.org/wiki?curid=1194100", "title": "Mihai Viteazu (Cluj)", "text": "Mihai Viteazu (in passato \"S\u00e2nmihaiu de Jos\" e \"S\u00e2nmihaiu de Sus\", in ungherese \"Szentmih\u00e1ly\") \u00e8 un comune della Romania di 5.777 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 3 villaggi: Cheia, Corne\u0219ti, Mihai Viteazu."}
{"id": "1194101", "revid": "287204", "url": "https://it.wikipedia.org/wiki?curid=1194101", "title": "Camillo Guglielmo Bianchi", "text": "Biografia.\nA 19 anni, nel 1840, \u00e8 a Mosso Santa Maria nella diocesi di Biella in qualit\u00e0 di lavorante alle dipendenze di Serassi di Bergamo. Negli anni seguenti Bianchi costruir\u00e0 numerosi organi nel Biellese e nel Vercellese (Biella, Cattedrale 1860 e Chiesa di San Filippo Neri 1868). Nel 1848 si trasferisce a Novi Ligure dove collabora al montaggio del grandioso organo Serassi in costruzione nella Collegiata; a Novi risieder\u00e0 stabilmente aprendo una fabbrica per proprio conto e unendosi in matrimonio con Marina Papa, dalla quale avr\u00e0 tre figlie: Giuseppina, Virginia ed Ernestina.\nLa sua attivit\u00e0 fu essenzialmente rivolta alla costruzione di organi destinati alle chiese del Piemonte meridionale e della Liguria. Vanno inoltre annoverati numerosi interventi di restauro compiuti su organi Serassi sui quali utilizz\u00f2 un costante impegno nel rispettare la struttura sonora e meccanica preesistente, limitando il proprio intervento (nella quasi totalit\u00e0 dei casi) all'aggiunta di un registro d'assolo: l'Oboe Soprani.\nLa disposizione sonora di un organo Bianchi ricalca pressoch\u00e9 fedelmente quella serassiana, rispecchiando le caratteristiche strutturali proprie dell'organo italiano ottocentesco. Bianchi rispett\u00f2 sempre la struttura di base a cui vennero aggiunti registri imitanti strumenti solistici e d'orchestra. A questo impianto \"sinfonico\" aggiunse anche effetti prodotti da \"accessori\" che ricreavano in chiesa l'ambiente fonico del coevo melodramma teatrale rappresentativo.\nL'elemento che contraddistingue tutti gli strumenti di Bianchi \u00e8 la bellezza del suono unita alla spiccata caratterizzazione timbrica con una precisa e puntuale meccanica. Tutto ci\u00f2 progettato e realizzato con l'utilizzo di materiali di qualit\u00e0 e sulla scorta della scuola e dell'esperienza maturata con i Serassi. Ancora oggi le opere di Bianchi funzionano, a distanza anche di oltre un secolo e mezzo, con la stessa perfezione di quando vennero realizzate.\nAlla morte di Camillo Guglielmo Bianchi, avvenuta il 7 dicembre 1890, l'attivit\u00e0 venne continuata dal capofabbrica Domenico Tagliafico e dai lavoranti Edoardo Gambarotta, Paolo Percivalle, Francesco Bagnasco ed Edoardo Negri, che operarono con la ragione sociale di \"Successori Bianchi\" e, almeno inizialmente, con quella di \"Allievi Bianchi\". Fu lo stesso Tagliafico a portare a termine l'intonazione di alcuni organi iniziati dal titolare, rispettando i medesimi criteri estetici.\nOpere.\nCamillo Guglielmo Bianchi costru\u00ec circa un centinaio di strumenti nell'arco di un quarantennio, tra il 1850 circa e il 1890. Gli organi erano provvisti di numero d'opus e anno ma il catalogo originale purtroppo non \u00e8 mai stato ritrovato; una ricostruzione \u00e8 stata proposta da Giancarlo Bertagna (v. Bibliografia)."}
{"id": "1194104", "revid": "287204", "url": "https://it.wikipedia.org/wiki?curid=1194104", "title": "Malonil-CoA", "text": "Il malonil-CoA \u00e8 una molecola derivata dal coenzima A che si forma grazie ad una reazione di carbossilazione tra l'acetil-coenzima A e lo ione bicarbonato (HCO3-) catalizzata dalla acetil-CoA carbossilasi in presenza di ATP. Il coenzima A risulta dunque legato, mediante legame tiosterico, ad un'unit\u00e0 a 3 atomi di Carbonio (un malonile).\nFunzioni.\nEsso svolge un ruolo fondamentale nella biosintesi degli acidi grassi, processo che avviene nel citosol cellulare (in particolare nelle cellule del fegato, del tessuto adiposo e delle ghiandole mammarie). \nIl malonil-CoA \u00e8 anche utilizzato nel trasporto dell'alfa-chetoglutarato attraverso la membrana del mitocondrio.\nBiosintesi degli acidi grassi.\nIl malonil CoA \u00e8 il principale fornitore di unit\u00e0 acetiliche nella sintesi degli acidi grassi. Delle otto unit\u00e0 che servono per la sintesi del palmitato, ad esempio, ben sette sono fornite dal malonil-CoA e soltanto una dall'acetil-CoA (quella iniziale). Il malonil-CoA pu\u00f2 quindi essere considerato come il vero precursore di tutti gli atomi di carbonio di un acido grasso. I due atomi di carbonio forniti dall'acetil-CoA servono dunque da innesco della biosintesi e vanno a costituire l'estremit\u00e0 terminale della catena dell'acido grasso, da cui partir\u00e0 poi l'allungamento e l'estensione della catena. In questa reazione vengono rilasciate sette molecole di CO2 ed il potere riducente viene fornito solo ed esclusivamente dal NADPH.\nLa reazione \u00e8 catalizzata dalla (proteina trasportante acili) S-maloniltransferasi (MCAT), che trasferisce il malonile dal malonil-CoA al tiolo terminale della proteina trasportante acili (ACP), grazie ad un enzima chiamato malonil-transferasi."}
{"id": "1194105", "revid": "767487", "url": "https://it.wikipedia.org/wiki?curid=1194105", "title": "C\u0103\u0219eiu", "text": "C\u0103\u0219eiu (in ungherese \"Als\u00f3kos\u00e1ly\") \u00e8 un comune della Romania di 4.943 abitanti, ubicato nel distretto di Cluj, nella regione storica della Transilvania.\nIl comune \u00e8 formato dall'unione di 9 villaggi: C\u0103\u0219eiu, Coplean, Custura, G\u00e2rb\u0103u Dejului, Guga, Leurda, Rug\u0103\u0219e\u0219ti, S\u0103l\u0103truc, Uri\u0219or."}
{"id": "1194106", "revid": "767487", "url": "https://it.wikipedia.org/wiki?curid=1194106", "title": "Junkyard (gruppo musicale)", "text": "I Junkyard sono un gruppo hard rock nato a Los Angeles, California nel 1988.\nStoria.\nLa band venne fondata nel 1988 da Chris Gates ricollocatosi a Los Angeles da Austin, Texas dove militava nella punk rock band Big Boys.\nLa prima versione della band nel 1987 venne chiamata The Strappados e vedeva Gates con i texani Max Gottlieb alla chitarra e il batterista Jon Howard. Il chitarrista Brian Baker fu l'unico membro della band che aveva avuto abbastanza esperienze con altri gruppi, infatti egli fu membro delle punk band di Washington The Meatmen, Dag Nasty e Minor Threat.\nFirmando per la Geffen Records nel gennaio 1988, i Junkyard pubblicarono il primo album l'anno seguente. L'omonimo \"Junkyard\", prodotto da Tom Werman, vedeva ospiti d'eccezione come il chitarrista di David Bowie Earl Slick e Duane Roland dei Molly Hatchet. Al Kooper partecip\u00f2 come tastierista.\nBaker abbandon\u00f2 il progetto per entrare nei Bad Religion, ma abbandon\u00f2 anche il batterista Jon Howard. A sostituzione dei due entrarono due ex membri dei Decry, Todd Muscat, (ex Kill for Thrills e fratello di Brent Muscat dei Faster Pussycat) al basso e Patrick Muzingo alla batteria.\nIl seguente \"Sixes, Sevens &amp; Nines\", prodotto da Ed Stasium, usc\u00ec nel 1991.\nLe demo per il terzo album vennero registrate, ma la band venne scaricata dalla loro etichetta. Non riuscendo nel tentativo di trovare una nuova etichetta, la band si sciolse nel 1991. Le demo irrealizzate del terzo album vennero diffuse non ufficialmente sotto il nome di \"XXX\" e \"The Joker\", e poi vendute in internet.\nRoach fond\u00f2 i Borracio con il chitarrista Ted Hutt ed il chitarrista dei Dogs D'Amour Jo Dog. Chris Gates fond\u00f2 i 99LBS. Il batterista Pat Muzingo form\u00f2 i Catfish con Eric Stacy dei Faster Pussycat e poi i Battery Club con Rikki Rachtman, VJ di MTV. Muzingo pi\u00f9 tardi far\u00e0 parte dei Suckerpunch con il chitarrista Tim Mosher ed i Speedbuggy con l'ex chitarrista dei NOFX Steve Kidwiler e l'ex-frontman dei Sugartooth Tim Gruse.\nI Junkyard si riformarono nel 2000 con Roach, Gates, Muscat, Anthony e Muzingo. Per alcune date giapponesi, la band arruol\u00f2 il chitarrista dei Dogs D'Amour Jo Dog. Nello stesso anno pubblicano il live album \"Shut Up - We're Trying to Practice!\".\nRoach form\u00f2 poi la band Gutter Gangster All Stars nel tardo 2000 con l'ex-batterista dei Guns N'Roses Steven Adler ed il chitarrista dei Pretty Boy Floyd e Shameless Steve Summers. Nel 2003 la formazione composta da Roach, Gates, Muscat, Muzingo e Mosher pubblica il terzo album in studio intitolato \"Tried and True\". Dopo alcuni anni i Junkyard annunciano un nuovo tour nel 2008, preceduto dalla pubblicazione della raccolta \"Put It on Ten and Pull the Knobs Off!\", un album che raccoglie le prime demo della band risalenti al 1987, che aiutarono la band a firmare un contratto con una major."}
{"id": "1194107", "revid": "458502", "url": "https://it.wikipedia.org/wiki?curid=1194107", "title": "Duomo di Biella", "text": "La cattedrale di Santo Stefano \u00e8 il luogo di culto cattolico pi\u00f9 importante di Biella, in Piemonte, chiesa madre della diocesi di Biella.\n\u00c8 dedicato a santo Stefano protomartire.\nStoria.\nNell'XI secolo fu edificata sul luogo dell'odierno duomo una piccola chiesa di cui restano alcuni capitelli. \nA partire dal 1402 fu costruita la chiesa di Santa Maria Maggiore (o santa Maria in Piano) per dare seguito a un voto fatto dalla popolazione in seguito alla pestilenza del 1399. \nNel 1772 Santa Maria Maggiore \u00e8 scelta come cattedrale della nuova diocesi di Biella e completamente ristrutturata in stile neogotico ad opera di Ignazio Antonio Giulio. In questa fase, che si prolunga fino al 1803, la chiesa viene ampliata con l'aggiunta di due navate laterali e delle cappelle laterali, con la costruzione della sacrestia, dell'aula capitolare e del sepolcreto dei canonici. \nL'edificio fu successivamente completato con il prolungamento delle navate e la realizzazione di un pronao in stile neogotico ad opera di Felice Marandono (1826).\nNonostante l'antico rito eusebiano, proprio dell'arcidiocesi di Vercelli, fosse stato soppresso nel 1575, nella cattedrale di Biella fino agli anni 1980 si \u00e8 conservato l'uso di annunciare all'Epifania la data della Pasqua cantando \"Plebs sancta Deo deserviens\", contenuto in un evangeliario cinquecentesco, che dal rito patriarchino era provenuto al rito eusebiano, al posto del \"Noveritis\" del Pontificale Romanum.\nDescrizione.\nArchitettura e arte.\nL'interno presenta decorazioni realizzate nel 1784 da Giovannino Galliari e altri con la tecnica del \"trompe-l'\u0153il\" su tutte le pareti interne dell'edificio. Il carattere austero delle decorazioni, caratterizzate da un cromatismo tutt'altro che vivace, \u00e8 in linea con le convinzioni filo-\"gianseniste\" del canonico Giuseppe Antonio Gromo che impart\u00ec le direttive della ricostruzione e del vescovo Giovanni Pietro Losana nel cui lungo episcopato fu completata la decorazione delle navate e della controfacciata.. \nLa chiesa fu dedicata a santo Stefano, patrono cittadino, in seguito alla demolizione (1872) dell'antichissima chiesa di santo Stefano Vecchio, la cui origine datava dal V secolo. Santo Stefano vecchio sorgeva parallelamente al Duomo odierno nell'isolato dove ancora si trova il campanile gotico. \nAppartengono allo stesso complesso, di origine medioevale, il campanile gotico e il battistero romanico (XI secolo), nonch\u00e9 il Seminario diocesano e la cosiddetta \"Casa della Prevostura\". Nel Medioevo, l'odierna piazza Duomo era un chiostro, su cui si affacciavano diversi edifici religiosi, fra cui la demolita chiesa di santa Maria Maggiore, che facevano capo al capitolo di santo Stefano.\nOrgano a canne.\nSulla cantoria sulla parete destra del presbiterio, si trova l'organo a canne, costruito nel 1860 da Camillo Guglielmo Bianchi.\nA trasmissione integralmente meccanica, ha due tastiere (la prima \"Grand'Organo\", la seconda \"Espressivo\") di 61 note ciascuna con prima ottava cromatica estesa e pedaliera dritta di 27 note. La cassa, neogotica, presenta una mostra composta da 26 canne di principale disposte in cuspide unica con bocche \"a mitria\".\n\"Peregrinatio Mariae\".\nNel 2009 il Duomo ha ricordato, con una mostra di pannelli illustrativi, la \"Peregrinatio Mariae\", la grande processione del 1949 attraverso i borghi della diocesi di Biella della Madonna Nera del Santuario di Oropa."}
{"id": "1194109", "revid": "43530", "url": "https://it.wikipedia.org/wiki?curid=1194109", "title": "Acido acetico glaciale", "text": ""}
{"id": "1194113", "revid": "101478", "url": "https://it.wikipedia.org/wiki?curid=1194113", "title": "Basilica Santuario della Consolata", "text": ""}
{"id": "1194115", "revid": "101478", "url": "https://it.wikipedia.org/wiki?curid=1194115", "title": "Basilica della Madonna della Consolata", "text": ""}
{"id": "1194118", "revid": "2149868", "url": "https://it.wikipedia.org/wiki?curid=1194118", "title": "Toyoo It\u014d", "text": "\u00c8 considerato \u00abuno degli architetti pi\u00f9 innovativi e influenti al mondo\u00bb ed \u00e8 particolarmente apprezzato per la creazione ed elaborazione di concetti architettonici estremi, nei quali combina il mondo fisico con quello virtuale. \u00c8 uno degli esponenti pi\u00f9 significativi di quell'indirizzo architettonico che propugna la nozione contemporanea di \"citt\u00e0 simulata\".\nNel 2013 a It\u014d \u00e8 stato assegnato il prestigioso Premio Pritzker. \n\"Architecture possible here? Home-for-All\", il padiglione del Giappone progettato da It\u014d per la Biennale di Venezia del 2012, ha vinto il Leone d'Oro per la migliore Partecipazione nazionale. La giuria ha scritto nella motivazione \u00abToyo Ito, ha collaborato con architetti pi\u00f9 giovani e con la comunit\u00e0 locale per affrontare in modo pratico e inventivo la progettazione di un nuovo centro per una regione devastata da una catastrofe nazionale\u00bb.\nIt\u014d si \u00e8 laureato nel 1965 presso la facolt\u00e0 di architettura dell'Universit\u00e0 di Tokyo. Dopo un periodo di collaborazione nello studio \"Kiyonori Kikutake Architect &amp; Associates\" dal 1965 al 1969, nel 1971 ha aperto il proprio studio \"Urban Robot\" (urbot), a Tokyo. Nel 1979 lo studio ha cambiato il nome con quello \"Toyo Ito &amp; Associates, Architects\".\nToyoo It\u014d \u00e8 titolare di una cattedra presso la Universit\u00e0 delle donne di Tokyo ed \u00e8 professore emerito presso University of North London ed \u00e8 visiting professor presso la Columbia University. Nel 2013 vince il Premio Pritzker.\nAlcune sue opere.\nLa sua opera realizzata in Italia \u00e8 lo \"Huge Wine Glass\" (\"Il bicchiere di vino\"), un manufatto a base quadrata, alto 5 metri e largo 2 metri, prodotto in materiale plastico trasparente (polimetilmetacrilato PMMA). L'opera, la cui realizzazione \u00e8 stata curata per la Clax Italia di Pomezia dall'ing. Stefano Marronaro di Roma (tra le opere di questi ricordiamo la copertura e le tamponature in PMMA del Museo dei Fori Imperiali ai mercati traianei), installata presso piazza della Rinascita di Pescara il 14 dicembre 2008 \u00e8 costata oltre un milione di Euro, appena 64 giorni dopo l'inaugurazione, ha subito un cedimento strutturale spaccandosi il 16 febbraio 2009. La responsabilit\u00e0 del disfacimento dell'opera \u00e8 oggetto di contenzioso giudiziario tra i committenti dell'opera: Comune di Pescara e Banca Caripe, contro la ditta che l'ha costruita: Clax \"Italia\" s.r.l. di Pomezia. La prima udienza giudiziaria \u00e8 stata fissata per l'8 novembre 2011. Il giudice ha autorizzato il trasferimento dell'opera che entro la primavera torner\u00e0 a Pomezia, nello stesso stabilimento della Clax Italia che lo ha realizzato per una revisione non del manufatto, oggetto di un contenzioso giudiziario ancora aperto, ma della stessa gabbia in modo da restituire dignit\u00e0 e decoro alla struttura stessa, al ritorno dell'opera si decider\u00e0 se posizionarla davanti al Teatro D'Annunzio, sul lungomare di Porta Nuova o, come \u00e8 volont\u00e0 dell'opposizione e parte della maggioranza in comune, riposizionata nel suo posto originario, un'attrazione proprio perch\u00e9 si tratta di un'opera nata male."}
{"id": "1194119", "revid": "1543377", "url": "https://it.wikipedia.org/wiki?curid=1194119", "title": "Bol'\u0161oe Maslennikovo", "text": "Maslennikovo (\u041c\u0430\u0441\u043b\u0435\u043d\u043d\u0438\u043a\u043e\u0432\u043e), o Bol'\u0161oe Maslennikovo (\u0411\u043e\u043b\u044c\u0448\u043e\u0435 \u041c\u0430\u0441\u043b\u0435\u043d\u043d\u0438\u043a\u043e\u0432\u043e) o Bol'\u0161ie Masleniki (\u0411\u043e\u043b\u044c\u0448\u0438\u0435 \u041c\u0430\u0441\u043b\u0435\u043d\u0438\u043a\u0438), \u00e8 un villaggio della Russia europea, appartenente al Tutaevskij rajon nell'oblast' di Jaroslavl', a circa 20\u00a0km ad ovest dal capoluogo, sul fiume Volga.\n\u00c8 principalmente nota per aver dato i natali a Valentina Vladimirovna Tere\u0161kova, la prima donna nello spazio, e nella frazione Nikul'skoe (distante circa 5\u00a0km) ospita il museo \"Cosmos\" dedicato al suo storico volo."}
{"id": "1194120", "revid": "87909", "url": "https://it.wikipedia.org/wiki?curid=1194120", "title": "Maslennikowo", "text": ""}
{"id": "1194121", "revid": "87909", "url": "https://it.wikipedia.org/wiki?curid=1194121", "title": "Bolshiye Masleniki", "text": ""}
{"id": "1194124", "revid": "287204", "url": "https://it.wikipedia.org/wiki?curid=1194124", "title": "Il viaggiatore", "text": "Il viaggiatore \u00e8 un romanzo di Gary Jennings che narra le vicende di Marco Polo. Il romanzo \u00e8 una versione non edulcorata dalle censure che lo stesso Marco Polo e Rustichello da Pisa si imposero al momento di dare alle stampe le memorie di viaggio dell'esploratore veneziano.\nNella sinossi dell'edizione del 1984, si legge: \"\"Quando Marco Polo era in punto di morte, amici e parenti si riunirono al suo capezzale cercando di convincerlo a dichiarare che quello che aveva scritto nel suo libro erano solo menzogne per poter andare incontro alla morte senza peccato. Al che lui li maledisse tutti e disse \"Non ho raccontato neanche la met\u00e0 di quello che ho fatto e veduto nei miei viaggi\"..\"\nTrama.\nL'intero romanzo, pur dettagliato e preciso nei suoi riferimenti alla storia e alla societ\u00e0 del tempo, prende spunto dalla fantasia dell'autore Gary Jennings, gi\u00e0 segnalatosi con il precedente lavoro \"L'azteco\" (vincitore del \"Bancarella\").\nLa storia inizia con uno scambio epistolare tra Rustichello da Pisa (ormai letterato affermato) ed un Marco Polo ormai anziano, impegnato con successo a Venezia nelle attivit\u00e0 mercantili della famiglia Polo.\nRustichello propone a Marco di stendere un nuovo resoconto delle sue strabilianti avventure nel lontano oriente, perch\u00e9 \u00e8 sua intenzione riproporre un libro di viaggi per rinverdire i successi del \"Milione\". Stavolta per\u00f2, Rustichello user\u00e0 l'artificio di un protagonista immaginario (un fantomatico mercante fiammingo) quale protagonista, per salvaguardare il \"buon nome\" dei Polo nel mondo. Marco Polo risponde entusiasticamente all'invito del vecchio compagno di prigionia (\"Il Milione\" fu redatto da Rustichello sotto dettatura dello stesso Marco nel corso della loro permanenza forzata nelle prigioni genovesi ed in seguito ad una sconfitta della flotta veneziana in uno dei tanti scontri armati tra le due repubbliche marinare).\nI primi capitoli del romanzo vedono Marco Polo ancora un ragazzino, protagonista di disavventure ed azioni al limite della legalit\u00e0 insieme ai ragazzi orfani della parte pi\u00f9 povera di Venezia.\nMarco infatti, \u00e8 un ragazzo abbandonato a s\u00e9 stesso, sotto la tutela dei servitori di \"Ca' Polo\" e degli impiegati contabili della Compagnia che ne curano l'educazione e si preoccupano solamente dei bisogni materiali del giovane Polo, senza seguirne l'educazione. Il padre e lo zio sono creduti morti perch\u00e9 da quasi dieci anni non si hanno pi\u00f9 notizie di loro, da quando si recarono a Costantinopoli per informarsi degli affari della compagnia e poi ancora pi\u00f9 ad est, in territori talmente remoti e leggendari da dar vita alle pi\u00f9 sfrenate dicerie.\nMarco si mette nei guai spinto dall'infatuazione per una donna pi\u00f9 grande di lui e finisce in prigione con la gravissima accusa di aver ucciso il nuovo Doge. Grazie anche all'inatteso ritorno del padre e dello zio a Venezia, Marco riesce ad uscire di galera ma viene bandito dalla citt\u00e0. Parte quindi con il padre e lo zio che vogliono tornare nell'estremo oriente, nel Catai (l'odierna Cina) dal Khan Kubilai. Il viaggio dura circa tre anni, durante i quali la compagnia vive svariate avventure ed il giovane Marco approccia le numerosissime e diversissime culture che incontra sul suo cammino. All'arrivo nel Catai, la famiglia Polo \u00e8 accolta con tutti gli onori dal \"Khan di tutti i Khan\", che non aveva dimenticato i due fratelli veneziani dai tempi del loro primo soggiorno in oriente. Dopo un primo approccio che per poco non costa a Marco un'incriminazione alla pena capitale, il sovrano del Catai decide di dare al giovane l'incarico di essere \"i suoi occhi e le sue orecchie\" nella corte di Khanbaliq (la capiatle del Catai, l'odirna Pechino). Si instaura cos\u00ec un rapporto di estrema fiducia tra il giovane veneziano ed il potente monarca, che arriver\u00e0 a confidarsi con Marco anche per questioni di somma importanza. Non mancheranno le avventure, gli intrecci amorosi, le storie di guerra e di amicizia tra Marco Polo e la gente del posto. Degli anni che Marco Polo trascorrer\u00e0 nel Catai il ricordo pi\u00f9 struggente sar\u00e0 quello della storia d'amore con la bella sordomuta ed ex-schiava Hui Sheng, che morir\u00e0 nel dare alla luce il figlio (nato morto) di Marco. Alla soglia dei 40 anni (di cui 20 trascorsi in esilio) Marco Polo, il padre Niccol\u00f2 e lo zio Maffeo - nel frattempo ridotto in stato poco pi\u00f9 che vegetativo per l'assunzione di una potente droga sconosciuta nel corso di un perverso gioco erotico - decideranno di rientrare a Venezia, non prima che Marco si metta un'ultima volta al servizio di Kubilai in missione diplomatica \"nell'aberrante terra degli Ind\u00f9\" (parole stesse di Marco Polo). Dopo un viaggio per mare a bordo di una flotta di giunche oceaniche tale da far impallidire le pi\u00f9 moderne squadre navali occidentali, i tre arrivano in Persia, e da l\u00ec intraprendono il restante percorso con i mezzi dell'andata. Le ultime peripezie (l'incontro con dei briganti in Cappadocia, l'arrivo notturno a Costantinopoli...) non impediscono ai Polo di rientrare in patria carichi di gloria e delle ricchezze accumulate in 20 anni di successi commerciali (che Niccol\u00f2 aveva continuato ad inviare a Venezia grazie al \"moderno\" servizio postale dei mongoli). Marco Polo negli anni seguenti si sposer\u00e0 ed avr\u00e0 tre figlie, si arruoler\u00e0 nella flotta della Repubblica di Venezia in riparazione delle \"marachelle\" compiute 20 anni prima e intraprender\u00e0 la brillante carriera di mercante secondo tradizione familiare. Ma in cuor suo rester\u00e0 sempre il rimpianto degli anni avventurosi del Catai che lo ha spinto a rievocare per l'amico Rustichello un periodo della sua vita che non potr\u00e0 pi\u00f9 tornare."}
{"id": "1194125", "revid": "120775567", "url": "https://it.wikipedia.org/wiki?curid=1194125", "title": "Distretto di Spandau", "text": "Il distretto di Spandau () \u00e8 il quinto distretto di Berlino.\nAmministrazione.\nL'amministrazione distrettuale ha sede al Municipio di Spandau, nel quartiere omonimo.\nIl sindaco distrettuale (\"Bezirksb\u00fcrgermeister\") in carica \u00e8 Helmut Kleebank, della SPD.\nSuddivisione amministrativa.\nIl distretto di Spandau \u00e8 diviso in 9 quartieri (\"Ortsteil\"):\nStoria.\nIl distretto di Spandau fu creato nel 1920 come suddivisione amministrativa della nuova \"Grande Berlino\".\nComprendeva, oltre alla citt\u00e0 di Spandau, i comuni rurali (\"Landgemeinde\") di Gatow, Kladow, Pichelsdorf, Staaken e Tiefwerder, e i territori agricoli (\"Gutsbezirk\") di Heerstra\u00dfe (parte nord), Pichelswerder, e della Cittadella di Spandau.\nNel 1945 il distretto fu assegnato al settore di occupazione britannico, e quindi a Berlino Ovest. Faceva eccezione la parte ovest del quartiere di Staaken (\"Staaken-West\"), inizialmente assegnata al settore sovietico (Berlino Est) in seguito ad uno scambio di territori, e dal 1961 assurta al rango di comune indipendente nel territorio della Repubblica Democratica Tedesca. Con la riunificazione, il 3 ottobre 1990, \"Staaken-West\" fu riunita a Staaken, rientrando a far parte del distretto di Spandau.\nDal 1946 al 1987 fu attivo, nel quartiere Wilhelmstadt, il famoso carcere alleato di Spandau, in cui erano rinchiusi i dirigenti del Partito nazista condannati al primo Processo di Norimberga a pene detentive.\nGemellaggi.\nIl distretto intrattiene \"rapporti d'amicizia\" (\"St\u00e4dtefreundschaften\") con:"}
{"id": "1194128", "revid": "43530", "url": "https://it.wikipedia.org/wiki?curid=1194128", "title": "Hermann Kolbe", "text": ""}
{"id": "1194131", "revid": "289247", "url": "https://it.wikipedia.org/wiki?curid=1194131", "title": "Terra di Re Giorgio V", "text": ""}
{"id": "1194134", "revid": "42524", "url": "https://it.wikipedia.org/wiki?curid=1194134", "title": "1P/Halley", "text": ""}
{"id": "1194135", "revid": "43530", "url": "https://it.wikipedia.org/wiki?curid=1194135", "title": "Acquoso", "text": ""}
{"id": "1194136", "revid": "1904508", "url": "https://it.wikipedia.org/wiki?curid=1194136", "title": "Maria Enrichetta d'Asburgo-Lorena", "text": "Biografia.\nInfanzia.\nMaria Enrichetta era figlia dell'arciduca Giuseppe d'Austria, palatino d'Ungheria, e della sua terza moglie, la duchessa Maria Dorotea di W\u00fcrttemberg. I suoi nonni paterni erano l'imperatore Leopoldo II e l'imperatrice Maria Luisa di Borbone-Spagna; quelli materni erano il duca Ludovico Federico Alessandro di W\u00fcrttemberg e la duchessa Enrichetta di Nassau-Weilburg.\nTra i suoi numerosi fratelli, si ricorda in particolare l'arciduca Stefano che, dopo essere successo a suo padre come \"Conte palatino d'Ungheria\" nel 1847, sosterr\u00e0 il desiderio d'indipendenza degli ungheresi durante la rivoluzione del 1848, e sar\u00e0 quindi diseredato e esiliato dall'imperatore Francesco Giuseppe.\nL'Arciduchessa era una persona piena di vita, amante dei cavalli. \nMatrimonio.\nMaria Enrichetta spos\u00f2 il 23 agosto 1853 Leopoldo, duca di Brabante, erede al trono del Belgio, figlio di Leopoldo I e di Luisa d'Orl\u00e9ans. Il matrimonio venne organizzato per rafforzare lo status della monarchia belga: poich\u00e9 Leopoldo I era il re protestante di uno Stato di recente costituzione e a maggioranza cattolico, volle che suo figlio sposasse una principessa di una casa regnante di fede cattolica e di dinastia prestigiosa, e il nome degli Asburgo era uno dei pi\u00f9 importanti.\nRegina dei Belgi.\nSe il re Leopoldo rimase sempre un uomo di grande presenza, mantenendo una freddezza luterana, il Duca di Brabante era un adolescente timido e capriccioso, che non faceva nessuno sforzo per essere d'accordo con sua moglie e, con la sua austerit\u00e0 che si trasform\u00f2 in un cinismo sprezzante ed egoista, si concedeva presto modestia nell'adulterio.\nNel 1865, alla morte del suocero, Maria Enrichetta e Leopoldo divennero Re e Regina dei Belgi. Durante il suo giuramento, per\u00f2, il Re si rifiut\u00f2 che sua moglie, madre dei suoi tre figli, tra cui il Principe ereditario, si sedessee vicino al trono. Maria Enrichetta si sedette tra gli spettatori della prima fila durante la cerimonia.\nIl 1867 fu un anno tragico: la corte di Bruxelles rimase scioccata dalla notizia dell'esecuzione dell'imperatore Massimiliano e dai disordini comportamentali dell'imperatrice Carlotta, la moglie di Massimiliano e la sorella del re Leopoldo II. Nonostante la sua immensa ricchezza, l'Imperatrice fin\u00ec per essere reclusa nel castello di Miramare, vicino a Trieste. Dopo una visita a sua cognata, la regina Maria Enrichetta si rec\u00f2 a Vienna con la sua famiglia per negoziare il ritorno della sfortunata Imperatrice, maltrattata dai suoi servitori, nella sua terra natale.\nMaria Enrichetta durante tutto il tempo che visse in Belgio, non cerc\u00f2 mai di capire il suo popolo n\u00e9 di farsi amare da esso. Caratterialmente era una persona vivace e molto energica, ma in qualit\u00e0 di Regina si attenne per tutta la vita all'osservanza delle idee convenzionali e retoriche che le erano state inculcate in et\u00e0 giovanile alla corte di Vienna. \nA causa del disaccordo che vi era tra lei e Leopoldo, dopo la morte del loro unico figlio maschio si ritir\u00f2 dalla corte per risiedere nella citt\u00e0 termale di Spa, dedicandosi alle sue passioni che erano i cavalli e la musica popolare ungherese. Nelle cerimonie ufficiali il suo ruolo, lasciato vacante, fu ricoperto dalla figlia cadetta Clementina e dai conti di Fiandra, Filippo e Maria.\nMorte.\nMor\u00ec il 19 settembre 1902 all'H\u00f4tel du Midi a Spa. \u00c8 inumata nella Cripta reale della chiesa di Nostra Signora di Laeken. Suo marito, in seguito, spos\u00f2 la propria amante Caroline Delacroix.\nDiscendenza.\nDal matrimonio tra Maria-Enrichetta e Leopoldo II del Belgio nacquero quattro figli:"}
{"id": "1194138", "revid": "1345932", "url": "https://it.wikipedia.org/wiki?curid=1194138", "title": "Costa Ingrid Christensen", "text": ""}
{"id": "1194141", "revid": "1975707", "url": "https://it.wikipedia.org/wiki?curid=1194141", "title": "Antonio Smareglia", "text": "Biografia ed opere.\nEsordi.\nAntonio Francesco Smareglia nacque a Pola il 5 maggio 1854 da Francesco, istro-italiano di Pola e di Giulia Stiglich, istro-croata di Laurana.\nDopo i primi anni dell'infanzia passati nella natia Istria e a Pola, Smareglia si trasfer\u00ec per motivi di studio prima a Gorizia, poi a Vienna e infine a Graz.\nNel 1871 si iscrisse presso il Conservatorio di Milano avendo come insegnante il celebre direttore d'orchestra Franco Faccio.\nNella seconda met\u00e0 degli anni settanta dell'Ottocento entr\u00f2 in rapporti con Arrigo Boito e con gli ambienti della \"scapigliatura\" milanese.\nIl suo esordio avvenne al Teatro dal Verme di Milano nel 1879 con l'opera \"Preziosa\", cui fece seguito \"Bianca da Cervia\" (1882). Queste sue prime creazioni ricevettero una discreta accoglienza sia da parte della critica sia del pubblico italiano del tempo, pur senza riuscire a inserirsi nel grande repertorio lirico.\nIl \"Re Nala\", invece, presentato per la prima volta alla Teatro La Fenice di Venezia nel 1887, croll\u00f2 e venne sonoramente fischiato dagli spettatori presenti. Il fiasco fu certamente preparato da Giulio Ricordi, con cui Smareglia aveva avuto grandi contrasti, sia di natura musicale sia sentimentale. Smareglia poi distrusse la partitura, adattando i brani di notevole valore nei \"Pittori fiamminghi\" e nelle altre opere.\nSuccessi.\nIl suo primo, grande successo, Smareglia lo otterr\u00e0 nel 1889 a Vienna, con \"Il vassallo di Szigeth\", su libretto di Luigi Illica e Francesco Pozza, tradotto in tedesco da Max Kalbeck. L'opera venne acclamata in molti teatri europei e anche al Teatro Metropolitan di New York, dove venne rappresentata, in tedesco, nel 1890.\nAnche la sua opera successiva, \"Cornill Schut\" (conosciuta anche come \"Cornelius Schut\"), fu un grandioso successo prima a Praga (1893), poi a Dresda, Monaco e Vienna.\nNel 1895 il compositore si impose a Trieste, con \"Nozze istriane\", la sua opera sicuramente pi\u00f9 popolare e significativa, anche se certamente non la migliore. \"Nozze Istriane\" venne acclamata anche a Vienna e in molti importanti teatri dell'Europa del tempo (Praga, Berlino, ecc.) ma stent\u00f2 ad affermarsi nel Regno d'Italia dove viene presentata per la prima volta al pubblico del Teatro La Fenice di Venezia solo nel 1905. Ci\u00f2 non deve stupire, in quanto Smareglia era un convinto seguace di Wagner e nella sua musica si mostra nettamente un post-wagneriano.\nSmareglia in seguito compose l'opera \"La falena\", la quale fu rappresentata al Teatro Rossini di Venezia il 4 settembre 1897 sotto la direzione di Gialdino Gialdini e con il libretto del famoso scrittore triestino irredentista Silvio Benco. La musica piacque, sprigionando grandiosit\u00e0, misticismo e bellezza armonica.\n\"La falena\" fu la prima di una trilogia di opere che trover\u00e0 il suo compimento con \"Oce\u00e0na\" diretta da Arturo Toscanini alla Scala di Milano nel 1903 e con \"Abisso\" del 1914, con la direzione di Tullio Serafin. Tuttavia l'idea di Benco, accolta con entusiasmo da Smareglia, di \"redimere\" la musica italiana nel nome di Wagner si riveler\u00e0 errata, e questo port\u00f2 piano piano Smareglia in una strada senza sbocco, in un vero e proprio isolamento culturale.\nUltime opere.\nNel 1900 Smareglia, a causa di una mal riuscita operazione di cataratta perse completamente la vista. Le sue due ultime opere vennero cos\u00ec composte sotto dettatura alla moglie, al figlio Mario e ai suoi studenti.\nAlla morte di Arrigo Boito, Toscanini propose a Smareglia di terminare l'opera \"Nerone\" lasciata incompiuta dal grande scrittore e operista padovano. Accettato l'incarico, il compositore, dopo aver ultimato il I atto, ne fu inspiegabilmente privato e cacciato via, senza spiegazioni, dallo stesso Toscanini. Una plausibile spiegazione potrebbe essere quella di aver esposto dei dubbi sull'effettiva validit\u00e0 dell'opera al collerico e dittatoriale direttore, che far\u00e0 poi completare il lavoro da Vincenzo Tommasini.\nPoco prima di morire, Antonio Smareglia effettu\u00f2 un radicale rifacimento della sua opera \"Cornill Schut\", e la ripropose al pubblico triestino nel 1928 con il titolo di \"Pittori fiamminghi\". Fu il suo ultimo successo, il 15 aprile 1929 mor\u00ec a Grado per l'aggravarsi delle sue condizioni di salute: era affetto da un tumore alla gola.\nFortuna.\nSmareglia non ebbe in seguito una gran fortuna con le sue opere: a parte l'isolamento culturale, di cui si \u00e8 detto, e la scomparsa del bacino di utenza dell'Impero austro-ungarico, che lo rese in pratica \"straniero in patria\" data l'evidente connotazione mitteleuropea della sua musica, enormemente contribu\u00ec al suo isolamento la calunnia del \"portare scalogna\" lanciata con diabolica astuzia a Milano, dopo l'esecuzione di \"Oce\u00e0na\". La cattiveria contro di lui \u00e8 stata portata avanti dal giornalista triestino Stefani, che voleva cos\u00ec punirlo per la sua non-adesione alla causa irredentista durante la prima guerra mondiale. Stefani si scus\u00f2 moltissimo, ma purtroppo la calunnia attecch\u00ec enormemente a Trieste e in Venezia Giulia ed \u00e8 ancora oggi molto sentita.\nMa il vero problema di Smareglia, come di molti compositori che furono suoi allievi e che diedero poi vita alla \"Scuola musicale triestina\", fu quello di una musica chiaramente centro-europea, considerata dagli italiani troppo austriaca o slava, e dai popoli mitteleuropei troppo italianeggiante; di una musica cio\u00e8 di confine, non inquadrabile n\u00e9 da una parte n\u00e9 dall'altra in modo preciso, e che costituisce nell'Europa musicale un vero e proprio caso \"sui generis\" generato dalla mescolanza di varie stirpi tipiche dell'Istria e di Trieste, come provato pure dal matrimonio misto dei genitori del compositore.\nSu tutti questi problemi e sull'opera del compositore la musicologia si \u00e8 generalmente astenuta o limitata a pochi saggi in genere di argomento limitato. La lacuna \u00e8 stata colmata nel 2004 dalla completa biografia smaregliana contenente l'analisi completa di tutta la sua produzione musicale e della sua tormentata vita, \"Le opere di Antonio Smareglia\", scritta dal musicologo triestino Paolo Petronio.\nStile.\nSmareglia viene considerato uno degli operisti italiani pi\u00f9 interessanti della fine dell'Ottocento: le prime opere, rappresentate in Italia, si presentano sotto l'influsso del melodramma verdiano e italiano. Con \"Il vassallo di Szigeth\" (1889) egli mostr\u00f2 di ispirarsi alle tendenze tardoromantiche diffuse nell'area centro-europea, in particolare a B. Smetana e ad A. Dvo\u0159\u00e1k. Successivamente al ritorno a Trieste, nel 1895, il suo linguaggio musicale venne influenzato da elementi wagneriani e tedeschi: la base musicale rimase mitteleuropea, ma i pezzi chiusi vennero sostituiti da una struttura continua e da procedimenti sinfonici, comunque sempre sottomessi alla vocalit\u00e0: tali elementi si ritrovano in \"Nozze Istriane\" (1895), la sua opera pi\u00f9 nota, in cui si notano anche influenze del verismo italiano e di \"Cavalleria rusticana\" di P. Mascagni, e il trittico \"La falena\", \"Oce\u00e0na\" e \"Abisso\" (1897, 1903, 1914). In tali opere espresse un robusto temperamento sia drammatico sia lirico e grandi doti di orchestratore, meriti per i quali ottenne apprezzamento da contemporanei come J. Brahms, E. Hanslick, G. Puccini, F. Lehar e R. Strauss."}
{"id": "1194143", "revid": "17654", "url": "https://it.wikipedia.org/wiki?curid=1194143", "title": "Samuel Wilder", "text": ""}
{"id": "1194144", "revid": "2211428", "url": "https://it.wikipedia.org/wiki?curid=1194144", "title": "Tamburini", "text": "La Pontificia Fabbrica d'organi Comm. Giovanni Tamburini \u00e8 stata una delle pi\u00f9 rinomate ditte organarie italiane; la sua attivit\u00e0 inizi\u00f2 nel 1893 con Giovanni Tamburini e termin\u00f2 ufficialmente nel 1996.\nStoria.\nLa famiglia Tamburini ha costruito alcuni fra gli organi pi\u00f9 grandi ed importanti d'Italia. Il capolavoro \u00e8 indubbiamente l'organo di cinque manuali al Duomo di Messina (1938). Un altro strumento, il pi\u00f9 grande in Italia, \u00e8 quello, anch'esso di cinque manuali, al Duomo di Milano (1937-8), ordinato da Mussolini e costruito con la partecipazione dell'organaro Mascioni di Cuvio. L'organo fu installato durante il direttorato di Marziano Perosi.\nAlla morte del fondatore Giovanni, la ditta fu retta per un periodo dalla figlia Cecilia e dal genero Umberto Anselmi. Quindi a loro successe il figlio Franco Anselmi Tamburini, morto nel 2001.\nA seguito del fallimento della ditta nel 1996, proseguono oggi l'attivit\u00e0 due pronipoti del fondatore Giovanni, titolari ognuno di una propria casa organaria:\nOpere.\nRestauri.\nLa ditta si \u00e8 occupata anche di restauri di organi storici, come il Lorenzo da Prato (1475) ed il Baldassarre Malamini (1590) della Basilica di San Petronio a Bologna, il Giacomo da Prato (1507) della Tempio Civico della Beata Vergine Incoronata a Lodi, il Serassi (1788) della Cappella Ducale di San Liborio a Colorno (PR), il Concone della Basilica di Superga a Torino, il Serassi (1781) con meccanica sotterranea della Basilica di Sant'Alessandro in Colonna a Bergamo ed altri."}
{"id": "1194145", "revid": "1543377", "url": "https://it.wikipedia.org/wiki?curid=1194145", "title": "Twyfelfontein", "text": "Twyfelfontein (in tedesco Zweifelbrunnen) \u00e8 una valle della Namibia, situata nel Damaraland, circa 90\u00a0km a ovest di Khorixas. \u00c8 nota per gli oltre 2000 dipinti rupestri e graffiti dell'et\u00e0 della pietra presenti sulle rocce di arenaria; il sito \u00e8 stato dichiarato monumento nazionale nel 1952. Si ritiene che questi disegni siano stati fatti dagli antenati dei moderni San (Boscimani). La datazione \u00e8 incerta, ma si pensa che i disegni pi\u00f9 antichi possano avere pi\u00f9 di mille anni. Rappresentano soprattutto scene di caccia a diversi animali (elefanti, leone, rinoceronti, giraffe, otarie e altri), molti dei quali sono rappresentati insieme alle loro impronte. Il paleontologo francese Henri Breuil ha definito questi disegni \"paesaggi dell'anima\".\nOrigine del nome.\nI Damara che abitavano nella regione la chiamavano \"Uri-Ais\", \"sorgente saltellante\". I primi coloni bianchi che provarono a insediarsi qui nel 1947 non trovarono la sorgente, e ribattezzarono il luogo \"Twyfelfontein\", che significa \"sorgente incerta\".\nStoria.\nLa valle di Twyfelfontein \u00e8 stata abitata, a partire da circa 6 000 anni fa, da gruppi di cacciatori-raccoglitori dell'et\u00e0 della pietra facenti parte della cultura di Wilton, i quali furono artefici di numerosi dipinti e incisioni rupestri. Tra i 2500 e i 2000 anni fa giunsero nella valle i Khoikhoi, un gruppo etnico correlato a quello dei Boscimani. Anche i Khoikhoi furono autori di incisioni rupestri che tuttavia si distinguono nettamente dalle opere precedenti. \nLa zona rimase ignorata dagli europei fino al periodo della seconda guerra mondiale quando, spinti da una grave siccit\u00e0, vi si trasferirono alcuni agricoltori Boeri, popolazione di origini olandesi e di lingua afrikaans. Il territorio agricolo fu successivamente destinato negli anni settanta, durante il periodo dell'apartheid, a far parte del bantustan del Damaraland. I coloni bianchi lasciarono la valle a partire dal 1965.\nNel 1921 il topografo Reinhard Maack, lo scopritore del dipinto rupestre della Dama bianca nella zona del massiccio Brandberg, riport\u00f2 la presenza di arte rupestre nella valle. Una ricerca pi\u00f9 approfondita fu condotta solo dopo che David Levin studi\u00f2 la possibilit\u00e0 di coltivare i luoghi nel 1947, riscoprendo la sorgendo ma incontrando numerose difficolt\u00e0 per ottenere acqua sufficiente per la sua famiglia e le sue mandrie. L'incertezza della sorgente divenne una preoccupazione costante dell'agricoltore, tanto che per scherzo un amico di lingua afrikaans lo soprannomin\u00f2 \"David Twyfelfontein\" (David sorgente incerta). Quando nel 1958 David Levin compr\u00f2 la terra e registr\u00f2 la sua fattoria le diede il nome di Twyfelfontein.\nNel 1950 inizi\u00f2 l'indagine scientifica sull'arte rupestre con una ricerca di Ernst Rudolph Scherz che descrisse oltre 2500 incisioni su roccia su 212 lastre di arenaria. Al 2007 si stimava che il sito contenesse pi\u00f9 di 500 singole opere.\nPosizione e descrizione.\nTwyfelfontein si trova nella valle dello Huab, nella regione montuosa del Monte Etjo, nella Regione del Kunene meridionale della Namibia, zona gi\u00e0 conosciuta come Damaraland. Le rocce che contengono i graffiti si trovano in una valle affiancata dalle pendici di un altopiano di arenaria. Una falda acquifera sotterranea su uno strato impermeabile di roccia sedimentaria (shale) alimenta una sorgente in quest'area altrimenti molto arida. Il nome \"Twyfelfontein\" \u00e8 attribuito sia alla sorgente che alla valle che a tutta l'area circostante, divenuta un'attrazione turistica, di cui fa parte anche la Foresta pietrificata di Khorixas.\nL'area \u00e8 una zona transitoria tra il semideserto, la savana e la macchia e riceve meno di 150 mm di precipitazioni annuali. Le temperature diurne variano da 10 a 28 \u00b0C nel mese invernale di luglio e da 21 a 35 \u00b0C nel mese estivo di novembre.\nTwyfelfontein si trova 20 km a sud della strada principale C39 che collega Sesfontein a Khorixas. \nL'area dei dipinti rupestri \u00e8 costituita da quattordici siti pi\u00f9 piccoli che Ernst-Rudolf Scherz ha descritto nella sua prima ricognizione. Questa suddivisione \u00e8 ancora utilizzata per descrivere la posizione delle opere in Twyfelfontein.\nOpere.\nLe arenarie di Twyfelfontein sono ricoperte dalla cosiddetta \"vernice del deserto\" o \"patina del deserto\", una dura patina di colore marrone o grigio scuro. Le incisioni sono state eseguite scavando attraverso questa patina, esponendo la roccia sottostante pi\u00f9 chiara. Le incisioni sono state create nel corso di migliaia di anni, e quelle pi\u00f9 antiche potrebbero avere un'et\u00e0 di 10.000 anni. La creazione di nuove opere probabilmente cess\u00f2 con l'arrivo di trib\u00f9 di pastori attorno all'anno 1000 dC.\nNel sito si possono distinguere tre diversi tipi di incisioni:\nInoltre a Twyfelfontein si trovano dipinti rupestri in 13 posizioni diverse, con raffigurazioni di esseri umani in ocra rossa in sei ripari rocciosi. La compresenza di incisioni e dipinti rupestri nello stesso sito \u00e8 un evento relativamente raro e offre molti spunti alla comprensione delle interrelazioni tra le due forme d'arte.\nI cacciatori-raccoglitori preistorici furono gli artefici dei dipinti e della maggior parte delle incisioni. Le incisioni rappresentano animali quali rinoceronti, elefanti, struzzi e giraffe, nonch\u00e9 raffigurazioni di impronte umane e di animali. Alcune delle figure, in particolare l'uomo-leone (\"L\u00f6wenplatte\", sito 10) - un leone con una coda estremamente lunga e inclinata ad angolo retto terminante con una impronta a sei dita - rappresentano la trasformazione degli esseri umani in animali. Questa trasformazione e la rappresentazione degli animali insieme alle loro orme rendono probabile che essi siano stati creati come parte di riti sciamanici, mentre l'idea che queste figure rappresentino un tentativo dei loro autori di procacciarsi il cibo \u00e8 ormai ritenuta semplicistica.\nLa restante parte delle incisioni, di forma geometrica e probabilmente raffigurante gruppi di pastori, \u00e8 stata prodotta dai Khoikhoi, una popolazione dedita alla pastorizia arrivata nella valle tra i 2500 e 2000 anni or sono. Essi furono gli autori delle incisioni di carattere pi\u00f9 pratico, come tavole da gioco e pietre per macinare; alcune rocce presentano segni di utilizzo come percussioni e colpendole emettono suoni musicali.\nIl sito archeologico.\nIl nome archeologico del sito \u00e8 Twyfelfontein 534 ed \u00e8 suddiviso in 15 siti minori, come descritto da Scherz nel 1975. Tra gli oggetti rinvenuti vi sono una variet\u00e0 di utensili in pietra fatti principalmente di quarzite. Il tipo e la forma di questi strumenti indicano non solo l'utilizzo su roccia ma anche la prevalenza della lavorazione del legno e del cuoio. Oggetti artistici come ciondoli e perline di frammenti di gusci d'uovo di struzzo sono stati trovati in vari punti. Tra gli oggetti di uso quotidiano sono stati trovati frammenti di carbone, di ossa, oltre che di ceramica non decorata, anche se la ceramica potrebbe essere opera dei primi coltivatori piuttosto che dalla cultura dell'et\u00e0 della pietra che produsse l'arte rupestre. Il valore archeologico del sito non \u00e8 comunque comparabile con la sua importanza come collezione di arte rupestre. I risultati degli studi archeologici sostengono l'origine sciamanica delle incisioni perch\u00e9 i resti di cibo provenienti dal sito si sono rivelati ossa di piccole antilopi, procavie e persino di lucertole piuttosto che delle grandi specie raffigurate."}
{"id": "1194146", "revid": "146644", "url": "https://it.wikipedia.org/wiki?curid=1194146", "title": "Base Davis", "text": ""}
{"id": "1194147", "revid": "146644", "url": "https://it.wikipedia.org/wiki?curid=1194147", "title": "Davis Station", "text": ""}
{"id": "1194152", "revid": "122795899", "url": "https://it.wikipedia.org/wiki?curid=1194152", "title": "Brownie (gastronomia)", "text": "Il brownie, noto anche come chocolate brownie o Manchester brownie, \u00e8 un biscotto al cioccolato, tipico dessert della cucina statunitense, chiamato cos\u00ec per via del suo colore scuro (\"brown\", \"marrone\"). \n\u00c8 un biscotto tagliato a piccoli quadrettini. I brownie possono essere ricoperti con della glassa e possono contenere delle scaglie di cioccolato o nocciole e possono essere aromatizzati a vari gusti, come ad esempio vaniglia o menta. Spesso vengono serviti con del latte caldo o del gelato e talvolta con della panna montata, specialmente nei ristoranti. Sono popolari anche come spuntino o come merenda, specialmente accompagnati da un caff\u00e8.\nI principali ingredienti sono farina, zucchero, cioccolato (generalmente fondente, o in abbinamento al cioccolato al latte e al cioccolato bianco), burro, uova e facoltativamente nocciole. Nella ricetta originale non \u00e8 previsto il lievito. Esistono comunque molte ricette differenti per i brownie e le versioni semplici spesso fungono da introduzione alla cucina. \nEsiste una versione bianca del brownie, chiamata \"blondie\", preparata senza cacao, spesso con del cioccolato bianco al suo posto.\nOrigini.\nUna delle prime ricette dei brownies \u00e8 quella di Bertha Palmer, una mondana di Chicago, il cui marito possedeva il Palmer House Hotel. Un giorno nel 1893, chiese ad un pasticcere di creare un dolce adatto alle donne che frequentavano il Chicago World's Columbian Exposition. Chiese poi che il dolce fosse simile ad un piccolo pezzo di torta e che si potesse consumare anche durante un pranzo al sacco. Il risultato fu chiamato \"Palmer House Brownie\", che conteneva noci ed era ricoperto di glassa alle albicocche.\nTutt'oggi al Palmer House Hotel viene servito un dolce ai clienti che si dice venga fatto usando la stessa ricetta originale. \nIl nome fu dato poco dopo il 1893, ma non venne usato da libri di cucina o riviste dell'epoca. \nLa prima volta che la parola brownie venne usata in un'edizione cartacea, fu per descrivere un dolce che apparve nel 1896 in un libro chiamato \"Boston Cooking-School Cook Book\" di Fannie Farmer\n, in riferimento alle torte di melassa fatte individualmente in stampi da cucina. Le prime ricette note pubblicate per un moderno brownie al cioccolato apparvero in \"Home Cookery\" (1904, Laconia, NH), Service Club Cook Book (1904, Chicago, IL), The Boston Globe (2 aprile 1905 pag. 34), e l'edizione del 1906 di Fannie Farmer . Queste ricette produssero un brownie relativamente morbido e pi\u00f9 simile ad una torta. Nel 1907 il brownie venne reso in forma pi\u00f9 riconoscibile, che apparve in \"Lowney's Cook Book\" di Maria Willet Howard (pubblicato da Walter M. Lowney Company, Boston) come un adattamento del \"Boston Cooking-School Cook Book\" e con il nome \"Bangor Brownie\". Venne aggiunto un uovo in pi\u00f9 e un pezzo aggiuntivo di cioccolato, creando un ricco e morbido dessert. Il nome \"Bangor Brownie\" sembra derivare dalla citt\u00e0 di Bangor, nel Maine, dove si dice che fu la citt\u00e0 natale di una casalinga che cre\u00f2 la ricetta originale del brownie."}
{"id": "1194157", "revid": "122208436", "url": "https://it.wikipedia.org/wiki?curid=1194157", "title": "Carlo Vegezzi Bossi", "text": "Biografia.\nVegezzi Bossi fu istruito nell'arte organaria dal padre Giacomo, a sua volta figlio adottivo di Felice Bossi. Il primo strumento di Carlo I Vegezzi-Bossi fu alla Cappella della Sacra Sindone a Torino. Fabbric\u00f2 pi\u00f9 di mille organi in Italia, Europa, e America Latina. \u00c8 considerato il massimo esponente dell'organaria romantica sinfonica italiana. I suoi strumenti sono un elegante compromesso tra l'organaria d'oltralpe, come Cavaill\u00e9-Coll, e quella italiana.\nOrgani costruiti da Carlo Vegezzi Bossi (elenco parziale):"}
{"id": "1194158", "revid": "486946", "url": "https://it.wikipedia.org/wiki?curid=1194158", "title": "Dot-matrix", "text": ""}
{"id": "1194170", "revid": "767487", "url": "https://it.wikipedia.org/wiki?curid=1194170", "title": "Beckingen", "text": "Beckingen \u00e8 un comune tedesco di 15.162 abitanti, situato nel land del Saarland."}
{"id": "1194171", "revid": "116435555", "url": "https://it.wikipedia.org/wiki?curid=1194171", "title": "Bous (Saarland)", "text": "Bous \u00e8 un comune tedesco di abitanti, situato nel land del Saarland."}
{"id": "1194172", "revid": "116435523", "url": "https://it.wikipedia.org/wiki?curid=1194172", "title": "Dillingen/Saar", "text": "Dillingen/\u00a0Saar () \u00e8 una citt\u00e0 tedesca di abitanti, situata nel Land del Saarland."}
{"id": "1194173", "revid": "116435567", "url": "https://it.wikipedia.org/wiki?curid=1194173", "title": "Ensdorf (Saarland)", "text": "Ensdorf () \u00e8 un comune tedesco di abitanti, situato nel land del Saarland."}
{"id": "1194174", "revid": "767487", "url": "https://it.wikipedia.org/wiki?curid=1194174", "title": "Eppelborn", "text": "Eppelborn \u00e8 un comune tedesco di 18.639 abitanti, situato nel land del Saarland.\nIl territorio comunale comprende le seguenti localit\u00e0:"}
{"id": "1194175", "revid": "767487", "url": "https://it.wikipedia.org/wiki?curid=1194175", "title": "Freisen", "text": "Freisen \u00e8 un comune tedesco di 8.611 abitanti, situato nel land del Saarland."}
{"id": "1194176", "revid": "116436060", "url": "https://it.wikipedia.org/wiki?curid=1194176", "title": "Friedrichsthal (Saarland)", "text": "Friedrichsthal \u00e8 una citt\u00e0 tedesca di abitanti, situata nel land del Saarland."}
{"id": "1194177", "revid": "117543059", "url": "https://it.wikipedia.org/wiki?curid=1194177", "title": "Gro\u00dfrosseln", "text": "Gro\u00dfrosseln (in francese \"Grande-Rosselle\") \u00e8 un comune tedesco di 8.981 abitanti, situato nel land del Saarland.\nFrontaliero con la Francia, forma di fatto un unico agglomerato urbano con il comune di Petite-Rosselle appartenente al dipartimento francese della Mosella e alla regione del Grand Est.\nKarlsbrunn, un villaggio ora incorporato nel comune di Gro\u00dfrosseln, fu il luogo di nascita del padre di Dwight D. Eisenhower."}
{"id": "1194179", "revid": "767487", "url": "https://it.wikipedia.org/wiki?curid=1194179", "title": "Heusweiler", "text": "Heusweiler \u00e8 un comune tedesco di 20.010 abitanti, situato nel land del Saarland."}
{"id": "1194180", "revid": "767487", "url": "https://it.wikipedia.org/wiki?curid=1194180", "title": "Illingen (Saarland)", "text": "Illingen \u00e8 un comune tedesco di 18.174 abitanti, situato nel land del Saarland."}
{"id": "1194182", "revid": "767487", "url": "https://it.wikipedia.org/wiki?curid=1194182", "title": "Kleinblittersdorf", "text": "Kleinblittersdorf \u00e8 un comune tedesco di 12.695 abitanti, situato nel land del Saarland."}
{"id": "1194183", "revid": "116435437", "url": "https://it.wikipedia.org/wiki?curid=1194183", "title": "Lebach", "text": "Lebach \u00e8 una citt\u00e0 tedesca di abitanti, situata nel land del Saarland."}
{"id": "1194185", "revid": "110157", "url": "https://it.wikipedia.org/wiki?curid=1194185", "title": "Losheim am See", "text": "Losheim am See \u00e8 un comune tedesco di 16.015 abitanti, situato nel land del Saarland."}
{"id": "1194187", "revid": "767487", "url": "https://it.wikipedia.org/wiki?curid=1194187", "title": "Marpingen", "text": "Marpingen \u00e8 un comune tedesco di 11.285 abitanti, situato nel land del Saarland."}
{"id": "1194188", "revid": "110157", "url": "https://it.wikipedia.org/wiki?curid=1194188", "title": "Merchweiler", "text": "Merchweiler \u00e8 un comune tedesco di 10.780 abitanti, situato nel land del Saarland."}
{"id": "1194189", "revid": "30610", "url": "https://it.wikipedia.org/wiki?curid=1194189", "title": "Merzig", "text": "Merzig \u00e8 un comune tedesco di 30.355 abitanti, situato nel land del Saarland."}
{"id": "1194191", "revid": "4252", "url": "https://it.wikipedia.org/wiki?curid=1194191", "title": "Mettlach", "text": "Mettlach \u00e8 un comune tedesco di abitanti, situato nel land del Saarland.\nA Mettlach ha sede l'azienda Villeroy &amp; Boch.\nStoria.\nMettlach, precedentemente \"Mettloch\", era un villaggio con un'abbazia nel ducato di Lorena, annessa alla diocesi di Treviri. L'abbazia di Mettlach fu fondata nel VII secolo da Lutvino, che fu il suo primo abate."}
{"id": "1194192", "revid": "116435579", "url": "https://it.wikipedia.org/wiki?curid=1194192", "title": "Nalbach", "text": "Nalbach \u00e8 un comune tedesco di abitanti, situato nel land del Saarland."}
{"id": "1194193", "revid": "767487", "url": "https://it.wikipedia.org/wiki?curid=1194193", "title": "Namborn", "text": "Namborn \u00e8 un comune tedesco di 7.428 abitanti, situato nel land del Saarland."}
{"id": "1194195", "revid": "114301052", "url": "https://it.wikipedia.org/wiki?curid=1194195", "title": "Neunkirchen (Saarland)", "text": "Neunkirchen \u00e8 una citt\u00e0 tedesca di 47.398 abitanti, situata nel land del Saarland; \u00e8 gemellata con il piccolo centro di Al-Zabadan, Siria."}
{"id": "1194196", "revid": "767487", "url": "https://it.wikipedia.org/wiki?curid=1194196", "title": "Nohfelden", "text": "Nohfelden \u00e8 un comune tedesco di 10.549 abitanti, situato nel land del Saarland.\nIl territorio comunale \u00e8 bagnato dal fiume Nahe, affluente diretto del Reno."}
{"id": "1194197", "revid": "767487", "url": "https://it.wikipedia.org/wiki?curid=1194197", "title": "Nonnweiler", "text": "Nonnweiler \u00e8 un comune tedesco di 9.311 abitanti, situato nel land del Saarland."}
{"id": "1194198", "revid": "110157", "url": "https://it.wikipedia.org/wiki?curid=1194198", "title": "Oberthal (Germania)", "text": "Oberthal \u00e8 un comune tedesco di 6.503 abitanti, situato nel land del Saarland."}
{"id": "1194200", "revid": "228587", "url": "https://it.wikipedia.org/wiki?curid=1194200", "title": "Ottweiler", "text": "Ottweiler \u00e8 un comune tedesco di abitanti, situato nel land \"Saarland\".\nFrazioni.\nDi Ottweiler fanno parte le frazioni F\u00fcrth im Ostertal, Lautenbach, Mainzweiler e Steinbach.\nStoria.\nLe origini.\nL'origine della citt\u00e0 di Ottweiler \u00e8 connessa alla fondazione del monastero nell'attuale frazione di Neum\u00fcnster intorno all'anno 871. La prima documentazione scritta del toponimo Ottweiler risale al 1393. La citt\u00e0 visse un periodo di splendore a partire dal XIII secolo sotto la signoria dei conti von Nassau-Saarbr\u00fccken. Il culmine dello sviluppo fu raggiunto con la concessione dello statuto di \"citt\u00e0\" da parte dell'imperatore Carlo V al conte Johann von Nassau-Saarbr\u00fccken nel 1550.\nI conti \"von Nassau-Ottweiler\".\nOttweiler fu dal 1640 (suddivisione della contea Nassau-Saarbr\u00fccken) fino al 1728 sede dei conti di Nassau, von Nassau-Ottweiler, un ramo collaterale dei Nassau. Nel 1721 si aggiunse per via ereditaria la citt\u00e0 di Idstein e nel 1723 Saarbr\u00fccken. Dopo la scomparsa dell'ultimo conte, i possedimenti relativi passarono ai principi Nassau-Usingen.\nI conti von Nassau-Ottweiler furono:\nLa manifattura di porcellane.\nSotto la signoria dei conti di Nassau-Saarbr\u00fccken a Ottweiler venne fondata una manifattura di porcellane. La prima fabbrica nacque nel 1763 ad opera del conte Wilhelm Heinrich di Nassau-Saarbr\u00fccken. La porcellana qui prodotta si distingueva per la sua particolare purezza e candore, derivante dall'utilizzo dell'allora prezioso caolino di Passavia.\nQuando, nel 1768, il principe Wilhelm Heinrich mor\u00ec, la manifattura pass\u00f2 a suo figlio principe Ludwig. Sotto di lui l'azienda venne completamente riorganizzata. Nell'ambito di misure di contenimento delle spese, si rinunci\u00f2 da quel momento all'utilizzo del caolino di Passavia, circostanza che diede luogo ad una nuova estetica color crema dei prodotti. A partire dall'anno 1769 la manifattura venne gestita da una serie di diversi affittuari. Nel 1776 si iniziarono a produrre ceramiche pi\u00f9 a buon mercato, fatto che ebbe come conseguenza una riduzione del livello artistico. Nel 1800 la fabbrica cess\u00f2 definitivamente la produzione e gli edifici vennero venduti.\nQuesta manifattura di porcellane \u00e8 annoverata oggi tra le pi\u00f9 rare al mondo ed i relativi pezzi sono esposti in diversi musei.\nLa storia recente.\nFino alla riforma delle circoscrizioni nel Saarland, nel 1974, Ottweiler era capoluogo del circondario di Ottweiler e i veicoli recavano nelle targhe la sigla \"OTW\". Nel corso di questa riforma la circoscrizione venne fatta rientrare nel nuovo \"Landkreis Neunkirchen\" per cui il capoluogo divent\u00f2 Neunkirchen; divenne operativo anche il cambio di sigla automobilistica per le nuove immatricolazioni: \"NK\"; la sede dell'amministrazione tuttavia rimase ancora a Ottweiler. &lt;br&gt;Ad agosto 2021 il Ministero federale dei trasporti e delle infrastrutture ha deciso che la vecchia sigla \"OTW\" verr\u00e0 reintrodotta come opzionale, ovvero nelle targhe emesse a partire dal 18 ottobre 2021 i cittadini residenti nel circondario di Neunkirchen possono scegliere tra i codici identificativi \"NK\" e \"OTW\".\nInfrastrutture e trasporti.\nStrade.\nOttweiler \u00e8 situata all'incrocio della strada federale B 41 (Saarbr\u00fccken \u2013 Ingelheim) con la strada federale B 420 (Ottweiler \u2013 Nierstein).\nInoltre Ottweiler \u00e8 allo sbocco delle strade regionali L 141, L 128, L 124. La strada denominata \"Barockstra\u00dfe SaarPfalz\" \u00e8 di notevole interesse turistico.\nLinee ferroviarie.\nLa citt\u00e0 \u00e8 collegata a Saarbr\u00fccken, capitale del Land Saarland, e all'area del Reno-Meno tramite la \"Nahetalbahn\" (Ferrovia della valle della Nahe) e la stazione ferroviaria di Ottweiler (Saar). Da qui la \"Ostertalbahn\" si dirama dalla \"Nahetalbahn\". Questa diramazione a binario unico lunga 21 km, sulla quale il traffico passeggeri venne interrotto nel 1980, attraversa l'Ostertal fino all'odierno capolinea a Schwarzerden.\nAmministrazione.\nConsiglio comunale.\nIl consiglio comunale, con 33 seggi, \u00e8 cos\u00ec composto dopo le elezioni amministrative del 26 maggio 2019: \nCultura.\nMusei.\nMuseo della scuola.\nOttweiler \u00e8 sede del Museo della scuola del Saarland. La fondazione \"Stiftung Saarl\u00e4ndisches Schulmuseum\" \u00e8 stata creata il 2 dicembre 1991. Questo museo offre su pi\u00f9 piani un'esposizione che attraversa mille anni di storia della scuola.\nScuole.\nGinnasio.\nIl ginnasio di Ottweiler ha una storia variegata: aperto nel 1922 per la prima volta come scuola religiosa, venne chiuso per 9 anni nel 1948. Nella sua forma attuale la scuola esiste dal 1971.\nAccademia statale per la formazione artistico-culturale.\nDopo che l'Accademia statale, nel 2002, grazie al completamento di un'ala aggiuntiva, ha aumentato significativamente la sua attrattivit\u00e0 come istituzione di formazione ed aggiornamento delle associazioni artistico-culturali, \u00e8 cresciuta anche costantemente la sua importanza nel mondo culturale regionale e sovraregionale. Con il nuovo edificio ellittico e le grandiose aree di accesso e per gli spettatori l'Accademia \u00e8 divenuta un moderno complesso polifunzionale. La parete separatoria mobile rende possibili prove e spettacoli nelle condizioni acustiche pi\u00f9 ideali, su di un'area fruibile di .\nMonumenti.\nLa cittadina conserva ancora qualche spezzone di mura ed una bella torre con tetto a cuspide. Anche diverse case tardo medievali si sono conservate; alcune di esse sono state recentemente restaurate, donando all'insieme di edifici un'aria di storia che pu\u00f2 dare una spinta al turismo. Una lista dettagliata degli edifici di interesse storico, oltre ad interessanti fotografie, \u00e8 contenuta nella corrispondente voce in lingua tedesca di Wikipedia."}
{"id": "1194201", "revid": "767487", "url": "https://it.wikipedia.org/wiki?curid=1194201", "title": "Perl (Saarland)", "text": "Perl \u00e8 un comune tedesco di 6.666 abitanti, situato nel land del Saarland."}
{"id": "1194202", "revid": "114301033", "url": "https://it.wikipedia.org/wiki?curid=1194202", "title": "P\u00fcttlingen", "text": "P\u00fcttlingen \u00e8 una citt\u00e0 tedesca di 20.737 abitanti, situata nel land del Saarland."}
{"id": "1194203", "revid": "767487", "url": "https://it.wikipedia.org/wiki?curid=1194203", "title": "Quierschied", "text": "Quierschied \u00e8 un comune tedesco di 14.370 abitanti, situato nel land del Saarland."}
{"id": "1194204", "revid": "116435605", "url": "https://it.wikipedia.org/wiki?curid=1194204", "title": "Rehlingen-Siersburg", "text": "Rehlingen-Siersburg () \u00e8 un comune tedesco di abitanti, situato nel land del Saarland."}
{"id": "1194205", "revid": "116436028", "url": "https://it.wikipedia.org/wiki?curid=1194205", "title": "Riegelsberg", "text": "Riegelsberg \u00e8 un comune tedesco di abitanti, situato nel land del Saarland."}
{"id": "1194206", "revid": "118413262", "url": "https://it.wikipedia.org/wiki?curid=1194206", "title": "Saarlouis", "text": "Saarlouis () \u00e8 una citt\u00e0 tedesca di abitanti, situata nel land del Saarland. \nStoria.\nCon il trattato di Nimega (1678) la Lorena pass\u00f2 al Regno di Francia.\nLa citt\u00e0 venne fondata dal re di Francia Luigi XIV con il nome di Saar-Louis con decreto reale nel 1680 alla frontiera dell'antico Ducato di Lorena: il Re ordin\u00f2 di costruire una fortificazione per difendere il confine orientale della Francia sulle rive del fiume Saar; il famoso ingegnere militare S\u00e9bastien Le Prestre de Vauban costru\u00ec la citt\u00e0 secondo i piani di Thomas de Choisy, il primo governatore della citt\u00e0. Nel 1683 Luigi XIV visit\u00f2 la fortezza. Con il trattato di Rijswijk (1697) la Francia perdette la maggior parte della Lorena, che torn\u00f2 a essere indipendente, ma Saarlouis e le aree circostanti rimasero una exclave francese. \nDurante la Rivoluzione francese, la Lorena e Sarrelouis si alleano ai rivoluzionari contro la coalizione dei principi tedeschi alleati all'Inghilterra, i rivoluzionari cambiano il nome della citt\u00e0 in \"Sarrelibre\".\nNel 1815 riprende il nome di \"Sarrelouis\" e poco dopo, con il trattato di Parigi (1815), passa alla Prussia con il nome di \"Saarlouis\" (e l'intera regione assumer\u00e0 in seguito il nome di Saargebiet).\nDopo la Prima guerra mondiale, Saarlouis \u00e8 occupata dalla Francia, sotto il mandato della Societ\u00e0 delle Nazioni appartiene alla Saarland autonoma dal 1919 al 1935, nel 1935 entra a far parte della Germania nazista e nel 1936 \u00e8 unito con il comune di Fraulautern e ribattezzato \"Saarlautern\".\nNel 1945 durante l'occupazione francese della Saarland la citt\u00e0 riprende il nome di \"Saarlouis\" e il comune di Fraulautern ridiventa comune autonomo. Nel 1957 entra a far parte della Germania Ovest e successivamente della Germania riunificata.\nMonumenti e musei.\nCuore della citt\u00e0 \u00e8 il Gro\u00dfer Markt (\"Mercato Grande\"), piazza rettangolare realizzata insieme alla citt\u00e0 originaria tra il 1680 e il 1690 e originariamente denominata \"Place d'Armes\" (\"Piazza d'Armi\").\nIl Mercato Grande \u00e8 dominato dalla chiesa di San Luigi, chiesa cattolica fondata nel 1685. Tanto la chiesa quanto la piazza hanno subito numerose trasformazioni; in particolare, la facciata della chiesa, originariamente barocca, \u00e8 oggi neogotica e risale alla seconda met\u00e0 dell'Ottocento, mentre le fontane presenti al centro della piazza, eliminate nell'Ottocento, sono oggi sostituite da un'unica fontana dedicata alla Madonna (\"Marienbrunnen\"), inaugurata nel 1956.\nSui due lati opposti del Mercato Grande, il corso principale conduceva alle due porte dette Francese e Germanica; solo di questa seconda (Deutches Tor) rimangono oggi dei resti, insieme alle adiacenti casematte, mentre la prima \u00e8 ricordata solo nel nome dalla \"Franz\u00f6sische Stra\u00dfe\" (Via Francese).\nAl periodo della fondazione della citt\u00e0 risale anche il Canisianum, complesso del 1691 originariamente composto da una chiesa e un convento. Il convento \u00e8 scomparso, mentre nel 1840-1841 fu aggiunto un ospedale. La chiesa attuale risale al 1901 e si presenta in forme neoromaniche; sconsacrata nel 2007, \u00e8 stata riconsacrata nel 2012 e assegnata alla Fraternit\u00e0 sacerdotale San Pietro."}
{"id": "1194208", "revid": "116435709", "url": "https://it.wikipedia.org/wiki?curid=1194208", "title": "Saarwellingen", "text": "Saarwellingen () \u00e8 un comune tedesco di abitanti, situato nel land del Saarland."}
{"id": "1194209", "revid": "110157", "url": "https://it.wikipedia.org/wiki?curid=1194209", "title": "Schiffweiler", "text": "Schiffweiler \u00e8 un comune tedesco di 17.269 abitanti, situato nel land del Saarland."}
{"id": "1194212", "revid": "88740", "url": "https://it.wikipedia.org/wiki?curid=1194212", "title": "Schmelz", "text": "Schmelz \u00e8 un comune tedesco di abitanti, situato nel land del Saarland."}
{"id": "1194213", "revid": "116435755", "url": "https://it.wikipedia.org/wiki?curid=1194213", "title": "Schwalbach (Saarland)", "text": "Schwalbach \u00e8 un comune tedesco di abitanti, situato nel land del Saarland."}
{"id": "1194214", "revid": "110157", "url": "https://it.wikipedia.org/wiki?curid=1194214", "title": "Spiesen-Elversberg", "text": "Spiesen-Elversberg \u00e8 un comune tedesco di 12.819 abitanti, situato nel land del Saarland."}
{"id": "1194215", "revid": "1793900", "url": "https://it.wikipedia.org/wiki?curid=1194215", "title": "Sankt Wendel", "text": "Sankt Wendel (ufficialmente St. Wendel) \u00e8 un comune tedesco di 26.208 abitanti, situato nel land del Saarland."}
{"id": "1194216", "revid": "110157", "url": "https://it.wikipedia.org/wiki?curid=1194216", "title": "Sulzbach/ Saar", "text": "Sulzbach/ Saar \u00e8 un comune tedesco di 18.172 abitanti, situato nel land del Saarland."}
{"id": "1194217", "revid": "767487", "url": "https://it.wikipedia.org/wiki?curid=1194217", "title": "Tholey", "text": "Tholey \u00e8 un comune tedesco di 13.171 abitanti, situato nel land del Saarland."}
{"id": "1194218", "revid": "547034", "url": "https://it.wikipedia.org/wiki?curid=1194218", "title": "\u00dcberherrn", "text": "\u00dcberherrn \u00e8 un comune tedesco di abitanti, situato nel land del Saarland."}
{"id": "1194221", "revid": "767487", "url": "https://it.wikipedia.org/wiki?curid=1194221", "title": "Wadern", "text": "Wadern \u00e8 un comune tedesco di 17.006 abitanti, situato nel land del Saarland."}
{"id": "1194222", "revid": "116435795", "url": "https://it.wikipedia.org/wiki?curid=1194222", "title": "Wadgassen", "text": "Wadgassen () \u00e8 un comune tedesco di abitanti, situato nel land del Saarland."}
{"id": "1194223", "revid": "116435805", "url": "https://it.wikipedia.org/wiki?curid=1194223", "title": "Wallerfangen", "text": "Wallerfangen () \u00e8 un comune tedesco di abitanti, situato nel land del Saarland."}
{"id": "1194224", "revid": "767487", "url": "https://it.wikipedia.org/wiki?curid=1194224", "title": "Weiskirchen", "text": "Weiskirchen \u00e8 un comune tedesco di 6.416 abitanti, situato nel land del Saarland."}
{"id": "1194228", "revid": "289247", "url": "https://it.wikipedia.org/wiki?curid=1194228", "title": "Greco vutano", "text": ""}
{"id": "1194235", "revid": "1543377", "url": "https://it.wikipedia.org/wiki?curid=1194235", "title": "Adventure Game Interpreter", "text": "AGI (Adventure Game Interpreter) \u00e8 uno strumento di sviluppo utilizzato da Sierra Online per i suoi primi giochi d'avventura.\nIl primo gioco, \"King's Quest\", utilizzava un linguaggio chiamato \"Game Assembly Language\" (*.gal), progettato da Arthur Abraham. Quando il progettista se ne and\u00f2, Sierra non fu in grado di completare il gioco che doveva dimostrare la tecnologia dell'IBM PCjr. Allora la IBM don\u00f2 uno dei suoi prodotti, AGI, alla Sierra per permettere di continuare lo sviluppo di \"King's Quest\".\nQuando AGI debutt\u00f2 a met\u00e0 degli anni 1980, fu una tecnologia innovativa per quei tempi. Le versioni successivi sfruttavano le schede grafiche EGA a 16 colori.\nAlla fine degli anni 1980, la risoluzione dello schermo 160\u00d7200 inizi\u00f2 a mostrare i suoi limite e non poteva competere con altri motori come SCUMM della Lucasfilm Games, che aveva anche il supporto al mouse. Nel 1990, Sierra abbandon\u00f2 AGI e inizi\u00f2 ad utilizzare il motore SCI (Sierra's Creative Interpreter) per i suoi giochi d'avventura.\nIl sistema AGI inizialmente girava sulle piattaforme IBM PCjr e compatibili. Successivamente fu portato su altre piattaforme come Apple II, Apple II, Apple Macintosh, Amiga e Atari ST.\nLista di giochi AGI.\nQuesta \u00e8 una lista di giochi fatti da Sierra in ordine cronologico. "}
{"id": "1194243", "revid": "88740", "url": "https://it.wikipedia.org/wiki?curid=1194243", "title": "Weiss", "text": "Weiss o Wei\u00df (\"bianco\" in tedesco) pu\u00f2 riferirsi a:"}
{"id": "1194245", "revid": "36426", "url": "https://it.wikipedia.org/wiki?curid=1194245", "title": "Scettri", "text": ""}
{"id": "1194246", "revid": "13102", "url": "https://it.wikipedia.org/wiki?curid=1194246", "title": "Summer jamboree", "text": ""}
{"id": "1194248", "revid": "84184", "url": "https://it.wikipedia.org/wiki?curid=1194248", "title": "Mantelli", "text": ""}
{"id": "1194250", "revid": "729019", "url": "https://it.wikipedia.org/wiki?curid=1194250", "title": "Stazione di Torre Annunziata Citt\u00e0", "text": "La stazione di Torre Annunziata Citt\u00e0 \u00e8 una fermata ferroviaria posta sulla linea Napoli-Salerno, in prossimit\u00e0 del porto di Torre Annunziata.\nNonostante la sua posizione nel centro della citt\u00e0 (\u00e8 situata in piazza Nicotera dove ha sede l'edificio del Comune), la stazione, costituita da due binari passanti, viene poco sfruttata dal traffico ferroviario poich\u00e9, a partire dai primi anni 2000, vi si fermano solo alcuni treni metropolitani per Castellammare di Stabia e Napoli Campi Flegrei, nonostante il traffico pendolare si mantenga sempre su buoni livelli. Inoltre non \u00e8 pi\u00f9 dotata di biglietteria presidiata. \nDalla stazione \u00e8 possibile raggiungere a piedi il porto in pochi minuti.\nStoria.\n\u00c8 stata la prima stazione del territorio italiano, ad essere costruita su un viadotto ad arcate, per mano dell'ingegnere Armand Joseph Bayard de la Vingtrie nel 1841.\nTale stazione fu capolinea per tre anni, fino a quando la rete ferroviaria non raggiunse le nuove stazioni di Nocera Inferiore e Castellammare di Stabia.\nUnitamente a quella di Napoli Bayard fu concepita come stazione di prima categoria, essendo dotata di sala d'attesa per viaggiatori.\nFabbricato.\nIl corpo della stazione \u00e8 costituito da due corpi distaccati, entrambi aventi un piano terra ed un primo piano. Originariamente un fabbricato era per il servizio viaggiatori, l'altro per il caricamento e lo stoccaggio delle mercanzie. All'entrata in servizio i locali al piano terra erano suddivisi in:\nAl primo piano del primo fabbricato c'era l'abitazione dell'Ispettore della stazione, mentre nel secondo fabbricato gli alloggi del personale.\nIl viadotto.\nIl viadotto, noto anche come viadotto borbonico o trincerone ferroviario, \u00e8 una costruzione lunga 800 metri ed alta 10 metri, costituita da 59 arcate.\nAll'epoca della costruzione, essendo la zona litoranea un susseguirsi ininterrotto di orti, giardini e terreni di diversi privati, si rese necessario dotare ognuno di essi di un passaggio che dalla parte interna portasse verso il mare, in quanto il manufatto separa la citt\u00e0 dal litorale marino. Quindi si decise per la costruzione delle arcate, in numero tale da permettere ad ogni proprietario di avere libera circolazione verso l'arenile ed in epoca successiva verso il porto.\nCostruito con la stessa tecnica dei bastioni militari, la zona centrale del viadotto, priva di aperture, sostiene l'intera stazione. Prima di esso ci sono 37 arcate, di cui le prime 23 sono rinforzate con enormi blocchi di piperno aventi funzione di frangiflutti, in quanto all'epoca della costruzione era la parte a picco sul mare. A valle del viadotto centrale ci sono ulteriori 32 arcate che digradano man mano che ci si allontana dalla stazione.\nIl viadotto attraversava anche la foce del Canale Conte di Sarno che si riversava nel Mar Tirreno all'interno del porto di Torre Annunziata.\nNel 2017 iniziarono i lavori di riqualificazione del viadotto e delle arcate da parte di RFI, \"Progetto di Restyling Waterfront Oplontino\", grazie ad uno stanziamento europeo di 3,5 milioni di euro, che interess\u00f2 tutta l'area portuale di Torre Annunziata compresa la Stazione di Torre Annunziata Marittima.\nServizi.\nLa stazione dispone di:"}
{"id": "1194251", "revid": "36426", "url": "https://it.wikipedia.org/wiki?curid=1194251", "title": "Abbazie", "text": ""}
{"id": "1194253", "revid": "36426", "url": "https://it.wikipedia.org/wiki?curid=1194253", "title": "Gerberto d'Aurillac", "text": ""}
{"id": "1194254", "revid": "174925", "url": "https://it.wikipedia.org/wiki?curid=1194254", "title": "Domini di Weiss", "text": ""}
{"id": "1194255", "revid": "1305772", "url": "https://it.wikipedia.org/wiki?curid=1194255", "title": "Arco di Traiano", "text": ""}
{"id": "1194260", "revid": "585241", "url": "https://it.wikipedia.org/wiki?curid=1194260", "title": "Flavio Clemente", "text": ""}
{"id": "1194264", "revid": "819238", "url": "https://it.wikipedia.org/wiki?curid=1194264", "title": "Ferrovia Tirrenica", "text": "La ferrovia Tirrenica, nota in passato come \"ferrovia Maremmana\", \u00e8 una linea ferroviaria italiana che collega Livorno a Roma correndo lungo la costa tirrenica.\nLa linea \u00e8 una delle principali direttrici della rete ferroviaria dell'Italia centrale ed \u00e8 interessata, oltre che da numerose relazioni regionali, anche da servizi nazionali quali \"InterCity\" e \"Frecciabianca\". Il servizio passeggeri tra le stazioni di Roma Termini e Civitavecchia \u00e8 esercitato da Trenitalia nell'ambito del servizio suburbano FL5 ().\nStoria.\nLa Tirrenica fu aperta a tratti nel corso della seconda met\u00e0 del XIX secolo. Il primo tratto della linea, rappresentato dalla ferrovia Roma-Civitavecchia, fu inaugurato nel 1859; quattro anni dopo la ferrovia Leopolda venne allungata verso sud all'altezza di Livorno: il tracciato originale lasciava la stazione di Livorno Calambrone dirigendosi verso est, raggiungeva l'abitato di Collesalvetti e, attraversando l'entroterra toscano, si attestava presso Follonica. Nel 1864 la linea fu allungata sino a raggiungere il confine con lo Stato Pontificio, rappresentato dal fiume Chiarone, nel comune di Capalbio. I due tronchi Livorno-Chiarone e Civitavecchia-Roma furono uniti nel 1867: da allora fu possibile mettere in comunicazione la Toscana con Roma via treno, il mezzo di trasporto che in quegli anni stava rivoluzionando la mobilit\u00e0 in Italia.\nDa subito la ferrovia riscosse un notevole successo grazie alla rapidit\u00e0 con cui garantiva lo spostamento sia di passeggeri che di merci tra l'Italia centro-settentrionale e la citt\u00e0 eterna. Allo scopo di semplificare il tracciato e ridurre ulteriormente i tempi di percorrenza, nel 1871 fu aperto un raccordo che collegava lo scalo di Collesalvetti alla stazione di Pisa Centrale; ci\u00f2 provoc\u00f2 le proteste degli abitanti di Livorno, che di fatto si vedevano tagliati fuori dalla direttrice principale.\nProprio per non isolare l'abitato di Livorno e il suo importante porto, agli inizi del Novecento si decise di potenziare la ferrovia Tirrenica costruendo una variante di tracciato che semplificasse i collegamenti tra la citt\u00e0 labronica e Roma. I lavori iniziarono nel 1905 e si conclusero cinque anni dopo, con l'apertura della linea litoranea Livorno-Vada, che dato il notevole risparmio di tempo che permetteva acquist\u00f2 immediatamente una grande importanza a discapito del tracciato originario passante per Collesalvetti, che entr\u00f2 in una fase di declino.\nNegli anni il percorso della ferrovia non ha subito mutamenti di rilievo ed \u00e8 stato dotato dei pi\u00f9 moderni sistemi di controllo del traffico. L'ultima modifica al tracciato degna di nota risale al 1990, quando \u00e8 stata inaugurata una variante alle porte di Roma: il nuovo binario entrava nella capitale da ovest dopo aver lasciato la linea storica dopo la stazione di Maccarese, attraversando diverse gallerie e garantendo un notevole risparmio di tempo rispetto al percorso originario passante per Ponte Galeria, pi\u00f9 lungo e curvilineo e in parte condiviso con la ferrovia Roma-Fiumicino, che invece entrava nella citt\u00e0 eterna da sud.\nCaratteristiche.\nLa linea \u00e8 interamente a doppio binario ed \u00e8 elettrificata a in corrente continua. Lunga in totale , la ferrovia \u00e8 interessata sia dal traffico viaggiatori che da quello merci; i treni che la percorrono possono raggiungere velocit\u00e0 massime di in rango P, soprattutto nel tratto compreso fra le stazioni di Cecina e Montalto, che presenta un'andatura prevalentemente pianeggiante e pressoch\u00e9 rettilinea.\nPercorso.\nDalla stazione di Livorno Centrale il binario della ferrovia Tirrenica prosegue quello della ferrovia Leopolda in direzione sud. Correndo a ridosso del litorale tirrenico, la linea si congiunge alla ferrovia Pisa-Vada, tracciato originale della ferrovia Tirrenica, presso la stazione di Vada; dopodich\u00e9 il binario avanza verso meridione seguendo un percorso lineare e prevalentemente rettilineo fino a Follonica, dove il tracciato curva verso est e descrive un ampio cerchio intorno al montuoso retroterra di Punta Ala. In seguito la linea raggiunge Grosseto, supera facilmente i Monti dell'Uccellina e fiancheggia il Monte Argentario, prima di sconfinare in territorio laziale.\nSempre correndo nelle immediate vicinanze della costa, la ferrovia giunge a Civitavecchia e si collega alla ferrovia Roma-Civitavecchia, procedendo in direzione di Fiumicino. Poco dopo la stazione di Maccarese-Fregene il tracciato si sdoppia: la variante aperta nel 1990 piega verso est ed entra nell'abitato di Roma dopo aver superato numerose gallerie, mentre il percorso originario della linea, maggiormente lungo e curvilineo, entra nella capitale da sud, ricongiungendosi alla variante all'altezza della stazione di Roma Trastevere. Il tracciato si attesta infine presso la stazione di Roma Termini."}
{"id": "1194265", "revid": "1305772", "url": "https://it.wikipedia.org/wiki?curid=1194265", "title": "Callas (disambigua)", "text": ""}
{"id": "1194266", "revid": "587728", "url": "https://it.wikipedia.org/wiki?curid=1194266", "title": "Bandiera nera anarchica", "text": "La bandiera nera \u00e8 usualmente considerata il simbolo dell'anarchia.\nStoria.\nTale simbolo si diffuse rapidamente in tutto il mondo. Come esempio della sua diffusione basta citare che nel 1925 gli anarchici giapponesi formarono la \"Lega Nera\" e, quando la loro federazione si rifond\u00f2 nel 1945, il loro giornale fu chiamato \"\"Kurohata\", che significa \"Bandiera Nera\"\".\nSe si vanno a cercare le radici storiche della bandiera nera, si deve constatare che la sua origine \u00e8 piuttosto oscura. Secondo lo storico dell'anarchismo George Woodcock, la prima bandiera nera appare pubblicamente grazie alla pensatrice anarchica (ed eroina della Comune di Parigi) Louise Michel, che la fece sventolare il 9 marzo 1883 durante le manifestazioni dei disoccupati di Parigi.\nQuesta tesi \u00e8 stata storicamente contraddetta da ricerche pi\u00f9 recenti, le quali per\u00f2 non riescono a fare piena luce sulla precisa origine della bandiera. Quel che \u00e8 certo, \u00e8 che nei primi anni '80 del XIX secolo gli anarchici iniziano ad usare simboli nei quali \u00e8 presente il nero: \u00e8 il caso del gruppo di Chicago \"Internazionale Nera\", della rivista anarchica francese \"Le Drapeau Noir\" e della Radio della Federazione Anarchica di Parigi Radio Libertaire.\nFino ad ora, escluse poche tracce, non si trova l'uso della bandiera nera durante gli anni '70 del XIX secolo. Certamente non \u00e8 un caso poich\u00e9 in tale periodo gli anarchici hanno aderito a lungo alla Prima Internazionale, con conseguente uso della bandiera rossa.\nLo spostamento dalla bandiera rossa, simbolo della rivoluzione, verso quella nera va collocato storicamente proprio a cavallo tra gli anni '70 ed '80 del XIX secolo, periodo durante il quale si verifica il profondo cambiamento del movimento socialista. Il marxismo diviene la corrente predominante, passa dalla concezione rivoluzionaria della via da seguire a quella riformista e parlamentarista. Tale corrente principale del socialismo si appropria dell'uso della bandiera rossa."}
{"id": "1194268", "revid": "697352", "url": "https://it.wikipedia.org/wiki?curid=1194268", "title": "I guardiani della notte (romanzo Sergej Luk'janenko)", "text": "I guardiani della notte (nell'originale russo: \u041d\u043e\u0447\u043d\u043e\u0439 \u0434\u043e\u0437\u043e\u0440, No\u010dnoj Dozor) \u00e8 un romanzo di Sergej Luk'janenko, pubblicato nel 1998 e primo di una serie di sei romanzi, nota come \"Ciclo dei Guardiani\". Il genere dell'opera spazia dal fantasy al gotico all'horror, ambientandosi nella Mosca contemporanea.\nLa storia ruota attorno al confronto fra due fazioni opposte di esseri soprannaturali, chiamati Altri. Da una parte \u00e8 schierata la \"Guardia della Notte\", un'organizzazione che ha come obiettivo finale il bene del mondo, pur non essendo completamente estranea a sotterfugi e compromessi per riuscire a ottenere il suo scopo; dall'altra la \"guardia del giorno\", imperniata da una filosofia che difende la libert\u00e0 personale e considera gli umani indegni di tanta attenzione, disinteressandosi del loro destino.\nLa serie.\nIl Ciclo dei Guardiani \u00e8 composto dai seguenti libri:\nAmbientazione.\nNel nostro mondo non esiste solo la realt\u00e0 ordinaria, ma tutto \u00e8 immerso in una realt\u00e0 parallela, il \"Crepuscolo\", che assorbe e rilascia grandi quantit\u00e0 di \"Forza\". Alcuni esseri umani nascono con la facolt\u00e0 di percepire questa realt\u00e0 e di entrarvi attraverso la propria ombra: possono attingere alla Forza disponibile, che li rende capaci di poteri apparentemente sovrannaturali e li rende Altri. Ogni Altro, quando accede per la prima volta al Crepuscolo, si schiera per sempre in una delle due fazioni perennemente in lotta tra di loro: la Luce, che crede sia suo dovere proteggere e rendere migliori gli umani, e le Tenebre, che crede non esista alcun obbligo se non proteggere la propria libert\u00e0 personale.\nDopo millenni di guerra a tutto campo, nessuna delle due fazioni \u00e8 riuscita a prendere il sopravvento sull'altra ed entrambe, infine, si sono accorte che un conflitto aperto avrebbe portato inevitabilmente all'annientamento sia delle forze della Luce che delle forze delle Tenebre. Per questo motivo venne stipulato il Patto, che forza tutti gli Altri a mantenere quotidianamente un equilibrio precario tra le Forze. Tale equilibrio \u00e8 fatto rispettare dalle due Guardie: la Guardia della Notte \u00e8 composta da Altri della Luce (maghi comuni e particolari, specializzati in diverse forme di magia speculari a quelle degli Altri delle Tenebre) e vigila durante la notte l'operato delle Tenebre, mentre la Guardia del Giorno \u00e8 composta da Altri delle Tenebre (vampiri, mutantropi, streghe e stregoni, succubi e licantropi) e vigila durante il giorno l'operato della Luce."}
{"id": "1194275", "revid": "247222", "url": "https://it.wikipedia.org/wiki?curid=1194275", "title": "Big 12 Conference", "text": "La Big 12 Conference \u00e8 un'associazione sportiva di istituti statunitensi, membro della divisione I del National Collegiate Athletic Association per tutti gli sport.\n\u00c8 nata nel 1994 quando le otto componenti della \"Big Eight Conference\" si unirono a quattro fra i maggiori atenei texani che facevano fino ad allora parte della \"Southwest Conference\". Da sempre considerata fra le \"major conference\", la Big 12 raggruppa le maggiori scuole del Midwest, vale a dire quella fascia geografica che va dal Texas al Nebraska, conosciuta anche come regione delle grandi praterie. La conference ha nel football americano il suo sport pi\u00f9 popolare, ma anche la pallacanestro \u00e8 forte (su tutte Kansas ha una grande tradizione, ed \u00e8 stata allenata persino da James Naismith, l'inventore del gioco). La Big 12 ha sede a Dallas."}
{"id": "1194278", "revid": "80339", "url": "https://it.wikipedia.org/wiki?curid=1194278", "title": "Orekhovo-Zuevo", "text": ""}
{"id": "1194279", "revid": "174925", "url": "https://it.wikipedia.org/wiki?curid=1194279", "title": "Radio frequenze", "text": ""}
{"id": "1194286", "revid": "729019", "url": "https://it.wikipedia.org/wiki?curid=1194286", "title": "Gruppo Folcloristico Trevigiano", "text": "Gruppo Folcloristico Trevigiano \u00e8 un gruppo folcloristico fondato nel 1968, formato da un gruppo di amanti delle tradizioni locali. Il gruppo ripropone le tradizioni popolari della Marca Trevigiana attraverso spettacoli ed animazioni, nell'intento di recuperare voci, gesti, canti, balli e oggetti di una cultura popolare in trasformazione.\nSi esibisce solitamente con una trentina di elementi, ed \u00e8 composto da: un corpo di ballo (che rappresenta coppie di contadini), accompagnato da un gruppo di musicanti (con strumenti tradizionali) e da personaggi di contorno (venditori ambulanti e bambini). I costumi, i balli, i canti, la parlata sono tratti dal patrimonio etnografico, ma con caratterizzazioni psicologiche e vena umoristica.\nDal 1969 si esibisce anche all'estero, rappresentando la citt\u00e0 di Treviso in manifestazioni ed eventi. Si \u00e8 esibito in Portogallo, Spagna, Francia, Svizzera, Belgio, Germania, Austria, Polonia, Slovacchia, Repubblica Ceca, Iugoslavia, Croazia, Lituania, Romania, Grecia, Scozia, Finlandia, Russia e Australia.\nInoltre ogni anno, nell'ambito della Rassegna Internazionale del folclore, il gruppo invita della Marca Trevigiana i gruppi rappresentanti di quattro o pi\u00f9 zone del mondo, diversificate per collocamento territoriale, cultura e costumi.\nNel 2004 si \u00e8 formato anche un gruppo composto dai bambini e ragazzi dai 6 ai 14 anni chiamato \"le primue del folclore\". Si esibiscono nelle varie feste e sagre con balli, canti e proverbi del tempo passato che ricordano l'infanzia di un tempo."}
{"id": "1194287", "revid": "7", "url": "https://it.wikipedia.org/wiki?curid=1194287", "title": "Isola di Gallinara", "text": ""}
{"id": "1194297", "revid": "1305772", "url": "https://it.wikipedia.org/wiki?curid=1194297", "title": "Mega Express", "text": "Il Mega Express \u00e8 un traghetto di propriet\u00e0 della compagnia di navigazione Corsica Ferries - Sardinia Ferries. Costruito presso il Cantiere navale fratelli Orlando di Livorno insieme alla gemella \"Mega Express Two\", \u00e8 entrato in servizio nel 2001.\nCaratteristiche.\nLa nave \u00e8 mossa da quattro motori diesel W\u00e4rtsil\u00e4-NSD 12V46C, ciascuno erogante la potenza di 12600 kW a 500 giri/min, per un totale di 50400\u00a0kW. L'unit\u00e0 pu\u00f2 raggiungere i 29 nodi di velocit\u00e0 ed \u00e8 in grado di trasportare un massimo di 1800 passeggeri e 550 veicoli; in totale al suo interno sono presenti 300 cabine. A bordo della nave sono offerte varie tipologie di servizi: sono presenti un ristorante \"\u00e0 la carte\", un ristorante self-service, un bar, una caffetteria, una boutique, un'area giochi per bambini, una sala videogames, una piscina ed un solarium.\nCaratteristica singolare del \"Mega Express\" e del \"Mega Express Two\" \u00e8 la grande scala a chiocciola vetrata situata a poppa della nave."}
{"id": "1194302", "revid": "4175", "url": "https://it.wikipedia.org/wiki?curid=1194302", "title": "Torneo FIRA 1936", "text": "Il Torneo FIRA 1936, talora noto in italiano anche come Torneo delle quattro Nazioni, fu la 1\u00aa edizione del campionato europeo di rugby a 15 ideato dalla neo istituita FIRA (acronimo del francese \"F\u00e9d\u00e9ration Internationale de Rugby Amateur\", Federazione internazionale dilettantistica di rugby), organizzazione nata in alternativa e in contrapposizione all'anglofona International Rugby Football Board su iniziativa della federazione francese, esclusa nel 1931 dal Cinque Nazioni per professionismo e indisciplina.\nDelle altre Federazioni aderenti alla FIRA (, Catalogna, , Italia, , , e ) quella tedesca, quella italiana e quella rumena si accordarono ai francesi per partecipare a un torneo, organizzato a Berlino dalla Deutscher Rugby-Verband e disputatosi presso la sede del gruppo Berliner Sport Club.\nLa data e il luogo non furono casuali, perch\u00e9 la capitale del Terzo Reich di l\u00ec a poco meno di due mesi avrebbe ospitato i giochi della XI Olimpiade e la FIRA, in rotta con le quattro Nazioni anglosassoni (, , e ), stava cercando di far riammettere il rugby nel novero delle discipline olimpiche dopo l'ultima esperienza del 1924 a Parigi a seguito della quale l'International Rugby Football Board pose il proprio veto di fatto alla prosecuzione del torneo.\nLa competizione che si svolse, di fatto un campionato europeo, non ricevette mai, tuttavia, lo \"status\" di evento dimostrativo da parte del comitato organizzatore delle Olimpiadi berlinesi.\nTuttavia gli osservatori riconobbero che esso fu il torneo rugbistico a latere delle Olimpiadi meglio organizzato nonch\u00e9 pi\u00f9 qualificato a livello internazionale, potendo vantare alla partenza quattro rappresentative nazionali ufficiali e non club o citt\u00e0 come avvenuto in precedenza; ad aumentare il prestigio del torneo rileva il fatto che, comunque, ad arbitrare la finale fu il sudafricano van der Merve, appartenente a una Federazione dell'International Rugby Football Board.\nPer quanto riguarda il torneo in s\u00e9, esso si tenne con la formula dell'eliminazione diretta.\nLe due partite di semifinale si tennero il 15 maggio 1936 allo Sportplatz Grunewald di Berlino, e la , nella prima partita del torneo, batt\u00e9 25-5 la mentre l' fu sconfitta dalla per 8-19.\nLe due sconfitte si incontrarono per la finale del terzo posto e fu l' a prevalere sulla per 8-7, mentre invece nella gara di finale fu la a far prevalere la maggiore tecnica ed esperienza a vincere l'incontro con la per 19-14.\nI francesi si laurearono cos\u00ec campioni d'Europa per la prima volta, aggiudicandosi il primo dei loro 25 titoli continentali, e primo di nove consecutivi fino al 1968."}
{"id": "1194303", "revid": "633342", "url": "https://it.wikipedia.org/wiki?curid=1194303", "title": "Maddie", "text": ""}
{"id": "1194304", "revid": "287204", "url": "https://it.wikipedia.org/wiki?curid=1194304", "title": "Esteban", "text": ""}
{"id": "1194307", "revid": "633342", "url": "https://it.wikipedia.org/wiki?curid=1194307", "title": "Arwin", "text": ""}
{"id": "1194309", "revid": "80339", "url": "https://it.wikipedia.org/wiki?curid=1194309", "title": "Ju\u017eno-Sakhalinsk", "text": ""}
{"id": "1194310", "revid": "80339", "url": "https://it.wikipedia.org/wiki?curid=1194310", "title": "Oblast' di Sakhalin", "text": ""}
{"id": "1194311", "revid": "1590006", "url": "https://it.wikipedia.org/wiki?curid=1194311", "title": "Athara", "text": ""}
{"id": "1194314", "revid": "1305772", "url": "https://it.wikipedia.org/wiki?curid=1194314", "title": "Antonio Mancinelli", "text": "Biografia.\nAntonio Mancinelli nacque a Velletri probabilmente il 6 dicembre del 1451, frequent\u00f2 l'Universit\u00e0 di Perugia, dove si laure\u00f2 in legge, e l'Universit\u00e0 medicea di Pisa; all'Universit\u00e0 di Padova ottenne la laurea in medicina. Nel 1473 ebbe il primo incarico di docente della sua citt\u00e0 natale e qui cominci\u00f2 ad elaborare testi originali per l'insegnamento della lingua latina.\nLe sue opere che coprirono tutto il corso di studio del latino, dalla grammatica elementare alla retorica, furono subito considerate quanto di pi\u00f9 adatto alle esigenze dello studio scolastico. Nel 1486 si trasfer\u00ec a Roma dove, fino al 1491, ricopr\u00ec il ruolo di \"lector\" presso lo \"Studium Urbis\". In questo periodo ebbe modo di frequentare la restaurata Accademia Romana di Pomponio Leto, l'ultimo dei grandi umanisti del Quattrocento. Inizi\u00f2 quindi un viaggio itinerante che lo port\u00f2 ad insegnare nelle citt\u00e0 di Fano, Venezia, Velletri, Orvieto ed infine di nuovo all'Universit\u00e0 di Roma, in qualit\u00e0 di \"Professor humanitatis\" dove insegn\u00f2 fino al giorno della morte.\nMancinelli ebbe una profonda conoscenza dei classici latini, che egli contribu\u00ec a divulgare con commenti vasti e dotti. Tutti i suoi lavori furono accolti con entusiasmo dagli editori del tempo tanto che, agli inizi del XVI secolo, avevano visto la luce ben settanta edizioni delle sue opere, nei centri di maggior produzione editoriale di tutta Europa. L'umanista veliterno mantenne sempre un forte legame con la sua citt\u00e0 natale da lui celebrata con vanto come \"Volscorum insignis magna et populosa\" anche se una lunga serie di lutti lo aveva privato delle radici familiari. Un vuoto che egli super\u00f2 grazie alla sua intima religiosit\u00e0 che fece di lui un vero umanista cristiano. Nel suo pensiero, infatti, l'uomo si formava nel sapere degli antichi e si fortificava nella propria consapevolezza religiosa. L'educazione aveva il fine di formare l'uomo alla rinascita cristiana - realizzando l'ideale pedagogico - attraverso l'educazione classica, perfettamente armonizzabile con l'insegnamento cristiano.\nL'umanista veliterno mor\u00ec improvvisamente, probabilmente a Roma, agli inizi del 1505 all'et\u00e0 di cinquantatr\u00e9 anni. Le sue ossa furono poi traslate nella chiesa veliterna di San Francesco, dove una lapide lo avrebbe ricordato ai posteri fino agli inizi del XVIII secolo, quando lavori di profonda ristrutturazione ne dispersero anche l'ultima simbolica memoria."}
{"id": "1194315", "revid": "287204", "url": "https://it.wikipedia.org/wiki?curid=1194315", "title": "Echium vulgare", "text": "La viperina azzurra (Echium vulgare ) \u00e8 una pianta spontanea appartenente alla famiglia delle Boraginacee.\nDescrizione.\n\u00c8 una pianta erbacea biennale.\nPortamento.\nIl fusto si presenta eretto e ramificato, con un'altezza compresa tra i 20 e gli 80 centimetri. \u00c8 ricoperto da fitti peli rigidi.\nFoglie.\nLe foglia sono organizzate in rosetta basale, di forma lineare, lunghe tra i 6 ed i 10 centimetri e larghe tra 1 e 2 centimetri. Sono ricoperte da setole e da una morbida peluria.\nFiori.\nI fiori sono prodotti in infiorescenze a spiga, con la corolla lunga 1 o 2 centimetri e di colore variabile dal blu al rosso-rosaceo e con striature blu o rosse e rosa. Gli stami variano da 3 a 5 e sporgono dalla corolla. La fioritura avviene nel periodo compreso tra in mesi di giugno e ottobre.\nRadici.\nLa radice \u00e8 di tipo fittonante.\nDistribuzione e habitat.\nLa viperina azzurra \u00e8 diffusa in tutto il continente europeo. La si ritrova anche in Asia ed in America settentrionale ed in Cile.\nIl suo habitat naturale \u00e8 rappresentato da terreni incolti e pascoli ad altitudini comprese tra 0 e 1.200 metri.\nUsi.\nL'erba viperina \u00e8 una pianta mellifera, i fiori sono molto bottinati dalle api, grazie alla lunga fioritura: da cui si pu\u00f2 produrre del miele, anche monoflorale, ma solo nelle poche zone dove se ne trova in quantit\u00e0 sufficiente.\nUso in medicina popolare.\nUn infuso di erba viperina permette di curare infezioni locali derivanti, per esempio, da onicocriptosi. Il procedimento di preparazione prevede:"}
{"id": "1194316", "revid": "1444886", "url": "https://it.wikipedia.org/wiki?curid=1194316", "title": "Collegio dei Savi", "text": "Il Collegio dei Savi o Eccellentissimo Collegio, pi\u00f9 semplicemente, Collegio era un organo della Repubblica di Venezia. Uno tra i pi\u00f9 antichi organi costituzionali dello Stato veneziano, fu istituito nel 1380 per limitare i poteri del doge e costituiva in pratica il consiglio dei ministri della Repubblica. I suoi membri erano chiamati \"Savi\", cio\u00e8 \"saggi\", e si componeva inizialmente di soli sei membri, nominati in misura di uno per ciascun sestiere della citt\u00e0, poi aumentati di numero con l'espandersi dei domini veneziani sino a comporsi di:\nQuest'organo disponeva quindi di funzioni esecutive e nei casi in cui veniva presieduto dalla Serenissima Signoria assumeva il nome di Pieno Collegio e dava atto alle lettere ducali e ai decreti dello Stato. Dal 1520 i suoi potere venne ampliato all'emanazione dei decreti durante le vacanze del Senato. Il collegio riceveva gli ambasciatori esteri, i nunzi delle citt\u00e0 sottomesse e i messi ecclesiastici.\nIl collegio si riuniva in Palazzo Ducale in una apposita sala detta \"Sala del Collegio\", adiacente a quella del \"Senato\"."}
{"id": "1194317", "revid": "1833487", "url": "https://it.wikipedia.org/wiki?curid=1194317", "title": "La Suprema", "text": "La Suprema \u00e8 un traghetto di propriet\u00e0 della compagnia marittima Grandi Navi Veloci. \u00c8 stato costruito nei Nuovi Cantieri Apuania ed \u00e8 stato varato nell'agosto 2002.\nCaratteristiche.\nSeconda unit\u00e0 della Classe La Superba, al momento del completamento \"La Suprema\" era il pi\u00f9 grande traghetto passeggeri in servizio nel Mediterraneo, insieme al gemello \"La Superba\"; le due navi sono state superate per dimensione dal \"Cruise Roma\" della Grimaldi Lines, completato nel 2008. Costata circa 120 milioni di dollari, la nave pu\u00f2 trasportare passeggeri alloggiati in 567 cabine e 940 poltrone e automobili distribuite su quattro garage, con una capacit\u00e0 totale di metri lineari di carico.\nI servizi di bordo includono un ristorante \"\u00e0 la carte\" con 404 posti a sedere, un ristorante self-service con 402 posti a sedere, sei bar, dei quali uno panoramico, piscine, palestra, idromassaggio, negozi, boutique, \"slot machine\", sale da gioco, salotti per la lettura, teatro, cinema, discoteca da 176 posti e una cappella. Delle 567 cabine, 31 sono suites doppie, 6 sono suites presidenziali con balcone e 4 sono attrezzate per accogliere passeggeri disabili.\nPropulsione.\n\"La Suprema\" \u00e8 dotata di quattro motori W\u00e4rtsil\u00e4 16V46C, che sviluppano una potenza complessiva di . Spinta da due eliche quadripala a passo variabile, pu\u00f2 raggiungere una velocit\u00e0 massima di circa 31 nodi. La nave monta due bow thrusters per una potenza complessiva di mentre la corrente elettrica e i servizi di bordo sono garantiti da quattro generatori W\u00e4rtsil\u00e4 che sviluppano, complessivamente, \nServizio.\n\"La Suprema\" fu varata ai Nuovi Cantieri Apuania nell\u2019agosto 2002, entrando in servizio nel maggio 2003 sulla rotta Genova-Porto Torres. Negli anni seguenti la nave e la gemella \"La Superba\" furono impiegate su diversi collegamenti della compagnia italiana, tra i quali la linea Genova-Palermo. Occasionalmente \"La Suprema\" \u00e8 stata utilizzata anche per mini-crociere nel Mediterraneo, soprattutto nel periodo di Capodanno.\nNel febbraio 2008 la compagnia vietnamita Vinashin Shipping si accord\u00f2 con GNV per l'acquisto di entrambe le unit\u00e0 al termine della stagione estiva, ma il costo elevato delle due unit\u00e0 pose termine alla trattativa. \"La Suprema\" e \"La Superba\" rimasero quindi in servizio per GNV, continuando a essere impiegate nei collegamenti su Sicilia e Tunisia. Nell'autunno 2017 \"La Suprema\" fu ormeggiata a Portorico, dove fu impiegata come alloggio per il personale impiegato nei soccorsi alla popolazione dell'isola, colpita da un forte uragano.\nDal 22 ottobre 2020 fino al 31 gennaio 2021 la nave \u00e8 stata noleggiata dallo stato italiano come nave quarantena per i migranti sbarcati a Lampedusa\nE ha operato nei seguenti porti Lampedusa, Palermo, Augusta, come nave da quarantena per \u013e emergenza sbarchi in Sicilia. "}
{"id": "1194322", "revid": "256896", "url": "https://it.wikipedia.org/wiki?curid=1194322", "title": "Associazione Nazionale dei Costruttori Edili", "text": ""}
{"id": "1194326", "revid": "84184", "url": "https://it.wikipedia.org/wiki?curid=1194326", "title": "Omologazione", "text": " \nIl termine omologazione, dalla lingua greca \"homologos (\u03bf\u03bc\u03cc\u03bb\u03bf\u03b3\u03bf\u03c2)\", traducibile come \"convenzione\", si usa in vari campi per unificare tra loro oggetti precedentemente differenti o per garantire che un prodotto sia corrispondente ad un campione depositato quale modello o in generale a delle specifiche tecniche spesso definite all'interno di standard o normative.\nUn uso erroneo, \u00e8 ad esempio quello di utilizzare il termine \"omologazione\" per indicare l\"'equipollenza \"tra vari titoli di studio all'interno di una o pi\u00f9 nazioni; in Italia il termine viene per lo pi\u00f9 associato al campo dei veicoli, ma pu\u00f2 essere esteso col medesimo significato generale ad altri ambiti di produzione quali ad esempio nel campo della meccanica motoristica, gli accessori veicolistici (caschi, seggiolini, cerchi, ecc.).\nOmologazione automobilistica.\nL'omologazione \u00e8 la procedura con la quale l'autorit\u00e0 designata dichiara che un tipo di veicolo, sistema, componente \u00e8 conforme alle pertinenti disposizioni amministrative e prescrizioni tecniche. Per tipo s'intende: marca, modello, variante/versione. Anche i prodotti che sono commercializzati come accessori o ricambi vanno omologati.\nL'omologazione \u00e8 quindi una convalida rilasciata da un ente designato, solitamente di emanazione governativa o, se impresa privata (ad esempio un Organismo di certificazione), accreditato da un'autorit\u00e0 governativa.\nIl \"numero di omologazione\" o \"codice di omologazione\" \u00e8 un codice alfanumerico che caratterizza ogni tipo di veicolo ed individua univocamente i dati tecnici (tipo di motore, tipo di carrozzeria, numero di posti, dimensioni caratteristiche, ecc.) che vengono annotati nel documento di circolazione.\nRiguarda un determinato modello di veicolo e non va confusa con l'immatricolazione che invece \u00e8 relativa ad uno specifico esemplare di veicolo (matricola) del dato modello. Generalmente l'immatricolazione richiede l'esistenza di una omologazione.\nUtilit\u00e0 dell'omologazione.\nL'omologazione consente un corretto utilizzo del veicolo da parte del conducente, lo svolgimento delle verifiche e dei controlli previsti ai sensi delle vigenti disposizioni di legge a tutti gli organi appositamente preposti. Inoltre il codice di omologazione rappresenta il codice tecnico di riferimento pi\u00f9 importante per l'identificazione delle caratteristiche tecniche del veicolo a partire dal momento in cui viene immatricolato.\nUbicazione dell'omologazione.\nDetto codice viene indicato: nei documenti di origine del veicolo (certificato di origine o dichiarazione di conformit\u00e0), nei documenti di circolazione (carta di circolazione o certificato di idoneit\u00e0 tecnica), su apposita targhetta identificativa ancorata alla carrozzeria del veicolo.\nTipi di omologazioni.\nLe omologazioni si possono suddividere in nazionali e comunitarie.\nNormativa.\nDa punto di vista normativo l'omologazione \u00e8 definita come \"la procedura con cui uno Stato membro certifica che un tipo di veicolo, sistema, componente o entit\u00e0 tecnica \u00e8 conforme alle pertinenti disposizioni amministrative e prescrizioni tecniche\". Le norme riguardanti l'omologazione dei veicoli hanno origine nazionale, tuttavia alcuni istituti sovranazionali hanno adottato normative comuni.\nNella Comunit\u00e0 Economica Europea.\nNel 2007, la Comunit\u00e0 economica europea si dot\u00f2 della prima \"direttiva quadro\", la Direttiva 2007/46/CE, che regolava l'ambito dell'omologazione dei veicoli a motore, loro rimorchi e componenti.\nLa direttiva \u00e8 stata sostituita e completata dal Regolamento UE 2018/858, valido dal 20 settembre 2020, che copre anche l'aspetto della \"vigilanza\" del mercato dei \"veicoli a motore e dei loro rimorchi, nonch\u00e9 dei sistemi, dei componenti e delle entit\u00e0 tecniche indipendenti destinati a tali veicoli\".\nDal 2013, contemporaneamente, esiste una normativa europea dedicata ai veicoli agricoli e forestali non coperti dai regolamenti sopra citati, il Regolamento UE 167/2013 (detta \"Mother Regulation\"), ed una dedicata ai veicoli a due e tre ruote e quadricicli, il Regolamento UE 168/2013.\nLa Direttiva 2007/46 nasceva come evoluzione delle direttive nazionali, con lo scopo di armonizzare i requisiti e gli standard costruttivi, di sicurezza e inquinamento, nonch\u00e9 facilitare la commercializzazione dei veicoli in ambito europeo. Uno strumento chiave \u00e8 la \"omologazione comunitaria CE\" che, in aggiunta all'istituto dell\"'omologazione nazionale,\" permette di omologare un veicolo in uno qualunque degli stati membri pur garantendo la validit\u00e0 dell'omologazione in tutta la comunit\u00e0 europea.\nSono generalmente esclusi dall'ambito di applicazione i mezzi non destinati alla circolazione stradale, tra cui i cingolati e i mezzi progettati ad uso esclusivo delle forze armate.\nA seguito dell'omologazione comunitaria, il produttore pu\u00f2 emettere un Certificato di Conformit\u00e0 (CoC, \"Certificate of Conformity\") che accompagna ciascun veicolo completo, incompleto o completato, fabbricato in conformit\u00e0 del tipo di veicolo omologato.\nRimangono contemplate anche omologazioni di piccole serie o individuali, che prevedono la possibilit\u00e0 di non rispettare tutte le prescrizioni valide per l'omologazione comunitaria, a condizione di garantire sufficiente rispetto dei principi di sicurezza comunitari tramite \"prescrizioni alternative\". Tuttavia la validit\u00e0 di tali omologazioni sono ristrette al territorio dello stato che le ha rilasciate, a cui il costruttore pu\u00f2 richiedere l'invio ad un secondo stato membro a cui ne richieda la \"nazionalizzazione\", da cui pu\u00f2 pretendere risposta entro 60 giorni. Il secondo stato pu\u00f2 decidere di rifiutare la \"nazionalizzazione\" solo se pu\u00f2 dimostrare fondati motivi di non equivalenza.\nI veicoli e sistemi omologati sono generalmente marchiati con marchio CE normato, secondo paese di omologazione, regolamento e, se previsto, la classe.\nLe norme tecniche adottate dalla Comunit\u00e0 Europea sono i regolamenti UNECE.\nCommissione \u00e8 assistita da un comitato denominato \"Comitato tecnico Veicoli a motore\" (CTVM).\nTipologie normate.\nSi definiscono le seguenti tipologie a seconda della validit\u00e1 territoriale:\nE a seconda della struttura:\nIn Italia.\nNella normativa della Repubblica Italiana, l'omologazione dei veicoli \u00e8 sempre stata capitolo di competenza del Ministero delle Infrastrutture e dei Trasporti, nello specifico del ramo del DTNAGP.\nL'omologazione di un tipo di veicolo o componenti \u00e8 strettamente propedeutica all'immatricolazione o alla sua commercializzazione. In Italia essa \u00e8 competenza principale della sede centrale del MIT e dei CPA per le omologazioni individuali e per le nazionali di macchine agricole e forestali, tuttavia a seguito della traduzione della Direttiva 2007/46/CE \u00e8 ammessa l'omologazione armonizzata comunitaria (CE) effettuata anche in altri stati membri."}
{"id": "1194327", "revid": "29244", "url": "https://it.wikipedia.org/wiki?curid=1194327", "title": "Erba viperina", "text": ""}
{"id": "1194330", "revid": "4175", "url": "https://it.wikipedia.org/wiki?curid=1194330", "title": "Torneo FIRA 1937", "text": "Il Torneo FIRA del 1937 fu la 2\u00aa edizione del campionato europeo di rugby a 15 organizzato dalla FIRA.\nSi tenne tra il 10 e il 17 ottobre 1937 a Parigi e fu vinto per la seconda volta consecutiva dalla , che in finale ebbe la meglio sull' per 43 a 5.\nStoria.\nUn anno dopo la prima edizione, tenutasi a margine dei Giochi Olimpici di Berlino, fu organizzato un nuovo campionato a Parigi, in occasione dell'Esposizione universale di quell'anno.\nParteciparono le stesse Nazionali dell'anno precedente con l'aggiunta di e che partirono dai turni preliminari, rispettivamente contro e .\nLa , in finale contro l', biss\u00f2 il successo della prima edizione vincendo 43-5 l'incontro decisivo."}
{"id": "1194333", "revid": "1711941", "url": "https://it.wikipedia.org/wiki?curid=1194333", "title": "Tol Brandir", "text": "Tol Brandir \u00e8 un'isola di Arda, l'universo immaginario fantasy creato dallo scrittore inglese J.R.R. Tolkien. \u00c8 un'isola molto impervia e con pareti a picco nel mezzo del lago Nen Hithoel. Questo lago si forma con le acque del fiume Anduin, le quali proseguono nelle Cascate di Rauros. Ai lati del lago si trovano due colline che erano servite in passato al Regno di Gondor come punti di osservazione: Amon Hen a ovest e Amon Lhaw a est. Secondo la leggenda, nessuno ha mai messo piede sull'isola di Tol Brandir.\nEtimologia.\nTol Brandir significa \"Isola Alta\" in Sindarin, lingua usata dagli Elfi. Gli Uomini invece la chiamarono \"Tindrock\", nome che si fa risalire all'Antico inglese, lingua amata da Tolkien. \"Tind\" significa appunto \"tagliente\", in questo caso \"roccia appuntita\"."}
{"id": "1194336", "revid": "46291", "url": "https://it.wikipedia.org/wiki?curid=1194336", "title": "Fritillaria montana", "text": "La meleagride minore (Fritillaria montana ) \u00e8 una pianta perenne monocotiledone appartenente alla famiglia delle Liliacee.\nDescrizione.\nSpecie tipica dei pascoli e dei luoghi rocciosi, dei monti, \u00e8 una pianta esile con un bulbo ricoperto da tuniche biancastre, da cui si erge un gracile scapo lungo 20\u201340\u00a0cm, che porta foglie lineari-lanceolate, opposte o riunite in verticilli di 3, o pi\u00f9 raramente disposte in ordine sparso, e solcate profondamente da nervature parallele, i fiori sono reclinati, con un perigonio campanulato, di petali ovoidali-oblunghi di colore vinoso-porporino, pi\u00f9 o meno variegati a scacchiera, con una fossetta nettarifera ovoidale-oblunga, ha 6 stami e un pistillo con ovario supero, frutto a capsula ovoidale lungo 15\u201320\u00a0mm."}
{"id": "1194339", "revid": "486946", "url": "https://it.wikipedia.org/wiki?curid=1194339", "title": "Meleagride minore", "text": ""}
{"id": "1194342", "revid": "767487", "url": "https://it.wikipedia.org/wiki?curid=1194342", "title": "Passi furtivi in una notte boia", "text": "Passi furtivi in una notte boia - Zelmaide \u00e8 un film del 1976 diretto da Vincenzo Rigo e tratto dal romanzo di Giorgio Santi \"Zelmaide, un colpo in tre atti\". La pellicola \u00e8 interpretata da Walter Chiari, Carmen Villani e Gianni Cavina. Gli esterni del film sono stati girati nel centro storico di Riolo Terme (RA), di cui si riconosce la rocca medievale.\nTrama.\nA Castello di Imola, la cameriera Ida (alias Zelmaide) serve presso il Bar Ranieri con la speranza di diventarne presto la proprietaria. Le sue entrate, per\u00f2, sono limitate e anche quelle del fidanzato amante Pompeo Piretti, tecnico della SIP, sono insufficienti per realizzare il sogno. Per questo i due sono allettati dal piano del geometra Marchesi per svaligiare la banca locale. Nel frattempo, anche il ragioniere Evaristo Dolci predispone un piano analogo, ricorrendo per\u00f2 a Pasquale Licata, che svela tutto al maresciallo dei Carabinieri, il quale inizia una stretta sorveglianza con microspie e pedinamenti. Nonostante la assoluta incapacit\u00e0 di Marchesi, la doppia operazione favorisce la banda di Ida grazie alla prontezza di Piretti. Il trio riesce a portare a termine il colpo appropriandosi di una grossa somma di denaro, mezzo miliardo di lire, e facendo finire nelle maglie della giustizia la banda rivale. Ida, che si rivela essere il cervello e il capo della banda, riesce a comprare l'albergo e il bar che assumono il nome di Zelmaide. Quando Ida e il geometra Marchesi prospettano la possibilit\u00e0 di ripetere il colpo, il Piretti prende il largo per paura."}
{"id": "1194343", "revid": "29244", "url": "https://it.wikipedia.org/wiki?curid=1194343", "title": "Chrysanthemum leucanthemum", "text": ""}
{"id": "1194344", "revid": "599013", "url": "https://it.wikipedia.org/wiki?curid=1194344", "title": "FBW GTr51 SWS BBC", "text": "FBW GTr51 SWS MFO \u00e8 un modello di filobus snodato realizzato in Svizzera sul finire degli anni '50 e la met\u00e0 degli anni '60.\nCaratteristiche.\n\u00c8 un filobus snodato a tre assi lungo 17 metri con guida a sinistra, sei porte, parabrezza trapezoidale leggermente spiovente, prodotto dall'industria elvetica FBW (\"Franz Brozincevic &amp; Cie, Wetzikon\") con carrozzeria della Schlieren (SWS) ed equipaggiamento elettrico della Oerlikon (MFO).\nDiffusione.\nEra un modello presente in alcune citt\u00e0 della Svizzera fino agli anni '90, quando gli esemplari ancora funzionanti furono in parte acquistati da alcune aziende di trasporto pubblico esterne al territorio elvetico.\nCile.\nNel 1991 6 veicoli FBW GTr51 di Zurigo della serie 101-133 (1957-1964) giunsero in due tempi a Valpara\u00edso, perch\u00e9 acquistati dalla locale \"Empresa de Transportes Colectivos El\u00e9ctricos\" (ETCE) ed iniziarono a circolare con la livrea azzurra e le matricole aziendali attribuite a Zurigo: 105, 107, 109, 111, 129 e 132. Successivamente, mentre la 105 (raffigurata nella scheda) e la 111 continuarono il servizio in questa citt\u00e0, le vetture 107, 109, 129 e 132 furono trasferite a Santiago per la riapertura della rete filoviaria dove furono riclassificate rispettivamente 501, 502, 503 e 504; richiusa nel 1994 la rete della capitale cilena questi filosnodati tornarono a Valpara\u00edso, conservando le matricole attribuite a Santiago (nn. 501-504).\nRomania.\nA Sibiu nel deposito aziendale della TurSib giace, in parte cannibalizzato, l'ultimo FBW GTr51 del 1959, classificato col numero 217 e proveniente da Losanna."}
{"id": "1194346", "revid": "1543377", "url": "https://it.wikipedia.org/wiki?curid=1194346", "title": "Jaime Penedo", "text": "Carriera.\nClub.\nHa iniziato la sua carriera nell'Arabe Unido, squadra panamense, nel 2003, per la quale ha giocato fino al 2005, anno in cui \u00e8 stato acquistato dal Cagliari. Nella squadra sarda \u00e8 addirittura il quinto portiere dietro ad Antonio Chimenti, Andrea Campagnolo, l'uruguagio Fabi\u00e1n Carini e il primavera Simone Aresti, e come se non bastasse il suo trasferimento \u00e8 stato molto controverso con un giallo dovuto al fatto che non si fosse presentato in Sardegna, tardando il proprio trasferimento dall'estate al gennaio 2006, tanto che dopo 2 mesi, dopo aver fallito un provino con il Celta Vigo, si \u00e8 trasferito sempre in Spagna all'Osasuna, squadra in cui ha nuovamente militato come portiere di riserva, giocando solamente con la squadra B e mai con la prima.\nNel 2006, dopo 1 anno non fortunato in Europa, torna all'Arabe Unido.\nNel 2007 si trasferisce al CSD Municipal, in Guatemala.\nIl 24 gennaio 2019 ha annunciato il suo ritiro dal calcio.\nNazionale.\nEsordisce in nazionale nel 2003. Viene premiato miglior portiere della CONCACAF Gold Cup 2013.\nViene convocato per la Copa Am\u00e9rica Centenario del 2016, e successivamente per i Mondiali 2018. Dopo il mondiale in Russia ha lasciato la nazionale."}
{"id": "1194348", "revid": "46291", "url": "https://it.wikipedia.org/wiki?curid=1194348", "title": "Anthericum liliago", "text": "La liliagine (Anthericum liliago ) \u00e8 una pianta della famiglia delle Asparagaceae."}
{"id": "1194349", "revid": "29244", "url": "https://it.wikipedia.org/wiki?curid=1194349", "title": "Liliagine", "text": ""}
{"id": "1194350", "revid": "1632387", "url": "https://it.wikipedia.org/wiki?curid=1194350", "title": "Avogadoria de Comun", "text": "L'Avogadoria de Com\u00f9n, letteralmente \"avvocatura comunale\", era un'istituzione della Repubblica di Venezia, i cui membri, chiamati a\"vogadori de com\u00f9n\", erano incaricati di curare e difendere gli interessi del \"Commune Veneciarum\", cio\u00e8 l'insieme delle famiglie patrizie al governo della citt\u00e0 di Venezia, con modalit\u00e0 simili a quelle di una moderna Avvocatura dello Stato.\nStoria.\nSecondo alcuni studiosi, l'Avogadoria fu creata nell'anno 864, anche se le ipotesi pi\u00f9 accreditate ne indicano la costituzione nel XII secolo, durante il dogado di Sebastiano Ziani, tra il 1172 ed il 1178, oppure nel 1180, essendo doge Orio Mastropiero tra il 1178 ed il 1192. Gli avogadori venivano eletti dal Senato in numero di tre, e la loro nomina doveva essere confermata dal Maggior Consiglio. Restavano in carica per sedici mesi e, nello svolgimento delle loro funzioni, erano tenuti ad indossare una toga viola e una stola purpurea. Quando lo Stato veneziano si estese, si avvert\u00ec l'esigenza di destinare l'Avogadoria alla cura degli affari dello Stato \"da terra\" come di quelli dello Stato \"da mar\". Perci\u00f2, gi\u00e0 nella seconda met\u00e0 del XIII secolo, l'Ufficio venne diviso in due \u201csezioni\u201d: \"de intus\", con competenza su Venezia, spesso coadiuvati dagli Ufficiali \"al cattaver\", sorta di ispettori doganali con funzioni giudiziarie; \"de foris\", competenti per lo Stato \"da terra\". Con la fine della Serenissima, nel 1797, anche l'Avogadoria de Comun, come gli altri organi dello Stato veneziano, cess\u00f2 le sue funzioni.\nFunzioni.\nCompito di questa magistratura era la tutela degli interessi del \"Commune Veneciarum\", vale a dire l'insieme delle famiglie costituenti il patriziato veneziano, nonch\u00e9, pi\u00f9 in generale, della legalit\u00e0 costituzionale dello Stato. Al fine di rendere effettive tali funzioni, agli avogadori furono da subito conferiti notevoli poteri di controllo e di ispezione, di natura perlopi\u00f9 requirente ma anche con talune funzioni giudicanti: tale organo, infatti, aveva competenza istruttoria e di pubblica accusa nei processi civili e penali, non rientranti nella competenza del Consiglio dei Dieci, nonch\u00e9 di giudice intermedio d'appello prima del doge. La competenza civile, tuttavia, fu progressivamente affidata ad altre magistrature, mentre quella penale fu potenziata nel corso del tempo, in particolare con le deliberazioni del Maggior Consiglio del 4 settembre 1352 e del 26 aprile 1468, anche se alcune minori funzioni civili rimasero sempre in capo agli avogadori. Altre importanti competenze penali erano l'indagine sulla violazione delle leggi marittime dietro denuncia dei marinai, la rivendica dei beni pubblici, l'esecuzione delle sentenze di confisca e la raccomandazione, rivolta al doge e alla signoria, di fare eseguire le sentenze di diverso contenuto.\nParticolarmente significative, e in un certo senso caratterizzanti tale magistratura, erano, per\u00f2, le funzioni di tutela della legalit\u00e0 e dell'assetto costituzionale, che univano i descritti poteri giudiziari inquirenti alla supervisione sull'operato degli altri organi della Repubblica. In particolare, agli avogadori era demandato di ispezionare le scritture contabili dei Camerlenghi (i magistrati addetti alle pubbliche finanze, che risiedevano nell'omonimo palazzo affacciato sul Canal Grande) e di rivedere le casse degli uffici di San Marco e di Rialto, bollandone gli scrigni. Inoltre, essi promuovevano l'accusa avanti al Maggior Consiglio contro i singoli componenti del Consiglio medesimo e, a partire dal 1400, potevano rinviare a giudizio anche il Doge; avevano diritto di rivolgere interrogazioni ai membri della Signoria, che erano tenuti a rispondervi; potevano opporsi all'assunzione o all'esercizio di cariche pubbliche da parte di persone a cui fosse stato contestato un addebito; potevano ammonire i magistrati e sottoporli ad ammende, indagandoli in ipotesi di denunce per corruzione e trascinandoli a processo avanti al Supremo Tribunale della Quarantia; potevano, soprattutto, mediante una procedura chiamata \u201cintromettere\u201d, sospendere ed impugnare l'esecuzione di qualsiasi decreto dei tribunali veneziani, e persino le delibere del Maggior Consiglio e del Consiglio dei Dieci, che ritenessero pregiudizievoli per il bene pubblico.\nAltri compiti di matrice costituzionale, invece, riguardavano l'attivit\u00e0 deliberativa e certificativa: infatti, nessuna risoluzione del Senato (detto anche Consiglio dei Preg\u00e0di) o del Maggior Consiglio era regolarmente assunta senza la presenza di almeno un Avogador de Comun. Inoltre, spettava all'Avogadoria la conservazione di tutti gli ordini del Maggior Consiglio e dei \"secreta\" dei Pregadi, affinch\u00e9 tali documenti potessero essere prodotti nelle successive riunioni di tali assemblee, con ordine della loro osservanza. Inoltre, unitamente ai Signori di Notte al Civil, gli Avogadori esercitavano funzioni di supplenza di altri uffici nei periodi di vacanza dogale.\nCome \u00e8 intuibile, il potere che la carica di Avogador conferiva, era molto esteso, cos\u00ec da rendere necessario il suo affidamento solo a personalit\u00e0 gi\u00e0 fornite di comprovata esperienza nell'esercizio dei pubblici uffici. Inoltre, al fine di evitare conflitti di interessi e deviazioni autoritarie dello Stato, erano esclusi dalla nomina ad Avogadori de Comun i figli e i fratelli del Doge, e su di essi vigilava il Consiglio dei Dieci, che poteva richiamare gli Avogadori all'esercizio delle loro funzioni o, nei casi pi\u00f9 gravi, citarli avanti al Supremo Tribunale della Quarantia."}
{"id": "1194352", "revid": "1718925", "url": "https://it.wikipedia.org/wiki?curid=1194352", "title": "La principessa sul pisello", "text": "La principessa sul pisello (\"Prindsessen paa \u00c6rten\") \u00e8 una fiaba danese scritta da Hans Christian Andersen nel 1835. Fa parte del primo volume di fiabe di Andersen, \"Eventyr, fortalte for B\u00f8rn\".\nMalgrado non sia stata riscontrata alcuna versione orale danese della fiaba precedente alla pubblicazione, Andersen dichiar\u00f2 di averla sentita raccontare quando era bambino.\nLa storia.\nUn principe vive in un regno prospero. Raggiunta la giusta et\u00e0, sua madre, la regina, decide che \u00e8 venuto il momento di cercargli una sposa. Il principe non intende sposare una ragazza qualsiasi, ma una donna che si dimostri una \"vera principessa\", quindi viaggia per il mondo e cerca in tutti i regni, ma non ne trova nessuna che lo soddisfi.\nUna notte di tempesta, una giovane bussa alla porta del castello, dicendo di essere una vera principessa. Sebbene nessuno le creda, la fanciulla viene invitata a restare per la notte. La regina decide di metterla alla prova e le fa preparare il letto mettendo un pisello verde sotto una serie di 20 materassi, 20 guanciali e 20 cuscini.\nLa mattina dopo, al risveglio, la regina le chiede come abbia dormito: la giovane risponde di non essere riuscita a chiudere occhio perch\u00e9 nel letto c'era qualcosa di molto duro che le ha dato fastidio per tutta la notte. La regina, felicissima di questa risposta, dichiara che solo una vera principessa pu\u00f2 avere la capacit\u00e0 di sentire la presenza di un pisello sotto 20 materassi, e ordina di far celebrare immediatamente il matrimonio.\nIl modo di dire.\n\"Essere come la principessa sul pisello\" \u00e8 divenuto un comune modo per denigrare una donna che ha un atteggiamento altezzoso e snob.\nAdattamenti.\nCinema.\n\u00c8 doveroso rilevare che il film \"La principessa sul pisello\", diretto nel 1973 da Piero Regnoli, non \u00e8 una versione di questa fiaba, bens\u00ec la rivisitazione in chiave erotica di altre due celebri fiabe, Cenerentola e Biancaneve."}
{"id": "1194354", "revid": "287204", "url": "https://it.wikipedia.org/wiki?curid=1194354", "title": "Aquilegia vulgaris", "text": "Aquilegia vulgaris , comunemente nota come aquilegia comune, \u00e8 una pianta appartenente alla famiglia delle Ranunculaceae, originaria dell'Europa.\nEtimologia.\nL'origine del nome del genere (\"aquilegia\") non \u00e8 chiaro. Potrebbe derivare da \"Aquilegium\" (cisterna) o \"Acquam legere\" (raccoglitore d'acqua) per la forma particolare che ha la foglia nel raccogliere l'acqua piovana; come anche da \"aquilina\" (piccola aquila) a somiglianza dei rostri dell'aquila. Resta comunque il fatto che il primo ad usare tale nome sia stato il Tragus (altro botanico del 1600), e quindi il Tournefort (Joseph Pitton de Tournefort 1656 - 1708, botanico francese) e definitivamente Linneo che nel 1735 sistem\u00f2 il genere nella sua \"Polyandria pentagyna\". &lt;br&gt;L'epiteto specifico \"vulgaris\" deriva dal latino e significa \"comune\", ad indicare l'ampia diffusione di questa specie.\nDescrizione.\n\u00c8 una pianta erbacea perenne che raggiunge 1,2 m di altezza. Fusto eretto, glabro o pubescente ramificato; foglie basali peduncolate suddivise in tre elementi a forma di ventaglio con lobi arrotondati; foglie cauline progressivamente ridotte, le superiori costituite da tre elementi lanceolati. Fiori azzurro-violetti penduli grandi, con speroni ritorti ad uncino. Sepali simili ai petali e una corolla di 5 petali. al centro della corolla spunta un ciuffetto di antere di colore giallo vivace, sorrette da filamenti allungati.\nDistribuzione e habitat.\nPianta comune, fiorisce da Giugno ad Agosto nelle radure ed ai margini dei boschi da 600 a 1800 m.\nRiferimenti nella cultura.\nNell'erboristeria tradizionale, l'Aquilegia era considerata sacra a Venere, poich\u00e9 si credeva che un mazzetto avrebbe suscitato l'affetto di una persona cara. Nicholas Culpeper la raccomandava per alleviare i dolori del parto. Nella moderna erboristeria \u00e8 utilizzata come astringente e diuretico.\nVarie parti della pianta sono state usate in passato contro la diarrea, per aumentare la sudorazione, per aiutare durante il parto e per alleviare i reumatismi.\nL'aquilegia venne rappresentata nei suoi quadri da Leonardo da Vinci con significati simbolici in quanto era considerata una pianta androgina."}
{"id": "1194355", "revid": "29244", "url": "https://it.wikipedia.org/wiki?curid=1194355", "title": "Aquilegia comune", "text": ""}
{"id": "1194357", "revid": "486946", "url": "https://it.wikipedia.org/wiki?curid=1194357", "title": "Araphant", "text": ""}
{"id": "1194360", "revid": "154893", "url": "https://it.wikipedia.org/wiki?curid=1194360", "title": "Numeri ciclici", "text": ""}
{"id": "1194362", "revid": "9444787", "url": "https://it.wikipedia.org/wiki?curid=1194362", "title": "La Principessa sul pisello", "text": ""}
{"id": "1194363", "revid": "1305772", "url": "https://it.wikipedia.org/wiki?curid=1194363", "title": "Breidenbach", "text": ""}
{"id": "1194366", "revid": "88740", "url": "https://it.wikipedia.org/wiki?curid=1194366", "title": "Savi", "text": ""}
{"id": "1194367", "revid": "767487", "url": "https://it.wikipedia.org/wiki?curid=1194367", "title": "Geometra Prinetti selvaggiamente Osvaldo", "text": "Geometra Prinetti selvaggiamente Osvaldo \u00e8 un film commedia italiano del 1976, diretto da Ferdinando Baldi e interpretato da Pippo Santonastaso. Il film \u00e8 stato rieditato anche con il titolo \"La selvaggia\"."}
{"id": "1194372", "revid": "767487", "url": "https://it.wikipedia.org/wiki?curid=1194372", "title": "Junkyard (Junkyard)", "text": "Junkyard \u00e8 il primo album dei Junkyard, uscito nel 1989 per l'Etichetta discografica Geffen Records."}
{"id": "1194375", "revid": "767487", "url": "https://it.wikipedia.org/wiki?curid=1194375", "title": "La liceale, il diavolo e l'acquasanta", "text": "La liceale, il diavolo e l'acqua santa \u00e8 un film a episodi del 1979, diretto da Nando Cicero, diviso in tre episodi interpretati da Gloria Guida, Alvaro Vitali e Lino Banfi."}
{"id": "1194380", "revid": "184755", "url": "https://it.wikipedia.org/wiki?curid=1194380", "title": "Universit\u00e0 di Cincinnati", "text": "L'Universit\u00e0 di Cincinnati (University of Cincinnati) \u00e8 uno dei pi\u00f9 antichi atenei dello stato dell'Ohio, sita all'interno del nucleo urbano cittadino, \u00e8 sprovvista del tradizionale campus tipico dei college americani.\nSport.\nI Cincinnati Bearcats fanno parte della NCAA Division I, e sono da poco affiliati alla American Athletic Conference. L'universit\u00e0 conta ben diciotto squadre sportive, i campi da gioco sono il Nippert Stadium e la Fifth Third Arena.\nPallacanestro.\nLa squadra di pallacanestro, fra il 1959 ed il 1963, partecip\u00f2 per cinque volte alle Final Four vincendo due titoli NCAA consecutivi nel 1961 e 1962. I Bearcats tornarono alle Final Four nel 1992."}
{"id": "1194381", "revid": "767487", "url": "https://it.wikipedia.org/wiki?curid=1194381", "title": "Mikael Stanne", "text": "Dal 1994 \u00e8 il frontman dei Dark Tranquillity.\nCarriera.\nStanne \u00e8 stato chitarrista Dark Tranquillity nel primo album \"Skydancer\", e nei loro primi demo, compresi quelli pubblicati sotto il nome di Septic Broiler.&lt;br&gt;Nel 1994, Anders Frid\u00e9n, l'allora cantante dei Dark Tranquillity, ha lasciato la band, per unirsi agli In Flames, e da quel momento Stanne \u00e8 diventato il vocalist della band.\nFamoso per le sue eccezionali doti cantando in growl, Stanne ha anche dato prova nell'album \"Projector\" delle sue capacit\u00e0 di canto in \"pulito\"\nAltri progetti.\nMikael Stanne \u00e8 stato il cantante della band svedese Hammerfall dal 1993 al 1996. Inoltre ha lavorato come session vocalist per la band svedese In Flames nel 1994, con i quali ha pubblicato Lunar Strain, il primo album della band, prima dell'arrivo di Friden."}
{"id": "1194382", "revid": "599013", "url": "https://it.wikipedia.org/wiki?curid=1194382", "title": "Carrieri", "text": ""}
{"id": "1194383", "revid": "171495", "url": "https://it.wikipedia.org/wiki?curid=1194383", "title": "Impianti meccanici", "text": ""}
{"id": "1194386", "revid": "767487", "url": "https://it.wikipedia.org/wiki?curid=1194386", "title": "Sixes, Sevens &amp; Nines", "text": "Sixes, Sevens &amp; Nines \u00e8 il secondo album dei Junkyard, uscito nel 1991 per l'etichetta discografica Geffen Records."}
{"id": "1194389", "revid": "29727", "url": "https://it.wikipedia.org/wiki?curid=1194389", "title": "Elaphurus", "text": ""}
{"id": "1194390", "revid": "767487", "url": "https://it.wikipedia.org/wiki?curid=1194390", "title": "Shut Up - We're Trying to Practice!", "text": "Shut Up - We're Trying to Practice! \u00e8 un live album dei Junkyard, uscito nel 2000 per l'Etichetta discografica Cleopatra Records."}
{"id": "1194392", "revid": "29727", "url": "https://it.wikipedia.org/wiki?curid=1194392", "title": "Ozotoceros", "text": ""}
{"id": "1194393", "revid": "46291", "url": "https://it.wikipedia.org/wiki?curid=1194393", "title": "Veratrum album", "text": "Il veratro bianco (Veratrum album ) \u00e8 una pianta rizomatosa tossica, appartenente alla famiglia delle Melanthiaceae.\nDescrizione.\nIl veratro bianco \u00e8 una pianta perenne alta fino a 150\u00a0cm.\nLe foglie sono alterne, verde scuro.\nI fiori sono formati da 6 petali e raggruppati in infiorescenze terminali ramificate nella loro met\u00e0 inferiore.\nTossicologia.\n\u00c8 una pianta tossica sia per l'uomo che per gli animali.\nL'ingestione di veratro da parte della vacca gravida pu\u00f2 causare alopecia e gravi difetti ossei nel vitello quali la palatoschisi."}
{"id": "1194394", "revid": "29244", "url": "https://it.wikipedia.org/wiki?curid=1194394", "title": "Veratro", "text": ""}
{"id": "1194397", "revid": "4175", "url": "https://it.wikipedia.org/wiki?curid=1194397", "title": "Torneo FIRA 1938", "text": "Il Torneo FIRA 1938 fu la III edizione del campionato d'Europa di rugby a 15, organizzato dalla FIRA.\nFu l'ultima edizione prima della guerra e per 14 anni.\nPer la IV edizione fu infatti necessario attendere il 1952.\nAl torneo, che si svolse a Bucarest (Romania) dal 15 al 22 maggio 1938, presero parte solo tre federazioni.\nPer la terza volta consecutiva il torneo fu vinto dalla ."}
{"id": "1194398", "revid": "767487", "url": "https://it.wikipedia.org/wiki?curid=1194398", "title": "Tried and True", "text": "Tried and True \u00e8 il terzo album dei Junkyard, uscito nel 2003 per l'Etichetta discografica Heat Slick Records."}
{"id": "1194399", "revid": "29727", "url": "https://it.wikipedia.org/wiki?curid=1194399", "title": "Aepyceros", "text": ""}
{"id": "1194402", "revid": "767487", "url": "https://it.wikipedia.org/wiki?curid=1194402", "title": "Dactylorhiza sambucina", "text": "L'orchide sambucina (Dactylorhiza sambucina ) \u00e8 una pianta erbacea appartenente alla famiglia delle Orchidacee.\nEtimologia.\nL'epiteto specifico (\"sambucina\") deriverebbe dall'odore di sambuco che emanano alcune piante di questa specie.\nIl binomio scientifico di questa pianta inizialmente era \"Orchis sambucina\", proposto dal botanico e naturalista svedese Carl von Linn\u00e9 (1707 - 1778) in una pubblicazione del 1755, modificato successivamente in quello attualmente accettato (\"Dactylorhiza sambucina\"), proposto dal botanico ungherese K\u00e1roly Rezso So\u00f3 (1903 \u2013 1980) nel 1962. \nIn lingua tedesca questa pianta si chiama \"Holunders-Knabenkraut\"; in francese si chiama \"Orchis \u00e0 odeur de sureau\".\nDescrizione.\n\u00c8 una pianta erbacea glabra alta 10 \u2013 40\u00a0cm. La forma biologica \u00e8 geofita bulbosa (G bulb), ossia sono piante perenni che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati bulbi o tuberi, organi di riserva che annualmente producono nuovi fusti, foglie e fiori. \u00c8 un'orchidea terrestre in quanto contrariamente ad altre specie, non \u00e8 \u201cepifita\u201d, ossia non vive a spese di altri vegetali di maggiori proporzioni.\nRadici.\nLe radici sono fascicolate e secondarie da bulbo, e si trovano nella parte superiore dei bulbi.\nFoglie.\nLe foglie, da 4 a 7 in tutto, quelle inferiori sono oblungo-obovate ovvero oblanceolate-lineari con apice ottuso, mentre le foglie superiori sono lanceolate con apice acuto. Il portamento \u00e8 pi\u00f9 o meno eretto. Sulla superficie sono presenti inoltre delle nervature parallele disposte longitudinalmente (foglie di tipo parallelinervie); non sono maculate. Sono inoltre amplessicauli e abbraccianti (guainanti) il fusto. Le foglie lungo il fusto sono distribuite in modo equo. Dimensione delle foglie: larghezza 1 \u2013 2,5\u00a0cm; lunghezza 6 \u2013 12\u00a0cm.\nInfiorescenza.\nI fiori sono riuniti in infiorescenze dense e multiflore a forma cilindrico-ovoidale. I singoli fiori inoltre sono posti alle ascelle di brattee fogliacee a forma lanceolata, acute all'apice; le inferiori sono pi\u00f9 lunghe dei fiori e avvolgono l'infiorescenza, le altre pi\u00f9 lunghe dell'ovario. I fiori inoltre sono resupinati, ruotati sottosopra tramite torsione dell'ovario; in questo caso il labello \u00e8 volto in basso. Lunghezza dell'infiorescenza: 5 \u2013 10\u00a0cm. Lunghezza delle brattee: 4\u00a0cm.\nFiore.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami (di cui uno solo fertile \u2013 essendo l'altro atrofizzato), 1 verticillo dello stilo). Il colore dei fiori varia dal giallo al magenta o rosso-violaceo. In alcune zone \u00e8 facile trovare insieme individui con i due colori indicati. Pi\u00f9 difficile \u00e8 trovare individui con i due colori screziati. Dimensione del fiore: 12 \u2013 18\u00a0mm.\nFrutti.\nIl frutto \u00e8 una capsula. Al suo interno sono contenuti numerosi minutissimi semi piatti. Questi semi sono privi di endosperma e gli embrioni contenuti in essi sono poco differenziati in quanto formati da poche cellule. Queste piante vivono in stretta simbiosi con micorrize endotrofiche, questo significa che i semi possono svilupparsi solamente dopo essere infettati dalle spore di funghi micorrizici (infestazione di ife fungine). Questo meccanismo \u00e8 necessario in quanto i semi da soli hanno poche sostanze di riserva per una germinazione in proprio.\nBiologia.\nLa riproduzione di questa pianta pu\u00f2 avvenire in due modi: \nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nTassonomia.\nAll'interno del genere \"Dactylorhiza\" l'orchidea di questa voce fa parte della sezione \"Sambucinae\" caratterizzata dall'avere dei tuberi a forma pi\u00f9 o meno cilindrica, divisi solamente all'apice e lo sperone pi\u00f9 lungo o uguale all'ovario (nell'altra sezione \"Maculatae\" i tuberi invece sono profondamente divisi in diversi tubercoli e lo sperone del labello \u00e8 pi\u00f9 breve dell'ovario).\n\"D. sambucina\" \u00e8 inoltre aggregata al gruppo \"Group of Dactylorhiza sambucina\" caratterizzato dall'avere i tuberi appiattiti e poco palmati, foglie a superficie non maculata e labello appena lobato. Le orchidee di questo gruppo inoltre preferiscono un substrato piuttosto secco. Gli altri componenti di questo gruppo sono:\nIl numero cromosomico di \"D. sambucina\" \u00e8: 2n = 40.\nIbridi.\nLa specie di questa voce con altre orchidee (dello stesso genere) possono formare ibridi (il seguente elenco comprende solamente alcuni possibili ibridi sul territorio italiano - questi ibridi non sempre sono riconosciuti da tutti i botanici):\nSinonimi.\nLa specie di questa voce ha avuto nel tempo diverse nomenclature (alcune liste ne contano oltre 50). L'elenco che segue indica alcuni tra i sinonimi pi\u00f9 frequenti:\nSpecie simili.\nLe varie specie del gruppo di appartenenza della \"D. sambucina\" possono essere confuse una con l'altra; si distinguono comunque per le seguenti caratteristiche:"}
{"id": "1194404", "revid": "73843", "url": "https://it.wikipedia.org/wiki?curid=1194404", "title": "Sambucina", "text": "Per Sambucina si pu\u00f2 intendere:"}
{"id": "1194406", "revid": "767487", "url": "https://it.wikipedia.org/wiki?curid=1194406", "title": "Live at the Cat Club, NYC", "text": "Live at the Cat Club, NYC \u00e8 un live album dei Junkyard, uscito nel 2000.\nSi tratta di un disco non ufficiale, registrato al The Cat Club di New York, l'8 luglio 1991."}
{"id": "1194408", "revid": "287204", "url": "https://it.wikipedia.org/wiki?curid=1194408", "title": "Scia di von K\u00e0rm\u00e0n", "text": ""}
{"id": "1194409", "revid": "77939436", "url": "https://it.wikipedia.org/wiki?curid=1194409", "title": "Architettura modulare", "text": "In un'architettura modulare ogni blocco fisico implementa una o uno specifico insieme di funzioni e ha relazioni ben definite con gli altri blocchi.\nL'architettura modulare consente quindi di fare cambiamenti progettuali su un singolo blocco, senza dover modificare gli altri per avere il funzionamento corretto del prodotto, e di progettare i diversi blocchi in modo indipendente gli uni dagli altri.\nUn esempio \u00e8 la Lloyd's Bank a Londra, Regno Unito (1979-86), dell'architetto inglese Richard Rogers."}
{"id": "1194415", "revid": "1305772", "url": "https://it.wikipedia.org/wiki?curid=1194415", "title": "Primula veris", "text": "La Primula odorosa (nome scientifico Primula veris, ) \u00e8 una pianta erbacea che cresce spontaneamente nei prati e nei boschi appartenente alla famiglia delle Primulaceae.\nSistematica.\nLa \"Primula veris\" appartiene al genere (\"Primula\") il quale comprende circa 500 specie. Anche la famiglia di appartenenza (\"Primulaceae\") \u00e8 ampia e comprende 12 generi (anche se alcuni studiosi arrivano a descriverne fino a 28), diffusi quasi esclusivamente nella zona temperata boreale.\nDato il grande numero di specie del genere \"Primula\", questo viene suddiviso in trentasette sezioni. La specie di questa scheda appartiene alla sezione \"Vernales\" caratterizzata dall'avere foglie membranacee, rugose e gradualmente ristrette verso la base e con fiori sempre peduncolati.\nVariabilit\u00e0.\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie). Le sottospecie spontanee della nostra penisola sono descritte dettagliatamente nel paragrafo \u201cSottospecie del territorio italiano\u201d.\nIbridi.\nLa specie di questa scheda, insieme alla \"Primula vulgaris\" e alla \"Primula elatior\", facilmente possono creare degli ibridi (a volte si riscontrano non solo individui isolati, ma anche delle popolazioni compatte formate unicamente da qualcuno di questi ibridi). Non sempre questi ibridi sono facilmente distinguibili. Nell'elenco che segue sono indicati alcuni ibridi interspecifici che la \"Primula veris\" pu\u00f2 formare con altre specie dello stesso genere:\nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nEtimologia.\nIl nome del genere (\u201cPrimula\u201d) deriva da un'antica locuzione italiana che significa \"fior di primavera\" (e prima ancora potrebbe derivare dal latino \"primus\"). All'inizio del Rinascimento questo termine indicava indifferentemente qualsiasi fiore che sbocciasse appena finito l'inverno, ad esempio cos\u00ec si indicavano le primaverili margheritine (\"Bellis perennis\" \u2013 Pratolina). In seguito per\u00f2 il significato si restrinse come nome specifico (nel parlare corrente) alla pianta di questa scheda (chiamata alla fine \u201cPrimula comune\u201d), e come nome dell'intero genere nei trattati botanici. Nella letteratura scientifica uno dei primi botanici a usare il nome di \u201cPrimula\u201d per questi fiori fu P.A. Matthioli (1500 \u2013 1577), medico e botanico di Siena, famoso fra l'altro per avere fatto degli studi su Dioscoride, e per aver scritto una delle prime opere botaniche moderne. Nome confermato nel XVII secolo anche dal botanico francese Joseph Pitton de Tournefort (5 giugno 1656 \u2014 28 dicembre 1708) al quale normalmente si attribuisce la fondazione di questo genere.\nPer L'epiteto specifico (\u201cveris\u201d) l'etimologia \u00e8 molto incerta, alcuni testi lo traducono pi\u00f9 o meno con \"vera primavera\".\nIl nome comune (Primula odorosa) indica che i fiori di questa specie sono profumati.\nL'attuale binomio scientifico (\"Primula veris\") \u00e8 stato definito dal botanico\nCarl von Linn\u00e9 (biologo e scrittore svedese, Rashult, 23 maggio 1707 \u2013 Uppsala, 10 gennaio 1778) nella sua pubblicazione Species Plantarum del 1753.\nIn lingua tedesca questa pianta si chiama \"Gew\u00f6hnliche Fr\u00fchlings-Schl\u00fcsselblume\"; in francese si chiama \"Primev\u00e8re officinale\" oppure \"Primev\u00e8re du printemps\"; in inglese si chiama \"Cowslip\".\nMorfologia.\n\u00c8 una pianta erbacea, perenne e rizomatosama un po' gracile. La fioritura \u00e8 unica nel corso dell'anno (sono piante \u201cmonocarpiche\u201d = un solo frutto nell'arco della stagione). L'altezza varia dai 15 ai 25\u00a0cm. La forma biologica \u00e8 del tipo emicriptofita rosulata (H ros), ossia sono piante con gemme svernanti al livello del suolo e protette dalla lettiera o dalla neve, con foglie disposte a formare una rosetta basale.\nRadici.\nLe radici sono secondarie da rizoma e di aspetto consistente.\nFoglie.\nLe foglie sono spiralate in rosetta (sono presenti solo le foglie basali o radicali) con picciolo. La forma \u00e8 ovato-oblunga, ristretta alla base (la lamina termina bruscamente sul picciolo che in questo caso risulta ben distinto dalla foglia), e con bordo irregolarmente dentato; il colore \u00e8 verde scuro e sono pubescenti (quasi vellutate) sulla pagina superiore e pi\u00f9 chiare su quella inferiore. La superficie \u00e8 rugosa-reticolata quasi bollosa (i nervi principali sono infossati nel parenchima). Lunghezza del picciolo : 3 \u2013 8\u00a0cm. Dimensione delle foglie : larghezza 3 \u2013 5\u00a0cm; lunghezza 5 \u2013 8\u00a0cm.\nInfiorescenza.\nL'infiorescenza \u00e8 formata da uno scapo floreale, pi\u00f9 lungo delle foglie con all'apice una stretta ombrella di fiori (da 5 a 15), ognuno con un suo peduncolo, spesso reclinati (quasi penduli), grandi, di colore giallo-dorato o bianco (pi\u00f9 raramente) o rosso (ancora pi\u00f9 raramente) marcati da 5 macchie aranciate poste alle fauci della corolla in corrispondenza dei 5 petali. Lunghezza del peduncolo : 5 \u2013 20\u00a0mm. \nFiore.\nI fiori imbutiformi, sono ermafroditi, attinomorfi, tetraciclici (hanno i 4 verticilli fondamentali delle Angiosperme: calice \u2013 corolla \u2013 androceo \u2013 gineceo) e pentameri (calice e corolla divisi in 5 parti). All'interno del fiore (alla base e attorno al pistillo) \u00e8 presente del nettare. I suoi fiori sono inoltre profumati.\nFrutti.\nIl frutto \u00e8 una capsula uniloculare, oblunga e deiscente alla sommit\u00e0 per 5-10 denti. \u00c8 racchiusa dal calice che \u00e8 persistente. L'interno contiene numerosi semi appiattiti di colore brunastro che maturano fra luglio e agosto. Lunghezza del frutto : 5 \u2013 10\u00a0mm.\nDistribuzione e habitat.\nSul territorio italiano questa specie \u00e8 abbastanza comune al nord e al centro (ma \u00e8 assente al sud e nelle isole); fuori dall'Italia \u00e8 comune sia in Europa che in Asia. In genere gli habitat preferiti sono i prati e boschi; mentre il substrato \u00e8 calcareo (ma anche calcare-siliceo) con pH del suolo basico e bassi valori nutrizionali del terreno che deve essere mediamente umido. Dal punto di vista altitudinale queste piante si possono trovare dal piano fino a 2300 , quindi frequentano i seguenti piani vegetazionali : collinare, montano e subalpino.\nSottospecie del territorio italiano.\nQui sono descritte brevemente le quattro principali sottospecie della \"Primula veris\" presenti spontaneamente sul territorio italiano.\nLe due sottospecie \"columnae\" e \"suaveolens\" in realt\u00e0 non sono molto diverse al punto che qualche autore non le riconosce come sottospecie distinte.\nFitosociologia.\nDal punto di vista fitosociologico le due sottospecie alpine (\"veris\" e \"columnae\") appartengono a due diverse comunit\u00e0 vegetali:\nUsi.\nCucina.\nLe foglie giovanili possono essere mangiare sia crude che cotte. I fiori vengono utilizzati, a volte, per preparare un liquore aromatico.\nGiardinaggio.\n\u00c8 nell'orticoltura che si accentra il maggior interesse per queste piante. Infatti le \"Primule\" accomunano due propriet\u00e0 molto importanti: sono rustiche di facile impianto e molto decorative. I fioristi quindi si sono cimentati a creare un numero grandissimo di cultivar (o ibridi artificiali) variando soprattutto la colorazione dei petali. Nel giardino, questa pianta, va posizionata in zone a mezz'ombra; non teme il freddo per cui non \u00e8 necessario ripararla particolarmente durante la stagione invernale."}
{"id": "1194416", "revid": "122660358", "url": "https://it.wikipedia.org/wiki?curid=1194416", "title": "Scaldatelle", "text": "Le scaldatelle o gli scaldatelli (in dialetto foggiano: \"scav\u00ebdat\u00edll\u00eb\") sono dei taralli bolliti, realizzati con farina di grano, uova (a volte), olio extravergine di oliva, sale e semi di finocchio. Prodotto estremamente diffuso in tutto il meridione, soprattutto nelle zone tradizionalmente cerealicole.\nLa denominazione maschile \u00e8 tipica della zona del Gargano: sono chiamati \"scaldatelli\" nel Manfredoniano e Cerignolano, e \"scav\u00ebdatill\u00eb\" a Foggia e Lucera.\nPer il tipo di preparazione, che prevede la doppia cottura, sono simili ai Biscotti salati all'anice di origine toscana e ai Bretzel di origine teutonica.\nPreparazione.\nIn una ciotola si unisce la farina con i semi di finocchio, il sale, l'olio extravergine di oliva e si inizia a mescolare. Si aggiunge quindi anche l'acqua un po' alla volta, lavorando bene l'impasto finch\u00e9 si ottiene un panetto sodo e non appiccicoso. A questo punto con la pasta si formano dei cilindri che vengono chiusi sovrapponendone gli estremi; i cilindri vengono cotti in acqua bollente senza sale per pochi secondi, poi asciugati e cotti in forno.\nOltre al gusto classico \u00e8 possibile trovare varianti alla cipolla, al peperoncino, al pomodoro, alle olive o alle patate."}
{"id": "1194417", "revid": "29244", "url": "https://it.wikipedia.org/wiki?curid=1194417", "title": "Primula officinale", "text": ""}
{"id": "1194425", "revid": "287204", "url": "https://it.wikipedia.org/wiki?curid=1194425", "title": "Fossatello", "text": "Fossatello \u00e8 una frazione del comune di Orvieto (TR).\nIl paese si trova a 331 , lungo la strada che porta da Colonnetta di Prodo al Castello di Corbara. Fossatello fa parte del consiglio di zona 11 \"Corbara-Fossatello-Osarella\".\nLa frazione conta circa un centinaio di abitanti (46 secondo i dati ufficiali Istat del 2001), dediti per la maggioranza alla viticoltura e all'agriturismo.\nStoria.\nIl nome pare derivare da Fossato, per via dell'aspetto vallivo del territorio che scende verso il fiume Paglia.\nL'assetto viario rispecchia quello di un \"vicus\" medievale, con case di origine agricolo-rurale.\nEconomia e manifestazioni.\nL'economia \u00e8 prevalentemente agricola e agrituristica.\nNel territorio vengono coltivati i vitigni per la produzione della DOC Lago di Corbara, ma vi sono anche terreni adibiti a girasole."}
{"id": "1194426", "revid": "2373", "url": "https://it.wikipedia.org/wiki?curid=1194426", "title": "Codetta", "text": "La codetta o uncino \u00e8 un segno diacritico a forma di uncino posto nella parte inferiore destra di una vocale dell'alfabeto latino usato in alcune lingue europee e amerindie.\nLingue che usano la codetta.\nEsempio in polacco:\nEsempio in lituano:\nEsempio in \u00c4lvdalen dalecarlico:\nValori.\nNasalizzazione.\nL'uso della codetta per indicare le vocali nasali \u00e8 di uso comune nella trascrizione delle lingue indigene delle Americhe. L'uso \u00e8 originato dalle ortografie create dalle missioni cristiane per scrivere queste lingue. Successivamente, la pratica venne continuata dagli antropologi e linguisti americani che ancora oggi seguono questa convenzione nella trascrizione fonetica.\nLa codetta \u00e8 anche usato nella traslitterazione accademica di antico slavo ecclesiastico e norreno. In polacco (il cui termine \u00e8 \"ogonek\" che significa \"piccola coda\"), navajo, apache occidentale, chiricahua e \u00c4lvdalen dalecarlico indica che la vocale \u00e8 nasalizzata.\nLunghezza.\nIn lituano, dove formalmente indica una nasalizzazione che non esiste per\u00f2 pi\u00f9, indica una vocale lunga. Il termine lituano per \"codetta\" \u00e8 \"nosin\u0117\" che letteralmente significa \"nasale\".\nTono.\nIn navajo, chiricahua, apache occidentale e mescalero pu\u00f2 venir combinato con gli accenti acuto e grave per indicare un tono, o in una vocale lunga e alta, \ncadendo, un tono aumentante (ad esempio \"\u0105\u0301\", , \"\u012f\u0301\u012f\"). Nella convenzione ortografica di Willem de Reuse, l'apache occidentale presenta una combinazione della codetta e del \"macron\" (ad esempio , \"\").\nNote tipografiche.\nLa codetta deve essere quasi della stessa dimensione della parte discendente (nei caratteri di grande dimensione pu\u00f2 essere relativamente pi\u00f9 piccolo) e non deve essere confuso con la cediglia o la virgola, segni diacritici usati in altre lingue.\nI valori nel HTML/Unicode sono:\nE caudata.\n\u0118 (minuscolo: \u0119) \u00e8 una lettera dell'alfabeto latino, deriva dalla E con l'aggiunta di una codetta.\nCon il nome di e caudata (\"e con la coda\"), \u0119 \u00e8 stata usata in latino dall'inizio del XII secolo per rappresentare la vocale scritta anche come \"ae\" o \"\u00e6\".\nIn polacco, \"\u0119\" rappresenta una \"e\" nasalizzata. In origine rappresentava una \"e\" nasalizzata anche in lituano, ma oggi viene pronunciata come una \"e\" aperta.\nIl carattere \"\u0118\" \u00e8 usato in alcuni schemi della notazione fonetica americana per rappresentare una \"e\" nasalizzata. \u00c8 stata adottata nell'ortografia di alcune lingue nord americane come l'apache occidentale, il chiricahua, il mescalero, il navajo e il tutchone.\nCodifica informatica.\n\"E\" con la codetta \u00e8 presente in Latin-2 e Latin-4, come CA (maiuscola) ed EA (minuscolo). Nel Latin-10 \u00e8 posizionata come DD (maiuscolo) e FD (minuscolo).\n\"E\" con la codetta \u00e8 presente nella codifica Unicode come carattere preimpostato. Come parte del WGL4 \u00e8 possibile che venga correttamente visualizzato in gran parte dei sistemi operativi.\nLaTeX2e.\nNelle macro del LaTeX2e \\k stamper\u00e0 una lettera con la codetta, se ci\u00f2 \u00e8 supportato dalla codifica del \"font\", ad esempio \\k{a} stamper\u00e0 \"\u0105\". Il pacchetto Tipa attivato usando il comando \"\\usepackage{tipa}\", offre una strada differente: \"\\textpolhook{a}\" produrr\u00e0 \"\u0105\"."}
{"id": "1194430", "revid": "287204", "url": "https://it.wikipedia.org/wiki?curid=1194430", "title": "Effetto Vertigo", "text": "L'effetto Vertigo o dolly zoom \u00e8 la combinazione di uno zoom in avanti e di una carrellata indietro, o di uno zoom all'indietro e una carrellata in avanti.\nDeve il suo nome dal fatto che Alfred Hitchcock sfrutt\u00f2 quest'effetto nel suo film \"La donna che visse due volte\" il cui titolo originale era, appunto, \"Vertigo\" per creare il senso di vertigine del protagonista affetto da acrofobia."}
{"id": "1194431", "revid": "486946", "url": "https://it.wikipedia.org/wiki?curid=1194431", "title": "\u0118", "text": ""}
{"id": "1194434", "revid": "46291", "url": "https://it.wikipedia.org/wiki?curid=1194434", "title": "Crocus vernus", "text": "Lo zafferano maggiore (Crocus vernus ) \u00e8 una pianta bulbosa erbacea, perenne, appartenente alla famiglia delle Iridaceae, tipica per la sua precoce fioritura primaverile.\nEtimologia.\nIl nome del generico (\"Crocus\") deriva dal greco \"Kr\u00f2kos\", significa filo e si riferisce ai lunghi stigmi ben visibili nella specie pi\u00f9 conosciuta (e coltivata) di questo genere (\"Crocus sativus\"). Altri testi traducono questo vocabolo (\"krokos\") direttamente con \u201czafferano\u201d, ma in realt\u00e0 quest'ultima voce dovrebbe derivare dall'arabo \"Zaafran\". Mentre L'epiteto specifico (\"vernus\") fa riferimento alla sua precocissima fioritura (febbraio).&lt;br&gt;\nIl nome scientifico di questa pianta \u00e8 stato definito dal biologo e scrittore svedese Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778) insieme al botanico inglese John Hill (1716 \u2013 1775) nel 1765.\n.&lt;br&gt;\nIn tedesco questo fiore si chiama \"Gew\u00f6hnlicher Fr\u00fchlings-Safran\" oppure \"Gew\u00f6hnlicher Fr\u00fchlings-Krokus\"; mentre in francese si chiama \"Crocus du printemps\"; mentre gli inglesi lo chiamano \"Spring Crocus\".\nDescrizione.\nL'altezza della pianta varia da 10 a 20\u00a0cm. La forma biologica \u00e8 geofita bulbosa (G bulb), ossia sono piante perenni erbacee che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati bulbi (organo di riserva che annualmente produce nuovi fusti, foglie e fiori).\nRadici.\nLe radici sono del tipo fascicolato e si generano alla base del bulbo.\nFoglie.\nSono presenti solamente delle lunghe foglie basali (o radicali) originate direttamente dal bulbo sotterraneo; il loro numero va da 2 a 3; hanno una forma lineare-laminata ma sottile con una linea pi\u00f9 chiara centrale e longitudinale (\u00e8 una scanalatura); la pagina superiore \u00e8 colorata di verde scuro, quella inferiore \u00e8 biancastra; il bordo \u00e8 lievemente revoluto, mentre le parti terminali sono arcuate e rivolte verso il basso. Queste foglie si sviluppano pienamente solamente dopo la fioritura. Sono presenti anche delle foglie inferiori (2-3), ma generalmente sono ridotte a delle guaine biancastre. Larghezza delle foglie: 3 \u2013 8\u00a0mm; la lunghezza \u00e8 quanto il fiore stesso.\nInfiorescenza.\nL'infiorescenza \u00e8 formata da uno o due fiori, non sono odorosi e sono avvolti in una spata membranosa e scariosa formata da un sol pezzo e interna alle foglie. La forma \u00e8 quella di un tubo eretto e molto lungo che nella parte terminale si apre con 6 segmenti (tepali). Larghezza della spata : 5 \u2013 6\u00a0mm.\nFiore.\nLa struttura del fiore \u00e8 quella tipica delle monocotiledoni: un perigonio biancastro con tre doppi tepali di tipo corollino e di colore generalmente violetto, bianco o variegato (sono pi\u00f9 scuri verso l'apice). Sono inoltre ermafroditi, attinomorfi, tetraciclici (con 4 verticilli: due verticilli del perigonio \u2013 androceo \u2013 gineceo) e trimeri (i verticilli sono composti da tre parti). La lunghezza del solo fiore \u00e8 tra i 20 e 40\u00a0mm. Diametro del perigonio : 2\u00a0mm.\nFrutti.\nIl frutto \u00e8 una capsula loculicida oblunga formata da tre valve (capsula triloculare). I semi contenuti nel frutto sono molto numerosi e di forma globulare. Maturazione dei semi: maggio-giugno.\nTassonomia.\nLa famiglia delle Iridaceae comprende un gruppo abbastanza omogeneo di piante con una ottantina di generi e circa 1000-1500 specie (il numero dipende dalle varie classificazioni), mentre il genere \"Crocus\" comprende circa 80 specie di cui una trentina sono coltivate e 15 sono presenti nella flora spontanea italiana.\nVariabilit\u00e0.\nQuesto genere, e quindi anche il fiore di questa voce si presenta con una estrema variabilit\u00e0 citologica (morfologia e struttura interna delle cellule), questo a causa dell'alto numero dei cromosomi (fenomeno della poliploidia). Ci\u00f2 determina un alto grado di segregazione di specie locali (gruppi di individui isolati geograficamente possono evolvere rapidamente in forme pi\u00f9 o meno diverse) e quindi in definitiva a vari problemi di sistematizzazione e classificazione. Si sono verificati anche casi di aneuploidia.\nMolti autori considerano \"Crocus vernus\" come nome collettivo da applicare ad un gruppo di piante strettamente affini suddivise ulteriormente in specie, sottospecie e variet\u00e0. Per la specie viene indicato come numero cromosomico \u201c2n=8\u201d. Altri botanici hanno dimostrato invece che la specie di questa voce ha come numero cromosomico \u201c2n=16\u201d, quindi \u00e8 una forma tetraploide (inoltre alcuni ibridi sembrano avere un numero cromosomico pari a \u201c2n=12\u201d).\nNell'elenco seguente sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nIbrido.\nCon la subsp. \"albiflorus\" la pianta di questa voce forma il seguente ibrido interspecifico:\nSinonimi.\nLa specie di questa voce, in altri testi, pu\u00f2 essere chiamata con nomi diversi. L'elenco seguente indica alcuni tra i sinonimi pi\u00f9 frequenti:\nUsi.\nL'utilizzo di questa pianta \u00e8 simile, ma in forma minore, alla specie \"Crocus sativus\" L. (Croco coltivato o Zafferano); quindi viene usato in cucina per i suoi aromi e coloranti e in medicina popolare per le sue propriet\u00e0 curative.\nGiardinaggio.\nL'utilizzo che viene fatto, di questo fiore, \u00e8 comunque principalmente nel giardinaggio e questo fin dai tempi pi\u00f9 antichi. Le prime notizie di una coltivazione di queste piante risalgono a oltre 400 anni fa: infatti nel \u201c\"The Herball or Generall Historie of Plantes\"\u201d del botanico inglese John Gerard (Nantwich, 1545 \u2013 Londra,1612), pubblicato nel 1597, descrive una specie che \u00e8 sicuramente il \"Crocus vernus\". Trent'anni dopo (nel 1629) un altro botanico inglese, John Parkinson (1567\u20131650), nella sua opera \u201c\"Paradisi in sole\"\" sono elencate gi\u00e0 27 specie di \"Crocus\" tra cui il \"Crocus vernus\".&lt;br&gt;\nIl periodo migliore per l'impianto del bulbo \u00e8 l'autunno. La moltiplicazione avviene invece per divisione dei bulbi che avviene dopo la fioritura e alla fine dell'estate. Queste piante vanno messe in zone lievemente soleggiate o a mezz'ombra e in un terreno abbastanza buono (ricco di humus) e ben drenato (ma umido).&lt;br&gt;\nNel giardinaggio commerciale questa specie viene coltivata come ornamentale per le sue numerose variet\u00e0 (cultivar) policrome."}
{"id": "1194435", "revid": "486946", "url": "https://it.wikipedia.org/wiki?curid=1194435", "title": "E caudata", "text": ""}
{"id": "1194437", "revid": "287204", "url": "https://it.wikipedia.org/wiki?curid=1194437", "title": "Nesset", "text": "Nesset \u00e8 un ex comune norvegese della contea di M\u00f8re og Romsdal. Dal 1\u00ba gennaio 2020 fa parte del comune di Molde."}
{"id": "1194441", "revid": "599013", "url": "https://it.wikipedia.org/wiki?curid=1194441", "title": "Kkf", "text": ""}
{"id": "1194443", "revid": "2039709", "url": "https://it.wikipedia.org/wiki?curid=1194443", "title": "Excellent", "text": "Excellent \u00e8 una nave traghetto della societ\u00e0 marittima Grandi Navi Veloci, costruita nel 1998 nei cantieri Nuovi Cantieri Apuania.\nLa \"Excellent\" dispone di arredi e servizi simili a quelli delle navi da crociera.\nDispone di 429 cabine di cui 387 cabine, 38 suite e 4 cabine disabili, ristorante \"\u00e0 la carte\", bar, un negozio un cinema, e piscina con lido bar, idromassaggio, sala giochi.\nLa \"Excellent\" da Ottobre 2017 viene usata come hotel galleggiante a Basseterre per accogliere gli sfollati in seguito all'uragano Irma che ha colpito i Caraibi nell'estate del 2017. \nLa Excellent \u00e8 in servizio sulle rotte Palermo-Genova/Napoli/Civitavecchia, Genova-Barcellona/Tunisi, e Tangeri-S\u00e8te/Barcellona a rotazione con le altre navi della flotta GNV.\nDal 5 Marzo 2021 al 25 maggio 2021 \u00e8 stata noleggiata dal Ministero dell'interno per essere utilizzata come nave-quarantena nell'ambito dell'emergenza sbarchi in Sicilia."}
{"id": "1194444", "revid": "2161609", "url": "https://it.wikipedia.org/wiki?curid=1194444", "title": "Pulmonaria officinalis", "text": "La polmonaria (Pulmonaria officinalis ) \u00e8 una pianta della famiglia delle Boraginacee, diffusa in Europa.\nEtimologia.\nChiamata \"officinalis\" da Linneo in quanto usata nelle farmacie dell'epoca nella cura della tosse e delle malattie del petto.\nDescrizione.\nSi caratterizza a vista per le foglie cordate pi\u00f9 o meno allungate triangolari a base cuoriforme, maculate di verde chiaro.\nDistribuzione e habitat.\nIn Italia questa specie \u00e8 presente e localmente abbondante, con discontinuit\u00e0, sui rilievi delle regioni settentrionali a partire da 200 m fino anche a 1600 m d'altezza.\nUsi.\nPer via della composizione chimica, caratterizzata dalla presenza di mucillagini e saponine, questa pianta in letteratura \u00e8 considerata dotata di effetto emolliente, espettorante e in generale tossifuga. Viene anche utilizzata per il suo sapore amaro nella produzione di amari e vermouth."}
{"id": "1194445", "revid": "29244", "url": "https://it.wikipedia.org/wiki?curid=1194445", "title": "Polmonaria", "text": ""}
{"id": "1194446", "revid": "767487", "url": "https://it.wikipedia.org/wiki?curid=1194446", "title": "Monkey Business - Quattro folli in alto mare", "text": "Monkey Business - Quattro folli in alto mare (\"Monkey Business\") del 1931 \u00e8 il terzo film dei fratelli Marx, il primo ad avere un soggetto originale ed essere stato girato ad Hollywood. La regia \u00e8 stata affidata al debuttante Norman Z. McLeod, futuro regista di \"Horse Feathers - I fratelli Marx al college\" nel 1932. In questo film recitano quattro dei fratelli Marx: Groucho, Chico, Harpo e Zeppo.\nTrama.\nPer sfuggire alle autorit\u00e0 i quattro si imbarcano clandestinamente su un lussuoso transatlantico, nascondendosi nella stiva. A bordo vengono scoperti e dopo una serie di inseguimenti su e gi\u00f9 per la nave finiscono per diventare le guardie del corpo di una banda di gangsters. Allo sbarco la figlia di uno dei gansters viene rapita e toccher\u00e0 ai fratelli Marx salvare la situazione.\nProduzione.\nDella sceneggiatura scritta da Perelman e Johnstone, Groucho disse: \"Fa schifo\". In effetti essa venne progressivamente riscritta dagli stessi fratelli, dal regista MacLeod, dal produttore Mankievicz e da molti altri scrittori e schetchisti come lo zio dei fratelli, Al Shean ed Eddie Cantor. Il film si fonda su due spettacoli teatrali dei nostri, \"Home again\" e \"Mr. Green reception\".\nIn questo film manca la classica spalla femminile Margaret Dumont che, per\u00f2, riapparir\u00e0 successivamente.\nIl film venne proibito in Irlanda per timore che potesse incoraggiare comportamenti anarchici e quindi riedito con dodici tagli nel 1932.\nRiconoscimenti.\nNel 2000 l'American Film Institute ha inserito il film al 73\u00ba posto della classifica delle cento migliori commedie americane di tutti i tempi.\nCitazioni e riferimenti.\nLa pellicola viene vista nel suo titolo di testa e in qualche fotogramma e riconosciuta da Jeffrey Goines (Brad Pitt) durante la permanenza del protagonista James Cole (Bruce Willis) nell'ospedale psichiatrico nel film L'esercito delle 12 scimmie."}
{"id": "1194447", "revid": "671029", "url": "https://it.wikipedia.org/wiki?curid=1194447", "title": "Universit\u00e0 del Connecticut", "text": "L'Universit\u00e0 del Connecticut (in inglese University of Connecticut, abbreviata in UConn) \u00e8 un'universit\u00e0 pubblica in Connecticut, con sede a Storrs, nel comune di Mansfield.\nL'UConn \u00e8 stata fondata nel 1881 e ospita oltre studenti in sei campus, tra cui oltre laureati.\nSport.\nI Connecticut Huskies comunemente conosciuti come UConn, fanno parte della NCAA Division I, e sono da sempre affiliati alla potente American Athletic Conference. L'athletic director \u00e8 Jeff Hathaway, le partite interne di basket vengono giocate al Gampel Pavillion, ma a volte ci si sposta anche nella vicina Hartford.\nPallacanestro.\nLa squadra di pallacanestro dopo essere stata in perenne difficolt\u00e0 nei primi anni della Big East Conference dove Georgetown e Syracuse dominavano, \u00e8 riuscita a diventare un team di successo quando nel 1986 \u00e8 stato assunto coach Jim Calhoun che ha trascinato gli Huskies addirittura alla vittoria di quattro titoli NCAA nel 1999, 2004, 2011 e 2014. UCONN vanta anche sei titoli della Big East Conference ed un National Invitation Tournament."}
{"id": "1194449", "revid": "1971044", "url": "https://it.wikipedia.org/wiki?curid=1194449", "title": "Ordine delle arti e delle lettere", "text": "L'ordine delle arti e delle lettere (\"Ordre des arts et des lettres\", denominazione originale in lingua francese) \u00e8 un ordine onorifico francese istituito il 2 maggio 1957 e gestito dal ministero della cultura.\nStoria.\nL'ordine \u00e8 stato fondato il 2 maggio 1957.\nLa riorganizzazione delle decorazioni francese messa in atto dal Generale de Gaulle nel 1963 non l'ha toccato. Il consiglio dell'\"Ordre des arts et des lettres\" comprende 12 membri di diritto (in linea di principio i direttori generali del ministero della Cultura, degli archivi nazionali, della Biblioteca nazionale e dei musei di Francia) e 13 membri nominati dal ministro. L'ordine \u00e8 destinato alle \u00abpersone che si sono distinte per le loro creazioni in campo artistico o letterario o per il contributo che essi hanno apportato alla diffusione delle arti e delle lettere in Francia e nel mondo\u00bb.\nClassi.\nL'ordine dispone delle seguenti classi di benemerenza:\nLa prima classe non pu\u00f2 essere attribuita ad artisti con meno di trent'anni o privi dei diritti civili. Le altre due classi sono attribuite a condizione di avere cinque anni di anzianit\u00e0 nel grado inferiore. A seguito di un decreto emanato il 5 maggio 1997, il numero di decorati annuali si \u00e8 alzato a 450 cavalieri, 140 ufficiali e 50 commendatori.\nDecorati stranieri.\nEcco la lista dei principali stranieri decorati con l'ordine."}
{"id": "1194450", "revid": "287204", "url": "https://it.wikipedia.org/wiki?curid=1194450", "title": "Norddal", "text": "Norddal \u00e8 un ex comune norvegese della contea di M\u00f8re og Romsdal. Dal 1\u00ba gennaio 2020 fa parte del neo-istituito comune di Fjord."}
{"id": "1194451", "revid": "287204", "url": "https://it.wikipedia.org/wiki?curid=1194451", "title": "Ian Stewart", "text": ""}
{"id": "1194457", "revid": "767487", "url": "https://it.wikipedia.org/wiki?curid=1194457", "title": "Slaughter (gruppo musicale canadese)", "text": "Gli Slaughter furono un gruppo thrash metal canadese formati nel 1984 a Toronto. Nonostante abbiano prodotto solamente un album in studio, sono abbastanza noti nel panorama thrash internazionale, anche per aver influenzato il death metal. Il gruppo \u00e8 inattivo dal 2001.\nDopo lo scioglimento, il leader Dave Hewson fond\u00f2 il gruppo thrash metal Strappado, anch'esso di breve durata (pubblicarono un album nel 1990) e pi\u00f9 influenzato dal thrash della Bay Area che al thrash metal aggressivo degli Slaughter.\nNon vanno confusi con il gruppo hair metal statunitense Slaughter."}
{"id": "1194459", "revid": "3732", "url": "https://it.wikipedia.org/wiki?curid=1194459", "title": "Iudrio", "text": ""}
{"id": "1194461", "revid": "295403", "url": "https://it.wikipedia.org/wiki?curid=1194461", "title": "Calgary Boomers", "text": "I Calgary Boomers furono un club calcistico canadese con sede a Calgary, attivo per la sola stagione 1981 della NASL. La franchigia aveva assunto tale nome a seguito di un trasferimento da Memphis, dove aveva disputato i campionati NASL dal 1978 al 1980 con il nome di \"Memphis Rogues\". I Boomers parteciparono anche al campionato indoor del 1980-1981, giocando le partite casalinghe allo Stampede Corral.\nNel 1980 l'immobiliarista Nelson Skalbania aveva acquistato il titolo sportivo della franchigia di Memphis per un milione di dollari, spostando la squadra nella citt\u00e0 di Calgary. Venne allestita una squadra competitiva, affidata alla guida del tecnico Al Miller, in cui ben nove giocatori provenivano dalla Germania occidentale. I canadesi si piazzarono secondi nella propria division e si qualificarono ai playoff, dove vennero per\u00f2 subito eliminati dai Fort Lauderdale Strikers.\nAl termine della stagione, a causa dei problemi finanziari di Skalbania, il club dovette dichiarare bancarotta e chiudere definitivamente i battenti.\nMedia spettatori.\nNella seguente tabella la media degli spettatori presenti allo stadio per le partite di stagione regolare."}
{"id": "1194462", "revid": "158286", "url": "https://it.wikipedia.org/wiki?curid=1194462", "title": "Maroussia Klimova", "text": ""}
{"id": "1194463", "revid": "599013", "url": "https://it.wikipedia.org/wiki?curid=1194463", "title": "Kjv", "text": ""}
{"id": "1194467", "revid": "80339", "url": "https://it.wikipedia.org/wiki?curid=1194467", "title": "Vertisuolo", "text": "I vertisuoli (dal latino \"vertere\", rivoltare) sono una particolare tipologia di suoli in cui la abbondante presenza di particolari tipi di minerali argillosi (\"argille espandibili\") determina \"espansioni\" e \"contrazioni\" del terreno in condizioni, rispettivamente, di clima umido e secco.\nLe contrazioni, caratteristiche del periodo secco, provocano l'apertura di larghe fessurazioni nelle quali cadono particelle, sia minerali che di sostanza organica; questo \"rimescolamento\" determina una relativa \"omogeneizzazione\" del profilo del suolo (\"aploidizzazione\"), oltre al prodursi di particolari strutture, come \"facce di scivolamento\" (in inglese \"slickensides\") e \"gilgai\".\nI vertisuoli sono generalmente suoli piuttosto ricchi e perci\u00f2 adatti per l'agricoltura; avendo un elevato contenuto in argilla hanno per\u00f2 grossi problemi di ristagno idrico, pertanto necessitano di particolari modalit\u00e0 di irrigazione. I continui rigonfiamenti e contrazioni, inoltre, rappresentano un grosso stress meccanico per le radici delle piante.\nSono suoli azonali, diffusi per la maggior parte nelle aree calde del pianeta (Australia, India, Africa subsahariana); tradizionalmente, assumono le denominazioni pi\u00f9 disparate a seconda dei luoghi.\nProcessi pedogenetici.\nSi indica con il nome di vertisolizzazione (conosciuto anche con il nome di \"pedoturbamento\") un processo pedologico che porta ad una omogeneizzazione del profilo tramite movimenti verticali meccanici.\nI suoli interessati da questo processo sono contraddistinti dalla neoformazione di argilla, ed in particolare delle \"argille a reticolo espandibile\"; si tratta di minerali argillosi (montmorillonite, vermiculite) che riescono ad assorbire acqua e a rigonfiarsi, \"sgonfiandosi\" poi in seguito all'instaurarsi di condizioni di maggiore aridit\u00e0. Nei periodi umidi il suolo aumenta di volume, in parecchi casi gonfiandosi, con produzione di piccoli rilievi detti \"gilgai\"; quando la quantit\u00e0 di acqua disponibile diminuisce, questa viene \"rilasciata\" dalle argille e il suolo diminuisce il suo volume fino alla comparsa di crepacciature entro cui precipitano particelle di suolo. Si ha in questo modo un rimescolamento periodico (chiamato da alcuni \"auto-aratura\", o, in inglese, \"self-plowing\").\nIn un suolo, normalmente, la sostanza organica stabile, umificata, di colore nero, \u00e8 pi\u00f9 abbondante in superficie; l'apertura di crepacciature ne provoca la caduta verso le parti basse del profilo, provocando un iscurimento (\"melanizzazione\") fino a notevoli profondit\u00e0.\nI suoli vertici sono azonali, dal momento che derivano solo da caratteristiche del materiale parentale e dalla situazione topografica del sito; in particolare, la loro formazione \u00e8 favorita dalla presenza di rocce la cui alterazione produce abbondanti cationi (come ad esempio i basalti) e da situazioni morfologiche che favoriscono l'accumulo di prodotti di alterazione dilavati (ad esempio, le zone ai piedi di basse alture). Si possono sviluppare in qualsiasi tipo di clima, anche se si ritrovano preferenzialmente nei climi caldi con accesi contrasti stagionali; sono piuttosto diffusi al mondo, e assumono localmente le denominazioni pi\u00f9 diverse. Le classificazioni WRB e Soil Taxonomy li identificano nell'ordine dei Vertisol."}
{"id": "1194468", "revid": "1603714", "url": "https://it.wikipedia.org/wiki?curid=1194468", "title": "Procuratori di San Marco", "text": "I Procuratori di San Marco erano la pi\u00f9 prestigiosa carica vitalizia della Repubblica di Venezia, subito dopo il Doge.\nStoria.\nNominati sin dal IX secolo per curare la fabbrica e l'amministrazione dei territori della Basilica di San Marco, sparsi per tutto l'Oriente, nella persona di un solo procuratore nominato dal doge, nel 1231 divennero quattro e in seguito il loro numero crebbe sino a nove.\nLa nomina spettava al Maggior Consiglio quale supremo premio di una carriera brillante nell'amministrazione dello Stato.\nDal 1269 i loro compiti furono ampliati alla tutela degli orfani e dei mentecatti e all'esecuzione dei testamenti, cos\u00ec ripartiti:\nQuale residenza loro e dei loro uffici furono erette in Piazza San Marco le due ali delle Procuratie, i maestosi edifici che racchiudono la piazza.\nLa Procuratoria di San Marco nel XXI secolo.\nL'istituto procuratorio \u00e8 sopravvissuto alla caduta della Repubblica nel 1797 ed esiste ancora a Venezia, continuando ad occuparsi dell'amministrazione del \"Patrimonio di San Marco\" della basilica stessa per conto del Patriarcato di Venezia con il nome di Procuratoria di San Marco, riconosciuto con Regio Decreto del 9 luglio 1931 alla \"Fabbriceria della basilica cattedrale di San Marco\".\nSi compone di sette procuratori, il cui presidente ha il titolo di \"Primo Procuratore di San Marco\": ad essi spetta la nomina del \"Proto di San Marco\", cio\u00e8 dell'ingegnere o architetto cui \u00e8 affidata la direzione tecnica della conservazione degli edifici e delle loro singole, in conformit\u00e0 alle esigenze del culto e alle disposizioni dell'autorit\u00e0 ecclesiastica, coadiuvato in questo da un ufficio composto di un ingegnere, due architetti e un geometra. L'attuale Proto \u00e8 l'arch. Mario Piana. Da esso dipendono:\nDalla Procuratoria dipende tutto il personale amministrativo, di custodia e vigilanza della basilica.\nDal 2015 il Primo Procuratore di San Marco \u00e8 il Dott. Carlo Alberto Tesserin."}
{"id": "1194474", "revid": "2519", "url": "https://it.wikipedia.org/wiki?curid=1194474", "title": "Rauma (Norvegia)", "text": "Rauma \u00e8 un comune norvegese della contea di M\u00f8re og Romsdal."}
{"id": "1194476", "revid": "767487", "url": "https://it.wikipedia.org/wiki?curid=1194476", "title": "Diamond Rexx", "text": "I Diamond Rexx sono una hair metal band, nata nel 1988 a Chicago, Illinois negli Stati Uniti."}
{"id": "1194479", "revid": "1305772", "url": "https://it.wikipedia.org/wiki?curid=1194479", "title": "Rauma", "text": ""}
{"id": "1194480", "revid": "155136", "url": "https://it.wikipedia.org/wiki?curid=1194480", "title": "Procuratoria di San Marco", "text": ""}
{"id": "1194482", "revid": "117902876", "url": "https://it.wikipedia.org/wiki?curid=1194482", "title": "DePaul University", "text": "La DePaul University \u00e8 un'universit\u00e0 cattolica statunitense situata a Chicago. Fu fondata dai vincenziani nel 1898 ed \u00e8 dedicata a San Vincenzo de' Paoli (\"Vincent de Paul\").\nSport.\nI DePaul Blue Demons fanno parte della Division I NCAA, e sono da pochi anni affiliati alla potente Big East Conference. La pallacanestro \u00e8 lo sport principale e le partite interne vengono spesso giocate allo United Center, campo di casa dei Chicago Bulls della NBA.\nPallacanestro.\nGli anni gloriosi per la squadra di basket di DePaul furono i '70 e gli '80, guidati da coach Ray Meyer i Blue Demons raggiunsero le Final Four nel 1979. Nel 1945 la squadra vinse il National Invitation Tournament (NIT).\nOggi i tempi gloriosi se ne sono andati, ed anche solo la qualificazione al torneo NCAA \u00e8 un successo."}
{"id": "1194490", "revid": "123634057", "url": "https://it.wikipedia.org/wiki?curid=1194490", "title": "United Center", "text": "Lo United Center (che prende il nome dalla compagnia aerea americana United Airlines) \u00e8 un palazzo dello sport e stadio del ghiaccio della citt\u00e0 di Chicago, Illinois.\nOspita le partite casalinghe dei Chicago Bulls, squadra della NBA, e dei Chicago Blackhawks, squadra della NHL.\nHa preso il posto dello storico Chicago Stadium, demolito nel 1994 per ricavarne i parcheggi per la nuova arena. Una statua di Michael Jordan \u00e8 situata nel lato est del palazzetto.\nNell\u2019Ottobre 1994 il cantante Frank Sinatra fu tra i primi ad esibirsi in concerto nel nuovo palazzetto.\n\u00c8 l'arena pi\u00f9 capiente di tutta la NBA."}
{"id": "1194496", "revid": "508036", "url": "https://it.wikipedia.org/wiki?curid=1194496", "title": "Provincia di Apayao", "text": "Apayao \u00e8 una provincia delle Filippine, situata nell'interno della parte settentrionale di Luzon, nella Regione Amministrativa Cordillera.\nIl capoluogo \u00e8 Kabugao.\nStoria.\nIl Republic Act n.4695 del 18 giugno 1966 suddivise l'originaria provincia di Mountain Province in diverse entit\u00e0 pi\u00f9 piccole, tra le quali anche la provincia di Kalinga-Apayao. Nel 1987 questa provincia lasci\u00f2 la regione della Valle di Cagayan per costituire con le altre province montane la Regione Amministrativa Cordillera, e, nel febbraio del 1995, con il Republic Act n.7878, avvenne la definitiva separazione che ha portato alla creazione di due province distinte: Apayao e Kalinga.\nGeografia fisica.\nNella parte nord dell'isola di Luzon, Apayao confina con le seguenti province: a nord e ad est con Cagayan, a sud con Kalinga, ad ovest con Abra.\nNon ha sbocchi sul mare e il paesaggio \u00e8 essenzialmente collinare-montuoso per la presenza della parte pi\u00f9 settentrionale della catena montuosa della Cordillera Central. Molto estesa la superficie forestata mentre il territorio sfruttato per usi agricoli \u00e8 meno del 10%.\nSuddivisioni amministrative.\nLa provincia di Apayao \u00e8 divisa in 7 municipalit\u00e0.\nEconomia.\nLa provincia, tra le meno densamente abitate delle Filippine, ha come risorsa principale l'agricoltura, e in particolare la produzione di frumento e ortaggi."}
{"id": "1194498", "revid": "29727", "url": "https://it.wikipedia.org/wiki?curid=1194498", "title": "Dorcatragus", "text": ""}
{"id": "1194499", "revid": "339392", "url": "https://it.wikipedia.org/wiki?curid=1194499", "title": "Bearcats", "text": ""}
{"id": "1194511", "revid": "29727", "url": "https://it.wikipedia.org/wiki?curid=1194511", "title": "Myotragus", "text": ""}
{"id": "1194513", "revid": "124123", "url": "https://it.wikipedia.org/wiki?curid=1194513", "title": "Tom Shippey", "text": "Oltre a questo, si \u00e8 distinto come studioso dei moderni generi fantasy e di fantascienza, in particolare per i lavori su J.R.R. Tolkien, sui quali ha scritto diversi saggi accademici.\nLa sua vita e il suo lavoro ricalcano in qualche modo quelle di Tolkien; come Tolkien, ha studiato alla King Edward's School a Birmingham e ha insegnato antico inglese alla Oxford University. Ha occupato in seguito la stessa cattedra di Tolkien alla University of Leeds.\nCon lo pseudonimo John Holm, \u00e8 anche coautore (insieme a Harry Harrison) della trilogia \"Le spade e l'impero\" (anche nota come \"La croce e il martello\"), un misto fra storia alternativa e fantasy."}
{"id": "1194514", "revid": "88740", "url": "https://it.wikipedia.org/wiki?curid=1194514", "title": "Field", "text": ""}
{"id": "1194520", "revid": "1161730", "url": "https://it.wikipedia.org/wiki?curid=1194520", "title": "FNP CISL", "text": ""}
{"id": "1194522", "revid": "29727", "url": "https://it.wikipedia.org/wiki?curid=1194522", "title": "Ourebia", "text": ""}
{"id": "1194528", "revid": "29727", "url": "https://it.wikipedia.org/wiki?curid=1194528", "title": "Pelea", "text": ""}
{"id": "1194536", "revid": "508036", "url": "https://it.wikipedia.org/wiki?curid=1194536", "title": "Locride (Grecia)", "text": "La Locride () era una regione dell'antica Grecia. \nIn epoca contemporanea, fino alla riforma del programma Callicrate, \u00e8 stata inglobata fra le prefetture (\"nomoi\") di Beozia e Ftiotide comprese nella periferia della Grecia Centrale.\nGeografia.\nAnticamente si divideva in due aree: la Locride Opunzia, a est, si affacciava sul golfo dell'Eubea e andava dalle Termopili a Larymna; la Locride Ozolia, a ovest, si allungava sul golfo di Corinto fino a Naupatto.\nLe due unit\u00e0 territoriali della Locride erano separate da una sezione di Focide.\nStoria.\nI Locresi, organizzati politicamente in federazioni (\"koin\u00e9\"), furono i primi a colonizzare la parte ionica della Calabria, dove fondarono all\u2019inizio del VII secolo a.C. la citt\u00e0 di Locri Epizefiri (quest'area \u00e8 tuttora chiamata Locride), mentre alla fine del VII secolo a.C. colonizzarono la parte tirrenica, dove fondarono Hipponion e Medma.\nLe due Locridi parteciparono alla guerra del Peloponneso parteggiando ora a fianco di Atene ora a fianco di Sparta. Con la supremazia della Beozia i Locresi si videro assoggettati a Tebe partecipando al suo fianco alla III e IV guerra sacra, in conseguenza della quale e per la sconfitta subita a Cheronea nel 338 a.C. le due Locridi vennero assoggettate alla Macedonia. Infine vennero sottomesse da Roma nel 146 a.C. e consegnate di nuovo alla Macedonia."}
{"id": "1194539", "revid": "124001948", "url": "https://it.wikipedia.org/wiki?curid=1194539", "title": "Sandro Pellegrini", "text": "Principalmente noto al pubblico per essere stato la voce italiana di Daisuke Jigen dal 1979 fino alla morte. Inoltre ha doppiato Riff Raff in \"Isidoro\" e i personaggi di Hanna-Barbera: Bubu e Babalui.\nBiografia.\nHa lavorato in molti film e diverse serie televisive, doppiando un giovane Robin Williams nella famosa serie \"Mork &amp; Mindy\" nella terza e nella quarta stagione (precedentemente l'attore era doppiato da Oreste Lionello).\n\u00c8 stato anche la voce di Robert Hardy che interpreta Cornelius Caramell nei film della saga di Harry Potter e di Yoda in \"Star Wars Episodio III - La vendetta dei Sith\" e nella serie \"\" nelle prime cinque stagioni e nella prima met\u00e0 della sesta (venendo poi sostituito, a causa della sua morte, da Bruno Alessandro). Ha doppiato anche altri attori tra i quali: Michael Gambon ne \"Il mistero di Sleepy Hollow\", Edward Herrmann \"The Aviator\" e Gene Wilder nel ridoppiaggio di \"Willy Wonka e la fabbrica di cioccolato\".\nDegna di nota \u00e8 anche la sua pluriennale partecipazione nell'anime \"Lupin III\" all'interno del quale d\u00e0 la voce a Daisuke Jigen dal 1979 al 2012. Ha doppiato la seconda e la terza serie, tutti i lungometraggi, gli OAV e gli special televisivi e il ridoppiaggio della prima serie (nella trasmissione originale Jigen era doppiato da Germano Longo). Negli altri cartoni e anime come Riff Raff in \"Isidoro\", Bubu in \"Orso Yoghi\", Babalui in \"Ernesto Sparalesto\", Torakiki in \"Hello Spank\" e nelle prime serie, Alessandro in \"L'ape Maia\" e Luigi XV in \"Lady Oscar\".\nCome attore, ha recitato con il Quartetto Cetra in \"Non cantare, spara\" (1968)."}
{"id": "1194540", "revid": "1762097", "url": "https://it.wikipedia.org/wiki?curid=1194540", "title": "Sweet Sixteen", "text": ""}
{"id": "1194544", "revid": "1833487", "url": "https://it.wikipedia.org/wiki?curid=1194544", "title": "Doglio", "text": "Doglio \u00e8 una frazione del comune di Monte Castello di Vibio (PG).\nL'aspetto del centro umbro, sito a 489 , \u00e8 quello di un paese silvo-pastorale. Vi sono 68 residenti.\nVi si arriva dalla Strada Provinciale 373 per Monte Castello di Vibio, traversa della SS 79 bis (statale Orvieto-Todi), attraversando campagne e boschi, poi proseguendo per qualche centinaio di metri per \"Via degli Appennini\".\nStoria.\nNel Medioevo era luogo di contesa tra i Guelfi di Orvieto ed i Ghibellini di Todi.\nIn seguito, durante la repubblica Giacobina (1789-1799) entr\u00f2 a far parte del contado di Monte Castello di Vibio.\nEconomia e manifestazioni.\nEconomia a prevalente sviluppo agricolo e vitivinicolo; si segnalano anche attivit\u00e0 legate alla pastorizia. Negli ultimi anni si \u00e8 sviluppata in maniera notevole anche un'economia legata al turismo con la nascita e lo sviluppo di numerose aziende agrituristiche.\nVi risiede la \"Compagnia Teatrale di Doglio\", formatasi negli anni settanta, chiamata inizialmente \"Compagnia Teatrale della Biciancola\" (dove \"biciancola\", in dialetto umbro significa altalena): la compagnia si esibisce al Teatro della Concordia (Monte Castello di Vibio) di Monte Castello di Vibio.\nLe feste principali sono quella di Sant'Antonio da Padova, che si tiene dal 7 al 24 giugno, quella dell'Assunta, a ferragosto e una suggestiva mostra di presepi lungo le vie storiche del paese durante il periodo natalizio. Oltre a ci\u00f2, si svolge un concorso fotografico la cui premiazione avviene, per consuetudine, l'ultima domenica di agosto."}
{"id": "1194548", "revid": "287204", "url": "https://it.wikipedia.org/wiki?curid=1194548", "title": "Insar", "text": "Insar \u00e8 un paese della Repubblica di Mordovia, Russia, capoluogo dell'Insarskij rajon. \u00c8 collocata a 77\u00a0km a sud-ovest di Saransk, capitale mordvina, alla confluenza dei fiumi Issa e Insarka. Al censimento del 2002 si contano 8951 abitanti.\nFondata nel 1648 come posad e fortezza russa, ebbe lo status di paese nel 1780 che gli venne tolto nel 1926, quando essa fu denominata insediamento rurale.\nDal 1958 \u00e8 nuovamente un paese della Repubblica di Mordovia."}
{"id": "1194551", "revid": "767487", "url": "https://it.wikipedia.org/wiki?curid=1194551", "title": "Kultur Shock", "text": "Kultur Shock \u00e8 una formazione musicale gypsy punk/alternative metal che fa base a Seattle. Le forti sonorit\u00e0 balcaniche, la difficile classificazione della loro musica e la composizione internazionale sono le principali peculiarit\u00e0.\nBiografia.\nI Kultur Shock si formarono nel 1996 come band acustica; \"\"Inizi\u00f2 per scherzo\"() quando alcuni dei componenti si divertirono a reinterpretare la loro cultura e tradizione musicale: il folk balcanico. Il pubblico apprezz\u00f2 e nel 1997 i Kultur Shock si unirono al \"tour\" di un'amica di vecchia data, Joan Baez, per il Lodo Music festival di Denver e qualche altra occasione.\nDopo il tour, i Kultur Shock iniziarono a suonare in eventi che richiedevano una musica tipicamente acustica. L'incontro tra le personalit\u00e0 del gruppo e questo tipo di audience fu piuttosto ruvido e si concluse quando \"la polizia e la societ\u00e0 cattolica non apprezzarono lo spettacolo di ragazze che saltavano ed urlavano a squarciagola sui tavoli togliendosi il reggiseno\"\"().\nI Kultur Shock si elettrificarono ed iniziarono a suonare nei club punk rock di Seattle, risolvendo i loro problemi di \"attitidine\" cambiando audience. Nel 1999 registrarono al club \"the Crocodile\" il primo album (autoprodotto) \"Live In Amerika\".\nPer tramite di Krist Novoselic dei Nirvana e Jello Biafra dei Dead Kennedys, Billy Gould dei Faith No More produsse per la Koolarrow Records il nuovo album \"Fucc The I.N.S.\" che usc\u00ec nel Settembre 2001 (\"quando si dice la coincidenza!\")().\nEffettivamente la musica di questo album era cambiata parecchio e diede ai Kultur Shock un riconoscimento internazionale. Inizi\u00f2 cos\u00ec ad essere invitata dapprima in Spagna, poi in Germania ed il resto d'Europa.\nSempre per Billy Gould e pubblicato dalla Koolarrow Records nel 2004 esce \"Kultura Dictatura\". Il particolare stile musicale \u00e8 contemporaneamente la ragione di molte recensioni e riconoscimenti, ma anche ostacolo una volta giunto nei negozi. Comparato da molti ai Pogues e Frank Zappa, se non ai System of a Down, questo album una volta di pi\u00f9 non trov\u00f2 una collocazione e fu infine rifiutato dalle sezioni \u201cRock\u201d e \u201cWorld\u201d.\nNegli ultimi 5 anni i Kultur Shock hanno fatto 7 tour europei e 3 negli Stati Uniti. Finora hanno suonato in Spagna, Germania, Belgio, Paesi Bassi, Danimarca, Svizzera, Austria, Repubblica Ceca, Gran Bretagna, Francia, Italia, Croazia, Bosnia, Slovenia, Serbia, Macedonia, Turchia, Bulgaria, Russia, Canada ed USA.\nL'album \"We Came To Take Your Jobs Away\" \u00e8 ci\u00f2 che si pu\u00f2 considerare pi\u00f9 vicino alle performance dal vivo."}
{"id": "1194554", "revid": "92723", "url": "https://it.wikipedia.org/wiki?curid=1194554", "title": "Consiglio dei Pregadi", "text": "Il Consiglio dei Pregadi o Consiglio dei Rogadi o, pi\u00f9 comunemente, Senato era un organo costituzionale della Repubblica di Venezia istituito sin dal 1229 quale assemblea deliberativa superiore della Repubblica, che si occupava di discutere della politica estera e dei problemi correnti con un meccanismo decisionale pi\u00f9 snello e ristretto rispetto al sovrano \"Maggior Consiglio\".\nIl nome di \"Consiglio dei Pregadi\" si riferisce letteralmente al fatto che i senatori venivano originariamente \"pregati\" di fornire il proprio consiglio al Doge, mentre il nome Senato si impose invece solamente nel XIV secolo col diffondersi della cultura umanista.\nComposizione e funzioni.\nMembri elettivi e di diritto.\nIl Senato era presieduto dalla \"Serenissima Signoria\" con a capo il Doge, mentre i lavori erano preparati e diretti dai \"Savi del Collegio\".&lt;br&gt;\nVi erano poi i \"Pregadi\":\nA questi membri elettivi si sommavano poi, di diritto, l'intera \"Quarantia\", il \"Consiglio dei Dieci\" e gli \"Avogadori de Com\u00f9n\". Dal 1305 sedevano per diritto in Senato, senza preventivo decreto del Maggior Consiglio anche i \"Procuratori di San Marco\".&lt;br&gt;\nI \"pregadi\" erano distinguibili per il fatto di indossare la toga rossa, contrapposta alla normale toga nera degli altri patrizi.\nMembri \"ex officio\".\nPartecipavano ai lavori del Senato molti magistrati e funzionari dello Stato di volta in volta chiamati a trattare \"ex officio\", cio\u00e8 per necessit\u00e0 di carica, le materie loro inerenti:\nDa notare tuttavia come, per l'uso di assommare diversi incarichi alla medesima persona, spesso molti di questi funzionari rappresentassero al contempo pi\u00f9 funzioni diverse e fossero al contempo essi stessi dei senatori eletti."}
{"id": "1194555", "revid": "339392", "url": "https://it.wikipedia.org/wiki?curid=1194555", "title": "Avogadori de Com\u00f9n", "text": ""}
{"id": "1194563", "revid": "1776051", "url": "https://it.wikipedia.org/wiki?curid=1194563", "title": "Alfama", "text": "L'Alfama (pron. ) \u00e8 il pi\u00f9 antico quartiere di Lisbona e si dispiega sul pendio racchiuso tra il Castello di S\u00e3o Jorge ed il fiume Tago. Il suo nome viene dall'arabo \"Al-hamma\", che significa \"fontane\" o \"bagni\". Il quartiere comprende molti importanti monumenti storici, nonch\u00e9 un gran numero di ristoranti e bar in cui si suona il fado.\nDopo la riorganizzazione territoriale dell'8 novembre del 2012, fa parte del quartiere di Santa Maria Maior.\nStoria.\nDurante il periodo della dominazione araba, l'Alfama rappresentava l'intera citt\u00e0, che solo in seguito si svilupp\u00f2 verso ovest dando vita al quartiere della Baixa. L'antica \"qasba\" di Lisbona fin\u00ec cos\u00ec per essere abitata da pescatori e povera gente, ed il suo carattere di quartiere povero perdura tuttora. Il grande terremoto del 1755 non distrusse il quartiere (anche grazie alla sua posizione elevata che la protesse dal maremoto), che mantenne il suo antico carattere di pittoresco labirinto di vicoli e piazzette. Recentemente \u00e8 iniziata un'opera di riqualificazione con il restauro dei monumenti pi\u00f9 significativi, anche se molti degli edifici del quartiere, in specie quelli a destinazione residenziale, continuano a manifestare un consistente degrado. Nonostante tutto ci\u00f2 l'Alfama rimane una tra le aree pi\u00f9 vivaci ed originali della citt\u00e0, piena di locali tradizionali dove si pu\u00f2 gustare l'ottima cucina \"lisboeta\" e ascoltare il fado, la tipica malinconica musica portoghese.\nLa collina dell'Alfama \u00e8 dominata dal medievale castello di S\u00e3o Jorge, che fino al XVI secolo fungeva da residenza reale, e dal quale al giorno d'oggi si pu\u00f2 godere della migliore vista della citt\u00e0. Sui pendii del quartiere si aprono anche altre terrazze (\"miradouros\") dalla quali guardare Lisbona, come il \"Miradouro de Santa Luzia\", che si trova nei pressi dell'omonima chiesa sui resti delle mura moresche, o il \"Miradouro das Portas do Sol\". Vicino al \"Miradouro de Santa Luzia\" c'\u00e8 il \"Museu de Artes Decorativas\", una costruzione del XVII secolo caratterizzata dagli splendidi interni.\nLa pi\u00f9 importante chiesa dell'Alfama \u00e8 la cattedrale di Lisbona, che \u00e8 anche la pi\u00f9 antica della citt\u00e0 ed \u00e8 situata nella parte occidentale del quartiere. Altri importanti monumenti sono il \"Convento da Gra\u00e7a\" nei pressi del castello, il monastero di S\u00e3o Vicente de Fora costruito in stile manierista e nel quale sono sepolti i re del casato di Braganza e la chiesa di Santa Engr\u00e1cia ora trasformata in luogo di sepoltura per le pi\u00f9 importanti personalit\u00e0 portoghesi."}
{"id": "1194564", "revid": "125608015", "url": "https://it.wikipedia.org/wiki?curid=1194564", "title": "Bert\u00edn Osborne", "text": "Biografia.\nAppartiene a una nota famiglia aristocratica essendo figlio del conte Enrique Ortiz y L\u00f3pez-Valdemoro.\nIl suo album di debutto, prodotto da Danilo Vaona, risale al 1981 e raccoglie canzoni come \"Amor Mediterr\u00e1neo\", \"Tu solo Tu\", \"Perd\u00f3name \"(del famoso compositore e cantante \"Camilo Sesto\"), \"Qu\u00e9 nos pasa esta ma\u00f1ana\" (del compositore Juan Carlos Calder\u00f3n) e \"Adi\u00f3s Luc\u00eda\". L'anno successivo, sempre con Danilo Vaona, ha inciso \"Como un Vagabundo\".\nIn Italia si \u00e8 fatto conoscere grazie alla partecipazione al Festival di Sanremo 1983 con \"Eterna Malattia\" scritta da Enzo Malepasso e Luigi Albertelli. Successivamente a questa partecipazione incider\u00e0 quello che sar\u00e0 il suo primo lp in italiano chiamato anch'esso \"Eterna Malattia\" (disco Ariston - ARLP 12401). Questo disco presenta oltre al brano omonimo anche alcuni dei suoi successi spagnoli in versione italiana.\nNel 1984 ha inciso \"Notte d'estate\" sigla del programma televisivo \"Sotto le Stelle\": il brano \u00e8 tratto dal secondo album italiano dell'artista spagnolo, intitolato \"Cavaliere in libert\u00e0\" (disco Ariston - ARLP 20420). Con questa incisione si \u00e8 chiusa la sua esperienza italiana.\nTra i suoi ultimi lavori discografici: \"Sabor a M\u00e9xico\".\nConduce show televisivi nel suo Paese dal 1992, il pi\u00f9 recente dei quali \u00e8 \"En la tuya o en la m\u00eda\" su La 1, poi diventato \"Mi casa es la tuya\" su Telecinco (e conosciuto in Italia come \"A raccontare comincia tu\"). Inoltre ha recitato a teatro e in alcune telenovelas messicane.\nVita privata.\nSi \u00e8 sposato due volte e ha avuto sei figli, quattro di primo letto (di cui uno deceduto quando aveva appena un anno) e due di secondo."}
{"id": "1194565", "revid": "287204", "url": "https://it.wikipedia.org/wiki?curid=1194565", "title": "Bertin Osborne", "text": ""}
{"id": "1194567", "revid": "17654", "url": "https://it.wikipedia.org/wiki?curid=1194567", "title": "Giovane scuola italiana", "text": ""}
{"id": "1194568", "revid": "287204", "url": "https://it.wikipedia.org/wiki?curid=1194568", "title": "Gavin Bocquet", "text": "Ha lavorato a molti progetti ad alto budget, tra i quali ricordiamo prequel della saga fantascientifica di \"Guerre stellari\" del regista George Lucas e la serie televisiva \"Le avventure del giovane Indiana Jones\"."}
{"id": "1194574", "revid": "25624", "url": "https://it.wikipedia.org/wiki?curid=1194574", "title": "Regole del volo", "text": ""}
{"id": "1194575", "revid": "287204", "url": "https://it.wikipedia.org/wiki?curid=1194575", "title": "Michelangelo Ziccardi", "text": "Biografia.\nMembro dell'Accademia Pontaniana e di altre associazioni culturali e scientifiche del Regno delle Due Sicilie, fu sindaco di Campobasso dal 1843 fino alla sua morte. Recatosi a Napoli nel marzo 1845 per impegni istituzionali, vi contrasse il tifo e vi mor\u00ec. \nIl 20 maggio dello stesso anno un elogio funebre fu recitato nella Chiesa della Santissima Trinit\u00e0 a Campobasso. A lui \u00e8 stata dedicata una via del centro storico di Campobasso, nella quale \u00e8 vissuto al civico 89.\nRicerche.\nCollaboratore di Michele Tenore, si dedic\u00f2 a studi meticolosi sulle erbe medicinali presenti nel territorio molisano lavorando alla \"Flora sannitica\", un'opera comprendente la descrizione di migliaia di piante presenti nel territorio con le loro caratteristiche e propriet\u00e0. Tale ricerca suscit\u00f2 l'interesse dei pi\u00f9 famosi botanici, fra cui Luigi Baselice, per la minuziosit\u00e0 e la scrupolosit\u00e0 delle nozioni riportatevi. Il suo erbario, oltre 50 pacchi, fu poi donato alla Scuola Superiore di Agricoltura di Portici ed \u00e8 stato poi studiato assieme a quello del Baselice da Armando Villani, che vi ha dedicato alcuni saggi di botanica storica. Compil\u00f2 anche gli indici alla silloge botanica di Tenore.\nTradusse dal francese un trattato sulle acque termali di Ischia di Chevalley de Rivaz, arricchendolo di note e commenti. Nel 1838 pubblic\u00f2 una lettera sull'epizoozie di alcuni volatili e aggiunse un discorso critico al volume \"Opere Minori\" di Giovanni Semmola. \nOltre agli studi erboristici, Ziccardi rivolse la sua attenzione al passato attraverso ricerca storica del Molise ed in particolare sulla citt\u00e0 di Campobasso, lavoro ancora inedito alla sua morte.\nTra le opere letterarie \"I cappuccini in Campobasso o la pace\" (1876), dove si narra la storia del conflitto tra la confraternita dei Crociati contro quella dei Trinitari che nel Cinquecento animava la citt\u00e0 di Campobasso culminata successivamente con la pace stipulata per mezzo di Fra Geronimo da Sorbo nell'anno 1587."}
{"id": "1194579", "revid": "599013", "url": "https://it.wikipedia.org/wiki?curid=1194579", "title": "Forte Vezzena", "text": "Il forte Vezzena o dello Spitz di Levico (indicato nei documenti storici anche come Werk Spitz Verle o Posten Cima Vezzena), si trova a quota 1.908 m s.l.m. ed \u00e8 collocato sulla cima del Pizzo di Levico (o Cima Vezzena) in Provincia di Trento. Il forte appartiene al grande sistema di fortificazioni austriache al confine italiano.\nStoria.\nFu edificato quando il Trentino apparteneva all'impero austro-ungarico tra il 1910 e il 1914.\nAveva un'importantissima funzione di osservatorio grazie alla sua posizione strategica, e proprio per questo motivo venne chiamato \"l'occhio degli altipiani\". Poteva controllare la zona a sud verso Asiago e tutto il versante nord della Valsugana. Era sicuramente un'opera ardita, infatti si appoggiava alla roccia che gli fa da parete a nord e si affaccia a strapiombo con un salto di 1300 metri sulla Valsugana.\nLa difficile posizione, per\u00f2, comportava diversi problemi di approvvigionamento e per questo venne dotato di cisterne per l'acqua da 37.000 litri, alimentate da pompe azionate elettricamente che facevano pervenire l'acqua dal sottostante forte Verle.\nLa fortificazione, con tre piani in superficie, venne realizzata in calcestruzzo e cemento armato. La pianta \u00e8 trapezoidale; il forte si trova in una gola artificiale di roccia, ed era difeso da fitte linee di reticolati. Durante il primo anno di guerra furono scavati degli alloggiamenti sotterranei per la guarnigione, dopo che l'artiglieria italiana aveva reso inutilizzabili il secondo ed il terzo piano.\nEra considerato inespugnabile e tale si dimostr\u00f2; gli italiani cercarono infatti di conquistarlo pi\u00f9 volte tra il 1915 e il 1916, ma tutti i tentativi fallirono.\nSin dai primi giorni di guerra venne costantemente tenuto sotto tiro dall'artiglieria italiana. Dopo l'offensiva austriaca della primavera 1916, furono riparati i danni subiti dal forte durante il primo anno di guerra.\nL'attuale stato di totale rovina \u00e8 dovuta al recupero dei materiali ferrosi negli anni del primo dopoguerra; ad oggi della fortezza rimangono solo rovine, ma nell'estate del 2016 sono stati effettuati lavori per la sistemazione delle facciate esterne, la recinzione della struttura e il blocco degli accessi all'interno delle rovine.\nArmamento.\nAll'epoca il forte era armato con 5 mitragliatrici Schwarzlose da 8\u00a0mm M7/12 poste in due casematte corazzate fisse, ed una nell'osservatorio girevole posto sulla sommit\u00e0 dell'opera. Ospitava un corpo di 60 Standsch\u00fctzen, comandati dal sottotenente Konrad Schwarz. Non era dotato di artiglieria, ma durante l'estate 1915 venne portato nei pressi del forte, in posizione defilata dai tiri dell'artiglieria italiana, un cannone da 7,5\u00a0cm da montagna, che fu usato anche in funzione di artiglieria antiaerea.\nAccessi.\nIl forte \u00e8 raggiungibile dal passo Vezzena, passando per il forte Verle e proseguendo a piedi lungo la vecchia strada carreggiabile oppure mediante il sentiero n. 205."}
{"id": "1194585", "revid": "29727", "url": "https://it.wikipedia.org/wiki?curid=1194585", "title": "Hyemoschus", "text": ""}
{"id": "1194587", "revid": "1573940", "url": "https://it.wikipedia.org/wiki?curid=1194587", "title": "Moschiola", "text": "Moschiola \u00e8 uno dei tre generi in cui viene suddivisa la famiglia dei Tragulidi. Le specie ad esso appartenenti vivono nelle foreste di India, Sri Lanka e, forse, Nepal, e, diversamente dagli altri membri asiatici della famiglia dei Tragulidi, appartenenti al genere \"Tragulus\", hanno la regione superiore segnata da macchie o strisce di colore chiaro.\nTassonomia.\nOriginariamente, al genere \"Moschiola\" veniva attribuita una sola specie, ma nel 2005 questa \u00e8 stata suddivisa in tre specie separate:"}
{"id": "1194588", "revid": "92723", "url": "https://it.wikipedia.org/wiki?curid=1194588", "title": "Codex Manesse", "text": "Il Codex Manesse o codice manessiano, anche conosciuto come \"Gro\u00dfe Heidelberger Liederhandschrift\", \u00e8 il pi\u00f9 ricco e famoso canzoniere medievale in lingua tedesca. Questo codice di grande formato (35,5\u00d725cm) consiste in 426 fogli di pergamena e contiene su ambedue i lati testi e preziose miniature. Viene conservato nella Biblioteca Universitaria di Heidelberg.\nLa raccolta contiene opere poetiche in lingua alto-tedesca media (\"Mittelhochdeutsch\"). Il suo nucleo \u00e8 stato composto intorno al 1300 a Zurigo, probabilmente in correlazione con il collezionismo della famiglia patrizia zurighese dei Manesse. Fino circa al 1340 vi sono state inserite varie aggiunte (vedi bibliografia). Il codice raccoglie testi fino allora tramandati solo oralmente, trascritti su fogli singoli o conosciuti attraverso repertori limitati. Con il florilegio di 140 poeti e le circa 6000 strofe, il codice risulta una \"summa\" rappresentativa di canzoni profane medievali e costituisce una delle fonti principali della poesia d'amor cortese tedesca, il cosiddetto Minnesang.\nIl manoscritto \u00e8 divenuto famoso soprattutto grazie alle sue 137 miniature policrome a pagina intera che precedono le liriche dei rispettivi Minnes\u00e4nger. Esse raffigurano i poeti in scene idealizzate di corte, di festivit\u00e0 e di tornei, e costituiscono il documento pi\u00f9 importante della miniatura gotica alto-renana. Queste miniature hanno influenzato in modo durevole l'immagine moderna del Medioevo cavalleresco.\nContenuto e struttura.\nIl Codice Manesse, redatto in scrittura gotica da diverse mani, tramanda la lirica alto-tedesca media nell'intera variet\u00e0 di generi e delle forme (canzoni dette \"Lieder\", sequenze affini al lai dette \"Leichs\", poesia sentenziosa didascalica chiamata \"Sangspr\u00fcche\") dagli inizi dell'arte lirica profana (con il poeta di K\u00fcrenberg, attivo intorno al 1150/60) fino al momento della redazione del manoscritto (Johannes Hadlaub attestato attorno al 1300). Siccome mancano le notazioni melodiche dei testi, le melodie che originariamente li accompagnavano si possono soltanto intuire attraverso il raffinamento formale, l'andamento ritmico della sintassi e la complessit\u00e0 degli schemi rimici delle canzoni.\nIl manoscritto contiene 140 raccolte poetiche, quasi tutte introdotte da un'immagine a pagina intera dell'autore (spesso raffigurato con stemmi e altri attributi caratterizzanti). \u00c8 ordinato secondo le forme metriche e comprende complessivamente 6000 strofe. Si tratta soprattutto di Minnesang, canzoni d'amor cortese, ma anche di liriche didattiche e religiose. La successione delle singole raccolte si basa sull'estrazione sociale degli autori. Aprono il codice i poeti pi\u00f9 nobili, i sovrani svevi - l'Imperatore Enrico VI e suo bisnipote Re Corradino di Svevia-, seguiti da principi, duchi e baroni \u2013 tra cui Walther von der Vogelweide -, fino a giungere ai \"meister\", i cantori di origini non nobili.\nIl Codice Manesse \u00e8 il risultato di un complesso procedimento di collezione mai portato a termine. Il manoscritto si apre con un indice, redatto da un primo copista, successivamente completato da copisti posteriori con aggiunte laterali. N\u00e9 i testi n\u00e9 le 138 immagini complessive risalgono a un medesimo tempo, tanti elementi sono stati inseriti e riordinati in seguito. All'interno dei testi dei singoli autori sono rimaste delle lacune; circa un sesto delle pagine furono lasciate vuote per supplementi successivi. Le 140 pagine vuote e le numerose pagine riempite a met\u00e0 testimoniano che il manoscritto \u00e8 stato concepito fin dall'inizio come una collezione aperta, da completare progressivamente. \u00c8 palese l'intenzione di raccogliere la poesia lirica, anche quella contemporanea, nel modo pi\u00f9 completo possibile, almeno nella misura in cui era legata o collegabile a un autore. Alcuni testi sono andati persi anche per via di fogli mancanti. Le iniziali delle strofe sono scritte in blu e in rosso. Talora sono presenti ornamenti in margine.\nSi distinguono il nucleo di base (redatto verso l'inizio del XIV secolo) che comprende le liriche di 110 autori e vari strati successivi, aggiunti fino verso la met\u00e0 del secolo, con opere di altri trenta autori. Le miniature sono state eseguite da quattro artisti. Il pittore del nucleo di base ne ha dipinte 110, il pittore successivo ne ha approntate venti, il terzo quattro e il quarto tre (pi\u00f9 uno schizzo).\nAnomala \u00e8 la raccolta attribuita al mago d'Ungheria \u201eKlingesor von vngerlant\u201c (autore fittizio non esistito in realt\u00e0), poich\u00e9 non vi figurano solo le sue poesie ma anche, in forma antologica, testi poetici di cinque altri Minnes\u00e4nger, a ciascuno dei quali nel codice \u00e8 dedicato pure un florilegio specifico. L'anomalia \u00e8 dovuta all'intento di rappresentare la gara poetica che si svolse al Castello di Wartburg. I coniugi ospitanti, il langravio Ermanno I di Turingia e sua moglie Sofia di Wittelsbach, troneggiano sui sei cantori rappresentati nell'atto della recita.\nComposizione.\nPreziose informazioni sull'origine del manoscritto sono offerte dallo zurighese Johannes Hadlaub, che visse nella prima met\u00e0 del Trecento e faceva parte della cerchia della famiglia nobiliare dei Manesse, la quale aveva una forte propensione per il collezionismo ed era appassionata al Minnesang svevo.\nNell'\u201cElogio dei Manesse\u201d, contenuto nel folio 372r del manoscritto, Johannes Hadloub loda la completezza della raccolta impostata dall'illustre membro del consiglio zurighese R\u00fcdiger Manesse il Vecchio (maggiorenne nel 1252, morto nel 1304) e da suo figlio Johannes, tesoriere capitolare morto nel 1297. Anche se la partecipazione diretta di R\u00fcdiger Manesse alla produzione dell'omonimo manoscritto non \u00e8 provata, \u00e8 verosimile supporre che i libri di canzoni della famiglia Manesse, citati da Handloub, rappresentino il fondamento a partire da cui \u00e8 stato allestito il famoso codice.\nHadloub menziona in altre canzoni alcuni illustri cittadini zurighesi, cos\u00ec la badessa imperiale Elisabeth da Wetzikon, il conte del Toggenburg, il vescovo di Costanza come pure gli abati di Einsiedeln e di Peterhausen. Hadloub mette in scena delle situazioni liriche stereotipate e utilizza i nomi illustri di politici dell'epoca per conferire al contenuto delle proprie canzoni una parvenza di realt\u00e0.\nStoria movimentata del manoscritto.\nNon \u00e8 noto a chi appartenesse inizialmente, comunque, gi\u00e0 nella seconda met\u00e0 del XV secolo, verosimilmente non si trovava pi\u00f9 a Zurigo. Intorno al 1575-1580 appartenne quasi certamente a un mercante fiammingo, interessato per motivi professionali agli stemmi nobiliari. Poco dopo \u00e8 documentato nuovamente in Svizzera, nel lascito del barone Johann Philipp von Hohensax, che molto probabilmente lo aveva acquistato nelle Fiandre. Certo \u00e8 che, dopo la morte del barone, il conte palatino di Zweibr\u00fccken e l'erudito Marquard Freher di Heidelberg tentarono in vario modo di entrare in possesso del codice. Nel 1604 l'umanista svizzero Melchior Goldast fu il primo studioso del manoscritto, di cui pubblic\u00f2 diverse poesie didascaliche. Fu lui stesso a favorire il ritorno del manoscritto a Heidelberg, dove dal 1607 fece parte per quindici anni della famosa collezione della Biblioteca Palatina. Durante la Guerra dei trent'anni, nel 1622, il codice fu portato in salvo nei Paesi Bassi, forse proprio dallo stesso Federico V del Palatinato. Qualche decennio pi\u00f9 tardi, per\u00f2, si trovava nella biblioteca privata dell'erudito francese Jacques Dupuy, il quale lasci\u00f2 la sua collezione in eredit\u00e0 al re di Francia. Pertanto il codice entr\u00f2 a far parte della Biblioteca Reale francese.\nLa riscoperta del manoscritto nel 1815 da parte di Jakob Grimm segn\u00f2 l'inizio di una lunga serie di tentativi da parte della Germania di riappropriarsene. Solo nel 1988 il manoscritto da Parigi pot\u00e9 far ritorno nella biblioteca di Heidelberg, dove si trova tutt'oggi.\nIn ragione di questa sua storia movimentata il Codice Manesse \u00e8 anche denominato \"Grosse Heidelberger Liederhandschrift\" (grande manoscritto di canzoni di Heidelberg) o \"Pariser Handschrift\" (manoscritto parigino). Gli esperti di Minnesang lo designano poi come Codice C. Tale sigla fu coniata dal filologo Karl Lachmann per distinguerlo dai due manoscritti pi\u00f9 antichi del Minnesang: il cosiddetto piccolo manoscritto di Heidelberg (\"Kleine Heidelberger Liederhandschrift\", manoscritto A) e il manoscritto di Weingarten (\"Weingartner Liederhandschrift\", manoscritto B).\nEdizioni e mostre.\nL'erudito svizzero Johann Jakob Bodmer pubblic\u00f2 per la prima volta una parte del Codice Manesse nell'anno 1748 con il titolo di \"Manessische Handschrift\". Il testo non \u00e8 stato solo pubblicato a pi\u00f9 riprese in edizioni storico-critiche rivedute, bens\u00ec \u2013 a differenza di altri manoscritti \u2013 \u00e8 stato ristampato a partire dal 1887 in numerose edizioni facsimile artisticamente improntate.\nPer ragioni di tutela, il manoscritto originale pu\u00f2 essere presentato solo di rado al pubblico. Nel 1991 il Codice Manesse \u00e8 ritornato per poco tempo alle sue radici zurighesi nell'ambito della mostra dedicata a \"Il manoscritto di canzoni Manesse a Zurigo\", allestita al Museo nazionale di Zurigo.\nIn occasione del 625\u00ba anniversario della fondazione dell'Universit\u00e0 di Heidelberg ha avuto luogo una mostra nella biblioteca universitaria durante la quale si poteva ammirare il Codice Manesse in forma originale e facsimile."}
{"id": "1194589", "revid": "226458", "url": "https://it.wikipedia.org/wiki?curid=1194589", "title": "ARFU Asian Rugby Series", "text": "Le ARFU Asian Series furono un torneo per squadre nazionali di rugby a 15 organizzato dall'Asian Rugby Football Union che si tenne in forma ufficiale tra il 2003 e il 2007; alcune edizioni di detto torneo assegnarono il titolo di campione asiatico e fecero parte della zona asiatica di qualificazione alla Coppa del Mondo 2007.\nNel ruolo di campionato asiatico le Series furono il ponte tra il preesistente Asian Rugby Championship, che fu soppresso nel 2004, e il successivo Asian Five Nations, che rimpiazz\u00f2 nel 2008 le Series.\nPartite con un'edizione sperimentale nel 2001, autonoma rispetto al campionato asiatico, e intese come una competizione per favorire lo sviluppo delle Nazionali emergenti (tanto che in detta edizione non presero parte le due migliori formazioni del continente, il e la ), nel 2003-04, in occasione delle qualificazioni alla , assunsero la forma di torneo quadrangolare a gironi (tre gironi di merito di quattro squadre ciascuno) che, dal 2005, una volta stabilizzatasi la formula (quattro gironi di merito con tre squadre ciascuna), rimpiazzarono il vecchio Asian Championship come competizione per il titolo continentale.\nLe prime tre edizioni delle Asian Series funsero rispettivamente da primo, secondo e terzo turno di qualificazione asiatica alla Coppa del Mondo 2007; le edizioni 2005, 2006 e 2007 funsero altres\u00ec da campionato asiatico.\nNel 2007 fu annunciata la soppressione delle Series per rimpiazzarle con un nuovo torneo che assolvesse a entrambe le funzioni di campionato continentale e zona asiatica di qualificazione alla Coppa del Mondo; il posto delle Asian Series fu preso dall'Asian Five Nations, a sua volta rimpiazzato nel 2015 da una versione rinnovata dell'Asian Rugby Championship.\nLe quattro edizioni disputate videro la netta prevalenza del , che se ne aggiudic\u00f2 tre, quelle valide anche come campionato asiatico; la vinse altres\u00ec la prima edizione, nel 2003-04."}
{"id": "1194590", "revid": "36426", "url": "https://it.wikipedia.org/wiki?curid=1194590", "title": "Chiesa di San Sebastiano (Livorno)", "text": "La chiesa di San Sebastiano \u00e8 situata nel centro di Livorno, nell'area compresa tra il Duomo e il Porto Mediceo. Testimonianza della presenza in citt\u00e0 dell'ordine barnabita, oggi risulta affidata all'Istituto di Cristo Re Sommo Sacerdote.\nStoria.\nLa presenza dei Barnabiti nella citt\u00e0 labronica risale al principio del XVII secolo; inizialmente ebbero a disposizione una stanza nella Compagnia della Misericordia e successivamente si trasferirono in una casa presso l'odierna piazza Grande.\nSolo dopo l'epidemia di peste del 1632 fu loro affidata una nuova chiesa intitolata a san Sebastiano, protettore degli appestati.\nLa chiesa, progettata da Giovanni Francesco Cantagallina, venne consacrata il 16 agosto 1633 e nel 1650 fu affiancata da una struttura scolastica tenuta dai medesimi Barnabiti.\nTuttavia, l'attivit\u00e0 scolastica sub\u00ec una lunga interruzione a cominciare dal 1783, a causa delle riforme attuate dal granduca Pietro Leopoldo.\nRistabilita la guida dei Barnabiti a partire dal 1792, la successiva riforma scolastica del 1852 apport\u00f2 alcuni cambiamenti alla struttura organizzativa dei corsi, affidando il liceo agli insegnanti civili e il corso del ginnasio al medesimo ordine religioso, fino a quando, nel 1867, questi ultimi non ne furono definitivamente estromessi a favore dei primi.\nAl contempo, la ricca biblioteca dei Barnabiti, che possedeva oltre 5500 volumi, fu integrata nella Biblioteca Labronica.\nPochi anni dopo, nel 1874, la chiesa di San Sebastiano venne eretta al titolo di parrocchia dal vescovo della Diocesi di Livorno. \nFurono anche eseguiti alcuni restauri, con l'eliminazione di due altari laterali e il rinnovo dei dipinti del soffitto. Successivamente fu aggiunto un coro semicircolare, dietro l'altare maggiore.\nLo scoppio della seconda guerra mondiale ed i successivi bombardamenti risparmiarono la chiesa, ma colpirono duramente i locali annessi. Danni ingenti furono invece causati dalle conseguenti depredazioni, che spogliarono l'antico tempio di numerosi oggetti d'arte sacra.\nDescrizione.\nLa chiesa di San Sebastiano presenta un'architettura esterna molto semplice, con una facciata adornata solo da due grandi statue di \"Santo Stefano\" e \"San Lorenzo\" poste ai lati della porta centrale.\nL'interno, a pianta rettangolare, \u00e8 costituito da un'unica navata con ornamenti barocchi, sulla quale si aprono alcune cappelle laterali.\nSu tutto domina l'altare maggiore, inquadrato da eleganti colonne di marmo che sorreggono le cornici semicircolari su cui poggiano le statue della \"Fede\" e della \"Carit\u00e0\".\nL'ingresso alla cappella della Santa Casa di Loreto \u00e8 preceduto da un bassorilievo dell\"Annunziata\" eseguito dal celebre Giovanni Dupr\u00e9 e qui collocato in occasione del restauro del 1879.\nNel presbiterio sono disposti due dipinti di Giorgio Vasari raffiguranti i \"Santi apostoli Matteo e Giovanni\" che originariamente erano collocati in Vaticano assieme ad un'altra tavola ora conservata nella chiesa di Santa Caterina.\nNella sacrestia si pu\u00f2 ammirare la statua di \"San Sebastiano\", opera del Cinquecento fiorentino e donata alla chiesa al tempo della sua fondazione per placare una diatriba con l'Ordine di Sant'Agostino, che nella chiesa di San Giovanni Battista custodiva una statua quattrocentesca del medesimo santo inizialmente reclamata dai Barnabiti.\nLa citata cappella della Madonna di Loreto \u00e8 una copia fedele di quella presente a Loreto ed esiste da pi\u00f9 di tre secoli. Qui, nell'annuale festa del 10 dicembre, affluiscono i fedeli per venerare la \"Madonna Nera\", la cui statua in ebano \u00e8 posta sull'altare maggiore.\nSulla cantoria in controfacciata, si trova l'organo a canne della chiesa, costruito dai Fratelli Ruffatti nel 1964-1967 riutilizzando la cassa del precedente strumento, della ditta Agati-Tronci. L'organo, restaurato nel 2011 dalla ditta costruttrice, \u00e8 a trasmissione elettrica ed ha la consolle, avente due tastiere di 61 note ciascuna e pedaliera concavo-radiale di 32 note, a pavimento nella navata. La cassa lignea presenta un prospetto riccamente decorato con rilievi dorati sul cornicione e sulle due lesene ioniche. La mostra \u00e8 composta da 23 canne di principale disposte in un'unica cuspide, con bocche \"a mitria\" allineate orizzontalmente."}
{"id": "1194591", "revid": "118936443", "url": "https://it.wikipedia.org/wiki?curid=1194591", "title": "Jeanne Guyon", "text": "Biografia.\nJeanne-Marie Bouvier de La Motte nacque il 13 aprile 1648 a Montargis in una famiglia della piccola nobilt\u00e0.\nSposata a Jacques Guyon a soli 16 anni, rimase vedova all'et\u00e0 di 28. Dedicatasi quindi alla vita consacrata, fu indirizzata al quietismo dal barnabita padre La Combe, che aveva conosciuto Miguel Molinos (o quantomeno le sue idee) a Roma.\nNel 1685 usc\u00ec il libro \"Metodo molto breve e facile per pregare \" (\"Moyen court et tr\u00e8s facile de faire oraison\"), di chiara tendenza quietista: nello stato di perfezione \u00e8 abolito ogni atto distinto dalla carit\u00e0 e vi si raggiunge una totale indifferenza, anche nei confronti della salvezza.\nLe idee di Madame Guyon, anche in seguito al recente processo romano contro Molinos, destarono i primi allarmi e sospetti; ma la brillante vedova trov\u00f2 allora il suo pi\u00f9 valido aiuto nell'arcivescovo Fran\u00e7ois de Salignac de La Mothe, noto come F\u00e9nelon, conosciuto a Saint-Cyr (Parigi), casa fondata da Madame de Maintenon per l'educazione delle ragazze nobili e nella quale la Guyon si era ritirata.\nDopo le prime accuse, gli scritti della Guyon furono affidati all'esame di una commissione composta dall'arcivescovo Jacques B\u00e9nigne Bossuet, Noailles, Trouson e dallo stesso F\u00e9nelon. I \u00abColloqui di Issy\u00bb, tra il luglio del 1694 e il marzo del 1695, portarono, grazie all'intervento del F\u00e9nelon, che nel frattempo era diventato arcivescovo di Cambrai, alla redazione di un protocollo in 34 articoli sulla vita interiore, in cui si deploravano le scelte di vita spirituale di Madame Guyon.\nI 34 articoli furono sottoposti a Madame Guyon, che accett\u00f2 di firmarli e di conformarvisi. Ma un malinteso con Bossuet port\u00f2 all'arresto della mistica, che fu rinchiusa nella Bastiglia, a Parigi, dove rimase cinque anni. Liberata il 21 marzo 1703, si trasfer\u00ec a Blois, ove mor\u00ec il 9 giugno 1717."}
{"id": "1194594", "revid": "1782831", "url": "https://it.wikipedia.org/wiki?curid=1194594", "title": "Syphon Filter", "text": "Syphon Filter \u00e8 un videogioco sparatutto in terza persona sviluppato da Eidetic e pubblicato da 989 Studio per PlayStation. \u00c8 il primo capitolo dell'omonima serie. Nel videogioco \"Syphon Filter\" \u00e8 il nome dato ad una misteriosa arma virale.\nDal 20 settembre 2007 \u00e8 possibile scaricare \"Syphon Filter\" su PlayStation 3 e PlayStation Portable tramite PlayStation Network.\nNel gennaio del 2002 il sito web IGN ha classificato \"Syphon Filter\" al 19\u00ba posto nella classifica dei migliori videogiochi per PlayStation di tutti i tempi.\nLa colonna sonora \u00e8 di Chuck Doud.\nTrama.\nGabriel Logan e Lian Xing sono sulle tracce del terrorista internazionale ricercato Erich Rhoemer (di cittadinanza tedesca, ma adesso cecena). L'agente speciale Ellis (con poca esperienza operativa) viene infiltrato nella banda di Rhoemer in Costa Rica, ma viene scoperto e ucciso dall'ex agente del KGB, al soldo di Rhoemer, Mara Aramov. Rhoemer allora sentendosi scoperto ordina al suo tenente Anton Girdeux di bruciare tutte le piantagioni per nascondere le sue ricerche sul virus Syphon Filter.\nLa scena si sposta su Washington D.C., dove Thomas Markinson, il direttore dell'agenzia, sta facendo rapporto sulle scoperte di Logan al capo dell'agenzia Edward Benton, un uomo nell'ombra che dice di Logan \u00abaspettiamo e vediamo cosa riesce a scoprire\u00bb. Gabe e Lian allora investigano su una misteriosa epidemia virale sui monti dell'Himalaya, scoprendo un solo sopravvissuto. Quando il gioco inizia, Erich Rhoemer e la sua banda hanno cominciato un attacco terroristico biologico su Washington, e toccher\u00e0 a Logan uccidere Pavel Kravitch, l'esperto di telecomunicazioni di Rhoemer, e andare nella metropolitana della capitale per disattivare le bombe e catturare Aramov. Qui tuttavia scopre che era tutta una trappola per depistarli: al posto delle bombe biologiche ci sono delle bombe esplosive che distruggono l'intera metropolitana. Gabe riesce a salvarsi e a catturare Mara, che gli rivela la vera posizione delle bombe virali, ovvero all'interno di Central Park . L\u00ec Gabe riuscir\u00e0 a uccidere sia Jorge Marcos, esperto di ordigni, che Anton Girdeux, compromettendo cos\u00ec l'esplosione dell'epidemia.\nSuccessivamente, alcune ricerche di laboratorio dimostrano che il Syphon Filter \u00e8 un'arma biologica di nuova generazione, capace di colpire determinati gruppi etnici con grande precisione. Ma la vera potenza del virus sta nel fatto che pu\u00f2 essere riprogrammato. Il gioco si sposta nell'Expo Center della Pharcom, nota agenzia per la ricerca sui farmaci diretta da Jonathan Phagan. Quest'ultimo non ci mette molto per allontanarsi dall'inaugurazione di una nuova ala del centro, ma per sua sfortuna viene seguito da Gabe che lo scopre a parlare con Aramov e con il direttore dell'agenzia Benton, che si svela essere un doppiogiochista.\nLa discussione si fa animata e Aramov cattura Phagan lasciando Gabe da solo con il traditore, che uccider\u00e0.\nAdesso l'agente \u00e8 pronto per andare nella base segreta di Rhoemer in Kazakistan per disattivare i suoi missili e uccidere il comandante Vladimir Gabrek. Completata la missione per\u00f2 la compagna di Logan, Lian, viene fatta prigioniera, e si trova a dover fuggire da solo non prima per\u00f2 di aver distrutto un elicottero Hind. Altre ricerche porteranno il protagonista in una cattedrale stile gotico dove vengono fatti esperimenti su cavie umane, compresi Phagan e Lian, che dovranno essere liberati. A fine missione \u00e8 possibile vedere un filmato in cui Mara spara a Phagan e vi offre il suo aiuto.\nA questo punto Gabe viene mandato nuovamente in Kazakistan nei magazzini Pharcom dove i mercenari di Rhoemer combattono per avere il controllo della posizione. Entrato nella base segreta Gabe scopre i loschi piani dell'agenzia rivelati da Markinson, direttore dell'agenzia stessa. Essendo Rhoemer un uomo pieno di idealismi uccide Markinson per avere il pieno controllo di un missile ICBM caricato con una bomba piena di Syphon Filter; per fortuna il lancio viene impedito prima che possa scatenare la terza guerra mondiale. Gabe, infine, uccide Rhoemer con delle granate a gas visto che lui indossa una speciale tuta in kevlar resistente ai proiettili.\nDopo i crediti del gioco, Aramov parla con la figura oscura (quella del filmato introduttivo) preannunciando un seguito."}
{"id": "1194599", "revid": "228587", "url": "https://it.wikipedia.org/wiki?curid=1194599", "title": "Camicie rosse", "text": "La camicia o giubba rossa era il segno distintivo scelto da Giuseppe Garibaldi e dai suoi volontari fin dal 1843, quando il patriota radun\u00f2 a Montevideo 500 italiani, nella Legione italiana, per difendere la capitale uruguaiana dalle forze dell'ex presidente Manuel Oribe e da quelle del suo principale alleato, il dittatore argentino Juan Manuel de Rosas.\nGaribaldi, potendo contare su pochi finanziamenti per questa sua impresa, trov\u00f2 del panno di lana rosso, in genere usato per i camici dei macellai al fine di nascondere le macchie di sangue animale, per rivestire le sue truppe.\nSecondo una tradizione risorgimentale, dopo aver lanciato la sottoscrizione \"Un milione di fucili\", Garibald\u00ec indic\u00f2 la camicia rossa come divisa per i volontari. Le prime paia di camicie rosse per la spedizione dei Mille furono cucite con panni di stoffa colorata di rosso scarlatto, tintura prodotta utilizzando le cocciniglie a Prato dei Servalli, frazione di Gandino, dalla \u00a0Tintoria degli Scarlatti, dotata di caldaie stagnate che davano la lucentezza alla tinta scarlatta; dalla tintoria le pezze rosse furono in parte trasportate a Bergamo presso la sartoria di Celestina Belotti, fidanzata di Francesco Nullo garibaldino e in parte a Milano presso le patriota Laura Solera Mantegazza e altre dame, ove furono ritagliate e cucite in camicie. Le stime sulla prima quantit\u00e0 di camicie prodotte e rese disponibili per i volontari in partenza da Quarto oscillava fra le 500 e le 100 unit\u00e0 .\nLe camicie rosse divennero tra i protagonisti della nascita del Regno d'Italia.\nNel Museo Garibaldino di Mentana sono esposti alcuni esemplari di giubbe garibaldine. Hanno forma di blusa, il \"camiciotto da lavoro usato da operai e artigiani\" di panno resistente, in punti di rosso e guise differenti l'una dall'altra. Guarnite con cordoncini e cordonetti presumibilmente da tappezzeria, sono state evidentemente confezionate a mano. Il colletto \u00e8 quello tipico delle moderne camicie popolari, che all'epoca era utilizzato soltanto per gli abiti da lavoro o per l'abbigliamento sportivo, o rialzato, quello che oggi si definirebbe 'alla coreana'. Alcune hanno tasche simili a quelle attualmente utilizzate nell'abbigliamento casual, altre sono 'sblusate' in vita e tenute con una cinta di cuoio scuro, altre ancora sono pi\u00f9 aderenti.\nLa camicia rossa \u00e8 ricordata anche in un canto, diventato molto popolare, intitolatato appunto \"Camicia rossa\", scritto da R. Traversa e L. Pantaleoni.\nLa camicia rossa ha ispirato anche le divise della squadra di calcio inglese del Nottingham Forest Football Club, tant'\u00e8 che il colore sociale \u00e8 proprio il \"Garibaldi's Red\"."}
{"id": "1194606", "revid": "180856", "url": "https://it.wikipedia.org/wiki?curid=1194606", "title": "Venerabile Virgilio Angioni", "text": ""}
{"id": "1194609", "revid": "38495324", "url": "https://it.wikipedia.org/wiki?curid=1194609", "title": "Postsovietica", "text": ""}
{"id": "1194611", "revid": "1305772", "url": "https://it.wikipedia.org/wiki?curid=1194611", "title": "LCD (disambigua)", "text": ""}
{"id": "1194615", "revid": "1669436", "url": "https://it.wikipedia.org/wiki?curid=1194615", "title": "Alessandro Vittoria", "text": "Biografia.\nNel 1543 entra a far parte della bottega di Jacopo Sansovino a Venezia.\nCollabora nel 1550 con il maestro alle sculture della Libreria Marciana. Fra le opere giovanili sono la statuina del \"Battista\" (1550) per l'acquasantiera di San Zaccaria, la statua di \"Mercurio\" (1559) all'esterno di Palazzo Ducale. Verso il 1560 esegue gli stucchi nella villa Barbaro a Maser e a Villa Giustinian di Portobuffol\u00e9, in collaborazione con Palladio e Veronese.\nEsegue anche molti ritratti, pi\u00f9 spesso in terracotta bronzata o dorata, inseriti in monumenti funerari o anche isolati. Fra i pi\u00f9 celebri sono il busto di Tommaso Contarini alla Madonna dell'Orto, il busto del Sansovino nell'oratorio del Seminario, di Tommaso Rangone al Museo Correr, di Benedetto Manzini alla Ca' d'Oro. Nel 1560 realizza il monumento funebre ad Orazio Brancadoro nella Cattedrale di Fermo\nTra il 1561 e il 1562 scolpisce le statue di \"S. Antonio abate\", \"San Rocco\" e \"San Sebastiano\" in pietra d'Istria per l'altare della Cappella Montefeltro in San Francesco della Vigna a Venezia. Del San Sebastiano, che Vittoria considerava uno dei propri capolavori, ne fece eseguire diverse versioni in bronzo, in scala ridotta, di cui una conservata presso il Metropolitan Museum di New York. La statua, che costituisce un eccellente esempio della celebre \"figura serpentinata\" manierista, nella sua posa dinamica attorcigliata, trae ispirazione da modelli ellenistici come anche dallo \"Schiavo morente\" di Michelangelo. Nel 1564 esegue il \"San Girolamo\" conservato nella chiesa di Santa Maria Gloriosa dei Frari, in cui si evidenziano chiaramente le influenze michelangiolesche della sua scultura. Realizza per la chiesa di San Giorgio a Venezia quattro statue degli evangelisti poste internamente sopra la porta d'ingresso.\nTra il 1578 e il 1579 costruisce a Brescia il monumento funebre al vescovo Bollani distrutto dal crollo della torre campanaria nel 1708. I frammenti di quest'opera sono conservati al Museo di Santa Giulia (Brescia). Nel 1583 esegue per la cappella privata della famiglia Fugger ad Augsburg un rilievo in bronzo dell\"'Annunciazione\", ora conservato presso l'Art Institute of Chicago, la cui composizione, vivacemente dinamica, \u00e8 fortemente influenzata dall'arte del contemporaneo Tiziano. Dello stesso anno \u00e8 \"il Battista\" del duomo di Treviso. \n\u00c8 sepolto nella chiesa di San Zaccaria. La tomba, da lui stesso realizzata, mostra al centro il suo busto autoritratto.\nHa anche realizzato le facciate di alcuni palazzi veneziani, come Palazzo Mocenigo Casa Nuova e Palazzo Balbi sul Canal Grande."}
{"id": "1194621", "revid": "30610", "url": "https://it.wikipedia.org/wiki?curid=1194621", "title": "Peronospera", "text": ""}
{"id": "1194625", "revid": "6923", "url": "https://it.wikipedia.org/wiki?curid=1194625", "title": "Capo (grado militare)", "text": "Capo \u00e8 un grado militare nelle forze armate di molti paesi, nella maggior parte dei casi omologo al caporale.\nIn Italia \u00e8 un grado di sottufficiale in uso nella Marina Militare.\nNelle forze armate nelle forze armate di molti paesi di lingua castigliana con la denominazione di cabo \u00e8 l'equivalente per l'esercito italiano di caporale. In alcuni eserciti \u00e8 considerato parte della truppa o dei graduati di truppa, mentre in altri \u00e8 il grado pi\u00f9 basso tra i sottufficiali. Nella fanteria dell'Esercito spagnolo un cabo \u00e8 un capo squadra.\nItalia.\nNella Marina Militare il grado fa parte della categoria dei sottufficiali del ruolo sergenti e del ruolo marescialli.\nAppartengno al ruolo sergenti il secondo capo, il secondo capo scelto e il secondo capo scelto qualifica speciale, mentre appartendono al ruolo marescialli il capo di terza classe, il capo di seconda classe e il capo di prima classe.\nArgentina.\nTutte e tre le forze armate argentine fanno uso del grado di caporale, o \"cabo\". I caporali sono considerati \"suboficiales subalternos\", (italiano: sottufficiali subalterni), paragonabili ad un ruolo intermedio tra i graduati di truppa e il ruolo sergenti delle forze armate italiane, superiori al grado di \"voluntario primero\", \"voluntario segundo\" e \"voluntario segundo en comisi\u00f3n\", per esercito ed aeronautica militare, e superiori di \"marinero primero\" e \"marinero segundo\", per la marina.\nNell'Esercito argentino, vi sono due gradi che derivano dal caporale: cabo (caporale) e cabo primero (letteralmente \"primo caporale\" o \"caporale di prima classe\", equivalente a primo caporal maggiore.\nDiversamente nella Marina argentina, vi sono tre gradi che derivano dal caporale: cabo segundo (caporale di seconda classe o caporal maggiore), cabo primero (caporale di prima classe) e cabo principal (caporal maggiore scelto), equivalente al grado di \"Sargento\" (sergente) dell'esercito e sono paragonabili al ruolo sergenti della Marina Militare Italiana\nNella Fuerza A\u00e9rea Argentina, vi sono altrettanti gradi che derivano dal caporale: cabo (caporale), cabo primero (primo caporal maggiore) e cabo principal (caporale capo), equivalente al grado di \"Sargento\" (sergente) dell'esercito.\nIl grado di cabo \u00e8 usato anche nella Gendarmer\u00eda Nacional Argentina, nella Polic\u00eda Federal Argentina e nella Prefectura Naval Argentina con la stessa qualifica dell'esercito.\nSpagna.\nNelle forze armate spagnole, Ej\u00e9rcito de Tierra, Armada Espa\u00f1ola ed Ej\u00e9rcito del Aire, il grado di cabo \u00e8 il pi\u00f9 alto grado della truppa, superiore a quello di \"soldado de primera\" (soldato di prima classe) e marinero de primera (marinaio di prima classe) ed inferiore a quello di cabo primero (primo caporale), che \u00e8 il grado pi\u00f9 basso dei sottufficiali, inferiore a sua volta a quello di cabo mayor (caporalmaggiore). Il grado di \"cabo\", secondo l'equivalenza NATO STANAG 2116, \u00e8 OR-3, mentre \"cabo primero\" \u00e8 un OR-4 e \"cabo mayor\" un OR-5; nelle forze armate italiane cabo ha come corrispondente il caporale dell'Esercito Italiano, l'appuntato dell'Arma dei Carabinieri, l'aviere capo dell'Aeronautica Militare e il sottocapo della Marina Militare, Cabo primero ha come corrispondente il primo caporal maggiore dell'Esercito Italiano, l'appuntato scelto dell'Arma dei Carabinieri, il primo aviere capo dell'Aeronautica Militare e il sottocapo di prima classe della Marina Militare, mentre Cabo mayor ha come corrispondente il caporal maggiore capo scelto dell'Esercito Italiano, l'appuntato scelto qualifica speciale dell'Arma dei Carabinieri, il primo aviere capo scelto dell'Aeronautica Militare e il sottocapo di prima classe scelto della Marina Militare."}
{"id": "1194626", "revid": "125230451", "url": "https://it.wikipedia.org/wiki?curid=1194626", "title": "Signori della Notte (Repubblica di Venezia)", "text": "Signori della Notte o Signori di Notte era il nome di due particolari magistrature della Repubblica di Venezia.\nLe due sezioni di \"Signori di Notte\".\nSignori della Notte al Crimin\u00e0l.\nI Signori della Notte al Crimin\u00e0l risultano attestati come magistratura gi\u00e0 nel XII secolo in numero prima di due, infine di sei patrizi, uno per ciascun sestiere di Venezia a partire dal 1260.\nIl loro nome derivava dalla iniziale competenza di sorveglianza su tutto quanto accadeva in citt\u00e0 durante la notte. In breve le loro competenze furono estese a furto, assassinio, bigamia, reati carnali dei servi, porto d'armi, percosse, associazione a delinquere, vagabondaggio, stupro, danze notturne, diserzione dalle galee, mancato pagamento delle pigioni, ecc.\nSi riunivano in una sala interna di Palazzo Ducale, la \"Camera del Tormento\": gli interrogatori e i processi avvenivano perlopi\u00f9 durante le ore notturne o del crepuscolo, prevedevano tra le altre cose di poter ricorrere al supplizio della corda e i tre giudici si presentavano all'imputato rivolgendo le spalle ad un'ampia finestra la cui illuminazione ne celava parzialmente l'aspetto.\nDalla loro sentenza era possibile appellarsi alla Quarantia Criminale attraverso gli \"Avogadori de Com\u00f9n\".\nSignori della Notte al Civ\u00ecl.\nA partire dal 1544 vennero creati i Signori della Notte al Civ\u00ecl, cui vennero trasferite parte delle competenze dell'apparato criminale: applicazione di sentenze straniere, vendite di pegni, il bando per criminali e indesiderati, sostituzione di tutte quelle magistrature che non operavano durante i giorni festivi."}
{"id": "1194627", "revid": "110157", "url": "https://it.wikipedia.org/wiki?curid=1194627", "title": "Asian Tri Nations 1999", "text": "LAsian Tri Nations 1999 fu la prima edizione del torneo triangolare asiatico noto come Asian Tri Nations tra le Nazionali di , e .\nSi tenne tra maggio e giugno 1999 per iniziativa della Federazione singaporiana, e fu disputato con la formula del girone all'italiana di andata e ritorno.\nLa vittoria arrise a , che aveva iniziato il torneo con una sconfitta 10-12 contro , la prima sub\u00ecta per mano della citt\u00e0-Stato dal 1989 a quella parte."}
{"id": "1194628", "revid": "764447", "url": "https://it.wikipedia.org/wiki?curid=1194628", "title": "Excelsior (traghetto)", "text": "Excelsior \u00e8 una nave traghetto della societ\u00e0 marittima Grandi Navi Veloci, costruita nel 1999 nei cantieri Fincantieri di Sestri Ponente.\nLa Excelsior dispone di arredi e servizi simili a quelli delle navi da crociera.\nDispone di 429 cabine, ristorante \"\u00e0 la carte\", bar, un negozio un cinema, e piscina con lido bar, idromassaggio, sala giochi.\nNel 2011 la nave \u00e8 stata utilizzata per il trasporto di migranti dall`isola di Lampedusa verso alcuni porti italiani.\nA febbraio 2013 la nave \u00e8 stata noleggiata alla francese SNCM in sostituzione dell'affondata \"Napol\u00e9on Bonaparte.\"\nA novembre 2014 la nave torna a Grandi Navi Veloci, rientrando in servizio sulle rotte da e per Sicilia e Tunisia. Nel 2016, in occasione del cambio livrea, le vengono aggiunte le controcarene. Nell'estate 2016 ha operato sulla Genova-Palermo e nel periodo invernale ha compiuto la rotta Genova-Tunisi. Nel gennaio 2017 \u00e8 temporaneamente sulla Palermo-Napoli.\nLa Excelsior \u00e8 in servizio sulle rotte Palermo-Genova/Napoli/Civitavecchia, Genova-Barcellona/Tunisi, e Termini Imerese-Civitavecchia a rotazione con le altre navi della flotta GNV."}
{"id": "1194630", "revid": "1498232", "url": "https://it.wikipedia.org/wiki?curid=1194630", "title": "Cruise Roma", "text": "Cruise Roma \u00e8 un traghetto di propriet\u00e0 della compagnia marittima Grimaldi Lines. \u00c8 stato costruito nel Cantiere navale di Castellammare di Stabia ed \u00e8 stato varato il 22 giugno 2007. Nel febbraio del 2019 \u00e8 stato sottoposto a lavori di allungamento presso il cantiere navale di Palermo.\nCaratteristiche.\n\"Cruise Roma\" \u00e8 il primo di una serie di quattro traghetti costruiti tra il 2007 e il 2009 per conto del Gruppo Grimaldi. Si tratta della nave Ro-Pax pi\u00f9 grande al mondo, nonch\u00e9 la pi\u00f9 grande della flotta Grimaldi Lines insieme alla gemella \"Cruise Barcelona\". \nIl traghetto, che pu\u00f2 raggiungere una velocit\u00e0 massima di 28 nodi, pu\u00f2 trasportare fino un massimo di 2.794 passeggeri, possiede un garage dalla capacit\u00e0 di 3.050 metri lineari di carico merci (corrispondente a circa 220 semirimorchi) contemporaneamente a 215 auto. Dispone di 479 cabine, di cui: 2 per persone a mobilit\u00e0 ridotta (PMR), 300 esterne, 109 interne e 68 suite; 143 poltrone reclinabili, ristorante \u00e0 la carte, self service, caffetteria, gelateria artigianale, piscina, centro benessere, discoteca, casin\u00f2, sala giochi, sala per bambini, sala conferenze, negozio.\nI lavori di allungamento (da 225 a 254 metri), cui \u00e8 stato sottoposto presso il cantiere navale di Palermo nel febbraio del 2019 con un investimento di circa 60 milioni di euro, hanno comportato l'installazione di 4 grandi batterie al litio per l'abbattimento delle emissioni di \"CO2\" durante la permanenza in porto, nonch\u00e9 l'aumento del numero totali di cabine per accogliere un totale di circa 3.500 passeggeri."}
{"id": "1194631", "revid": "4175", "url": "https://it.wikipedia.org/wiki?curid=1194631", "title": "Asian Tri Nations 2000", "text": ""}
{"id": "1194642", "revid": "1894831", "url": "https://it.wikipedia.org/wiki?curid=1194642", "title": "ARFU Asian Rugby Series 2001", "text": "\u00c8 la prima vera edizione sperimentale delle Asian Series di Rugby che prenderanno il via nel 2003 e finiranno per sostituire l'Asian Rugby Championship\nSi disputano 3 triangolari (Plate, Shield e Bowl)"}
{"id": "1194647", "revid": "295403", "url": "https://it.wikipedia.org/wiki?curid=1194647", "title": "Toronto Blizzard", "text": "Il Toronto Blizzard fu un club calcistico canadese con sede a Toronto.\nFondato nel 1971 come Toronto Metros, fu rinominato Toronto Metros-Croatia nel 1975 e assunse il nome definitivo nel 1979. Il club prese parte alla NASL, il campionato nordamericano di vertice dell'epoca, dalla sua fondazione fino al 1984, anno di scioglimento della lega, per poi partecipare alla Canadian Soccer League dal 1987 al 1992 e all'APSL nel 1993, ultimo anno di attivit\u00e0.\nCampione NASL nel 1976, fu il primo club canadese a vincere un campionato professionistico nordamericano. Il club in quattro occasioni (1975, 1976, 1980-1981 e 1981-1982) partecip\u00f2 anche ai tornei di indoor soccer organizzati dalla NASL, ma non raggiunse mai i play-off. Le partite casalinghe della squadra indoor vennero disputate al Maple Leaf Gardens.\nStoria.\nGli anni nella North American Soccer League.\nDopo lo scioglimento dei al termine del 1968, la principale citt\u00e0 canadese rimase per due stagioni senza un club professionistico a rappresentarla. L'11 dicembre 1970 venne annunciata la nascita dei \"Toronto Metros\", una nuova franchigia ammessa alla NASL a partire dalla stagione 1971. Il club era di propriet\u00e0 di un gruppo di imprenditori locali e presieduto dal giornalista John Fisher, come campo di gioco venne scelto il Varsity Stadium. Nei primi anni i risultati furono mediocri, soprattutto ai botteghini, e conseguentemente il club entr\u00f2 presto in difficolt\u00e0 economiche. Nel 1975 la franchigia venne acquistata dai proprietari del Toronto Croatia, un club del campionato dilettantistico canadese della National Soccer League, che ribattezzarono immediatamente la squadra \"Toronto Metros-Croatia\", causando disappunto nella lega che non vedeva di buon occhio la scelta di una caratterizzazione \"etnica\".\nNonostante la nuova dirigenza, interamente croata, venisse accusata di una gestione scarsamente professionale, i risultati sul campo migliorarono notevolmente: grazie all'ossatura slava e all'inserimento di alcuni giocatori di rilievo come il portoghese Eus\u00e9bio i canadesi arrivarono sino alla conquista del titolo nella stagione 1976, battendo il 28 agosto 1976 i per 3-0, nella finale dei play-off giocata al Kingdome di Seattle.\nI successi sportivi non si tramutarono per\u00f2 nel successo economico, e la franchigia dovette nuovamente cambiare proprietari per sopravvivere: nel 1979 venne acquistata dalla Global Television Network, una rete televisiva dell'Ontario. Tra i primi provvedimenti ci furono un nuovo cambio di nome, in \"Toronto Blizzard\", e il passaggio a uno stadio pi\u00f9 grande, l'Exhibition Stadium. I Blizzard vissero gli anni successivi fra alti e bassi: nel 1980 registrarono il record di affluenza allo stadio della propria storia, ma nel 1981 furono tra le peggiori squadre del campionato e l'affluenza di pubblico si dimezz\u00f2. Sempre nel 1981 si ebbe l'ennesimo cambio di propriet\u00e0, con l'acquisto da parte di Karsten Von Wersebe, un imprenditore del settore edile.\nNel 1983 i Blizzard, anche nel tentativo di accattivarsi le simpatie della folta comunit\u00e0 italiana di Toronto, acquistarono l'ex \"bandiera\" della Roberto Bettega. Negli ultimi due anni della NASL vennero raggiunte altrettante finali del campionato, entrambe perse. Nel 1984, nel tentativo di limitare le spese, la squadra era intanto tornata a giocare al Varsity Stadium.\nIl passaggio alla Canadian Soccer League.\nNonostante il fallimento e la chiusura della NASL, la societ\u00e0 decise di non sospendere la propria attivit\u00e0: nel 1985 vennero acquistati i Dynamo Latino, una societ\u00e0 di National Soccer League, lega in cui i Blizzard giocarono nel 1986 vincendo la stagione regolare, prima di essere sconfitti nella finale dei play-off dai Toronto Italia.\nNel 1987 i Toronto Blizzard furono una delle squadre fondatrici del nuovo campionato professionistico canadese di prima divisione: la Canadian Soccer League. La squadra di Toronto partecip\u00f2 a tutte le sei edizioni che ebbero luogo, senza per\u00f2 mai conquistare il titolo, il miglior risultato fu raggiunto nel 1991 con la sconfitta in finale contro i . Negli anni della CSL il campo di gioco scelto fu nuovamente il Varsity Stadium, per poi spostarsi in un impianto pi\u00f9 piccolo con il passaggio al Centennial Park Stadium.\nAmerican Professional Soccer League e scioglimento.\nAl termine della stagione 1992 i Blizzard furono uno dei club canadesi che decisero di trasferirsi nel campionato statunitense dell'American Professional Soccer League, che prometteva maggiori ricavi economici ed era in corsa per ottenere la ratifica della federazione come torneo di prima divisione, in vista dei mondiali assegnati agli USA per il 1994. Il mancato ottenimento di questo riconoscimento da parte della lega, insieme ai problemi economici del proprietario Von Wersebe, portarono alla definitiva chiusura del club dopo la stagione 1993, giocata in parte al Varsity Stadium e in parte al Lamport Stadium.\nAllenatori.\nDi seguito gli allenatori ad aver occupato la panchina dei Toronto Blizzard.\nMedia spettatori.\nNella seguenti tabelle la media degli spettatori presenti allo stadio per le partite della stagione regolare del campionato."}
{"id": "1194648", "revid": "599013", "url": "https://it.wikipedia.org/wiki?curid=1194648", "title": "Xcf", "text": ""}
{"id": "1194649", "revid": "729019", "url": "https://it.wikipedia.org/wiki?curid=1194649", "title": "Battaglia di Boviano", "text": "La battaglia di Boviano fu combattuta nel 305 a.C. tra l'esercito della Repubblica romana e quello dei Sanniti; questa vittoria dei Romani segn\u00f2 la fine della seconda guerra sannitica.\nLe informazioni sulla battaglia sono scarne e confuse; le fonti principali sono Tito Livio e Diodoro Siculo.\nSvolgimento.\nSecondo Livio gli eserciti dei consoli Tiberio Minucio Augurino e Lucio Postumio Megello marciarono divisi per poi convergere sull'importante roccaforte sannita di Bovianum. L'esercito sannita era guidato dal \"meddix\" (comandante in capo) Stazio Gellio.\nI Sanniti vennero sconfitti e Gellio fu fatto prigioniero; Minucio Augurino, morto per le ferite riportate in battaglia, venne sostituito da Marco Fulvio Curvo Petino.\nDopo la vittoria, i Romani ripresero Sora e conquistarono Arpinum e Cesennia. L'anno successivo, il 304 a.C., i Sanniti furono costretti a firmare la pace con i Romani."}
{"id": "1194653", "revid": "486946", "url": "https://it.wikipedia.org/wiki?curid=1194653", "title": "XFL", "text": ""}
{"id": "1194656", "revid": "295403", "url": "https://it.wikipedia.org/wiki?curid=1194656", "title": "Toronto Metros", "text": ""}
{"id": "1194657", "revid": "131358", "url": "https://it.wikipedia.org/wiki?curid=1194657", "title": "Toronto Metros-Croatia", "text": ""}
{"id": "1194659", "revid": "110157", "url": "https://it.wikipedia.org/wiki?curid=1194659", "title": "Circondario di Aschaffenburg", "text": "Il circondario di Aschaffenburg \u00e8 uno dei circondari dello stato tedesco della Baviera.\nFa parte del distretto governativo della Bassa Franconia"}
{"id": "1194660", "revid": "599013", "url": "https://it.wikipedia.org/wiki?curid=1194660", "title": "Xyz", "text": ""}
{"id": "1194662", "revid": "29727", "url": "https://it.wikipedia.org/wiki?curid=1194662", "title": "Cystophora", "text": ""}
{"id": "1194663", "revid": "2730", "url": "https://it.wikipedia.org/wiki?curid=1194663", "title": "Pittura fiamminga", "text": "La pittura fiamminga \u00e8 una scuola pittorica nata nel Quattrocento nelle ricche Fiandre grazie a Jan van Eyck, caratterizzata in particolare dall'uso dei colori ad olio e da una grande attenzione alla resa dei dettagli.\nDefinizione.\nLa locuzione pittura fiamminga \u00e8 utilizzata, in italiano come in altre lingue, in maniera a rigore impropria ancorch\u00e9 consolidata (Max Friedl\u00e4nder), in quanto con essa, per ci\u00f2 che concerne la produzione artistica del XV e XVI secolo, si fa riferimento alla pittura dell'intera regione dei Paesi Bassi (all'incirca gli attuali territori del Belgio e dei Paesi Bassi), regione molto pi\u00f9 vasta delle Fiandre e in senso proprio. Quest'uso \u00e8 dovuto al fatto che nella fase iniziale di questo fenomeno storico-artistico i centri di maggior propulsione culturale erano collocati nelle Fiandre: Bruges, Gand e Anversa. In queste citt\u00e0 operarono molti dei pittori pi\u00f9 rappresentativi della pittura dei Paesi Bassi, non necessariamente, per\u00f2, fiamminghi di nascita e formazione, annoverandosi tra i capiscuola di questa corrente anche pittori provenienti da altre regioni dell'area nederlandese o addirittura da altre nazioni.\nIn ogni caso, se con riferimento ai secoli XV e XVI, \u00e8 possibile utilizzare tale locuzione per indicare sostanzialmente tutta la pittura dei Paesi Bassi, in seguito alla formazione di un'autonoma entit\u00e0 statuale nelle province del Nord sul finire del XVI secolo (gli attuali Paesi Bassi) questa convenzione terminologica non \u00e8 pi\u00f9 praticabile. Da questo momento in poi \u00e8 d'obbligo distinguere tra pittura fiamminga e pittura olandese. E ci\u00f2 non solo e non tanto per puntiglio politico-geografico, quanto piuttosto a causa del fatto che questa separazione porta con s\u00e9 una netta differenziazione culturale tra il Nord e il Sud dei Paesi Bassi che si riflette naturalmente anche nelle arti figurative. Il Nord, infatti, abbraccia la religione protestante, il Sud resta cattolico. Il Nord d\u00e0 vita ad una repubblica indipendente e borghese, il Sud rimane un possedimento del Regno di Spagna. Differenze le cui grandi ricadute di carattere storico-artistico rompono la precedente sostanziale unitariet\u00e0 stilistico-culturale della pittura dei Paesi Bassi, rendendo necessaria una diversificazione anche terminologica per distinguere la pittura del Sud \u2013\u00a0che continua a definirsi fiamminga anche nel XVII secolo\u00a0\u2013 da quella del Nord, che da questo momento in poi \u00e8 definita olandese.\nPremesse.\nL'arte del Quattrocento riscopr\u00ec il \"reale\" nell'accezione pi\u00f9 vasta ed ebbe come teatro di questa rivoluzione i due mondi paralleli della Firenze di Masaccio e delle Fiandre di Van Eyck e altri maestri. Il Quattrocento fiammingo pu\u00f2 quindi considerarsi, assieme al Rinascimento fiorentino, un punto di riferimento culturale per tutta l'Europa dell'epoca.\nCon paesi fiamminghi si intendeva all'epoca un'area pi\u00f9 vasta dell'attuale Fiandra, arrivando a comprendere l'Artois, il Brabante, l'Hainaut, il Limburgo e, pi\u00f9 a nord, Olanda e Zelanda. Questa vasta e popolosa zona godette, dall'inizio del XV secolo, di una rinnovata prosperit\u00e0, con attivit\u00e0 manifatturiere fiorenti, un commercio fitto con tutta Europa e una relativa stabilit\u00e0 politica e amministrativa. L'annessione al potente Ducato di Borgogna, nel 1384, mantenne grazie a regnanti come Filippo II l'Ardito e Filippo il Buono, un saggio equilibrio tra potere centralizzato e richieste di autonomia locale, senza sacrificare la vitalit\u00e0 economica locale.\nLa fortunata posizione geografica delle maggiori citt\u00e0 fiamminghe (Gand, Bruges, Ypres) stimol\u00f2 il commercio di transito, che richiedeva una vivace attivit\u00e0 finanziaria. A queste richieste di liquidit\u00e0 provvedevano molte banche, spesso straniere, tra cui anche un cospicuo numero di italiane, che spesso aprivano proprie filiali. Ci\u00f2 ebbe come conseguenza una societ\u00e0 ricca, cosmopolita ed interessata culturalmente, che poteva garantire una domanda artistica costante e diversificata. Nelle Fiandre del XV secolo la committenza borghese eguagli\u00f2, probabilmente per la prima volta, quella aristocratica, sebbene la vita culturale pi\u00f9 importante avesse luogo a corte, soprattutto dopo lo spostamento della sede ducale da Digione a Bruxelles voluta da Filippo il Buono nel 1419.\nIn relazione alle vicende dello Scisma d'Occidente, gi\u00e0 dalla fine del Trecento, si era sviluppata nella zona e un po' in tutti i paesi nordici una sensibilit\u00e0 religiosa che ricercava un pi\u00f9 stretto rapporto tra Dio e l'uomo, che arrivava a incoraggiare un'identificazione con la divinit\u00e0, in particolare riguardo alla compartecipazione delle sue sofferenze, siano queste la Passione di Cristo o i dolori di Maria. L'aspetto \"privato\" della religione era legato a una diffusione dei libri di preghiera per i fedeli e delle immagini devozionali. Questa diversa spiritualit\u00e0, non certo vista di buon occhio in Italia, fu una delle ragioni che spinsero gli artisti a una ricerca figurativa pi\u00f9 realistica ed attenta ai dettagli pi\u00f9 minuti e precisi della vita quotidiana. Inoltre dovette avere peso anche la filosofia nominalistica, che sostiene come la sostanza del reale ci pervenga dalla percezione dei singoli oggetti fisici.\nIn questo ambiente nacque e si svilupp\u00f2 la nuova pittura di Jan van Eyck. Una differenza col mondo delle corti italiane e in particolare fiorentino, fu che nelle Fiandre i pittori non erano sostenuti da un'adeguata consapevolezza critica da parte degli intellettuali, privi di quello stimolo di una dialettica e riflessione feconda.\nCaratteristiche.\nLe caratteristiche principali dell'arte fiamminga sono:\nTecnica.\nI colori a olio, gi\u00e0 conosciuti dall'antichit\u00e0 e utilizzati sicuramente nel Basso Medioevo , avevano alcuni difetti poich\u00e9 asciugavano male rimanendo a lungo appiccicosi; in'oltre le vernici utilizzate alteravano la cromia desiderata scurendo o sbiadendo. \nI fiamminghi nel XV secolo perfezionarono e svilupparono la tecnica della pittura ad olio ponendo rimedio a questi e ad altri inconvenienti. Al contrario della tempera che asciugava rapidamente e permetteva di effettuare sfumature e passaggi di toni solo con molta difficolt\u00e0, i colori nel nuovo legante oleoso si lasciavano sfumare uno nell'altro pi\u00f9 facilmente, rendendo possibile il procedere per successive velature, cio\u00e8 per strati di colore pi\u00f9 o meno trasparenti, che rendevano il dipinto brillante e lucido permettendo di definire la diversa consistenza delle superfici fin nei pi\u00f9 minuti particolari. Le pitture cos\u00ec realizzate inoltre non abbisognavano pi\u00f9 di essere verniciate come in passato.\nL'uso del legante oleoso non pu\u00f2 per\u00f2 spiegare da solo la rinascita artistica fiamminga legata alla resa della luce ed al suo manifestarsi sulle pi\u00f9 diverse superfici, certi esiti si riscontrano infatti anche in opere prodotte con tecniche diverse, come ad esempio le miniature. Gli studi condotti durante il restauro del \"Polittico dell'Agnello mistico\" e di molte altre opere del periodo hanno permesso di chiarire solo in parte le circostanze tecniche con cui le migliori opere fiamminghe vennero prodotte. Il procedimento si pu\u00f2 grosso modo riassumere cos\u00ec: il pittore tracciava innanzitutto sull'imprimitura bianca un disegno sommario e suscettibile di variazioni seguito da un abbozzo del modellato; su di esso stendeva poi una tinta di base (detta mestica) che rappresentava il colore medio delle tinte, sulla quale iniziava a lavorare il chiaroscuro; ogni figura veniva quindi ripresa con strati successivi di velature lievemente chiaroscurate, in numero e spessore assai variabili a seconda degli effetti desiderati.\nDa registrare la sostanziale assenza nella pittura fiamminga di affreschi, tecnica che pure tanta parte ha avuto nella storia della pittura europea. \nQuesto fatto \u00e8 spiegato in primo luogo con la circostanza che molti dei caratteri costitutivi della pittura fiamminga sono intrinsecamente connessi alla pittura ad olio e sono difficilmente riproducibili nella pittura ad affresco. Altra causa di questo fenomeno sta probabilmente nella consuetudine di affidare, in quell'era, la decorazione parietale agli arazzi piuttosto che a pitture ed infatti nelle Fiandre si eccelse in questa pratica, non solo per la parte strettamente tessile, ma anche nella stesura dei cartoni preparatori. Molti dei maggiori artisti di area nederlandese affiancavano abitualmente alla pittura di cavalletto la preparazione di cartoni d'arazzo. Sia pure eccezionali tuttavia non mancano buone prove di artisti fiamminghi nella tecnica ad affresco: ne costituisce un esempio Michael Coxcie che nella chiesa romana di Santa Maria dell'Anima affresc\u00f2 due cappelle (delle quali una sola si \u00e8 conservata) con dipinti che la critica antica e moderna ha giudicato di buona fattura.\nSpazialit\u00e0 e luce.\nIn maniera analoga ai pittori toscani contemporanei, anche i fiamminghi svilupparono un interesse verso la realt\u00e0 e la rappresentazione naturalistica. Anche in questo caso le ricerche si mossero a partire dai canoni dell'arte tardogotica, e ben presto i fiamminghi, in particolare Van Eyck, seppero arrivare a una completa integrazione tra figure e paesaggio, dove la luce \u00e8 l'elemento che unifica tutta la scena, delineando con incisivit\u00e0 scrupolosa tanto le figure principali quanto i singoli oggetti di corredo. Andava cos\u00ec perdendo di interesse la spazialit\u00e0 sospesa e astratta delle raffigurazioni tardogotiche, dove tutto concorreva a dare un'apparenza da favola o da balletto ben architettato.\nLo spazio dei fiamminghi \u00e8 molto diverso anche dallo spazio degli italiani, improntato alla prospettiva lineare centrica. Gli italiani usavano infatti un unico punto di fuga posto al centro dell'orizzonte, dove tutto \u00e8 perfettamente strutturato ordinatamente, con rapporti precisi tra le figure e un'unica fonte di luce che definisce le ombre. Secondo questa impostazione lo spettatore resta tagliato fuori dalla scena e ne ha una visione completa e chiara.\nPer i fiamminghi invece lo spettatore \u00e8 incluso illusoriamente nello spazio della rappresentazione, tramite alcuni accorgimenti quali l'uso di pi\u00f9 punti di fuga (tre, quattro) o di una linea dell'orizzonte alta, che fa sembrare l'ambiente \"avvolgente\" o in procinto di rovesciarsi su chi guarda. Lo spazio \u00e8 quindi tutt'altro che chiuso e finito, anzi spesso si aprono finestre che fanno intravedere un paesaggio lontano, o, come nel celebre \"Ritratto dei coniugi Arnolfini\" di Jan van Eyck, possono essere addirittura presenti specchi che raddoppiano l'ambiente, mostrando le spalle dei protagonisti.\nLa luce dei fiamminghi inoltre non \u00e8 selettiva, cio\u00e8 illumina con la stessa attenzione l'infinitamente piccolo e l'infinitamente grande e facendo da medium per unificare tutta la rappresentazione. Vengono sfruttate pi\u00f9 fonti luminose, che moltiplicano le ombre e i riflessi, permettendo di definire acutamente le diverse superfici: dal panno alla pelliccia, dal legno al metallo, ciascun materiale mostra una reazione specifica ai raggi luminosi (il \"lustro\").\nLa figura umana e il simbolismo.\nIn una visione tanto attenta al dettaglio ed ai pi\u00f9 svariati oggetti, l'uomo non pu\u00f2 essere il centro del mondo, come teorizzavano gli umanisti, anzi \u00e8 solo una parte del ricchissimo Universo, dove non tutto \u00e8 riconducibile al principio ordinatore della razionalit\u00e0. Se da una parte i gesti e le azioni dell'uomo non hanno quella forza culturale di fare \"storia\", dall'altra i singoli oggetti acquistano importanza nella raffigurazione, ottenendo una forte valenza simbolica che pu\u00f2 essere letta su vari strati.\nAd esempio, sempre nel \"Ritratto dei coniugi Arnolfini\", sono presenti numerosi dettagli che non solo valgono per la loro bellezza in s\u00e9, ma sottintendono a vari significati, in questo caso legati alla cerimonia matrimoniale: il cagnolino, simbolo di fedelt\u00e0, le candele, simbolo delle candela nuziale che a volte compaiono nelle Annunciazioni, la verga appesa a destra, simbolo di verginit\u00e0 (gioco di parole Virgo-virga), ecc. Lo stesso realismo del dipinto e l'inconsueta firma del pittore (\"Johannes de Eyck fuit hic\") sono da intendere come una testimonianza dell'avvenuto matrimonio che si sostituisce alla realt\u00e0, quasi come un documento ufficiale che garantisca l'avvenuto giuramento dei coniugi alla presenza di testimoni tra cui lo stesso pittore, ritratto nello specchio mentre entra con l'altro testimone.\nLa ricchezza di tanti significati intellettuali, assieme al fascino per la rappresentazione elegantissima e particolareggiata, fanno delle opere fiamminghe tra le pi\u00f9 amate e studiate di sempre.\nRitratto con posa di tre quarti.\nI fiamminghi, inoltre, inventarono un altro modo di visualizzare il personaggio: non di profilo, non frontale, ma a tre quarti, appunto. Questo cambiamento nella rappresentazione del punto di vista, permette all'osservatore di cogliere maggiori informazioni della fisionomia di uno stesso volto. Adesso la posa del volto \u00e8 a tre quarti, girato quindi a sinistra o destra guardando un punto vuoto.\nI Primitivi fiamminghi.\nIl primo periodo del secolo XV, viene denominato \"scuola dei Primitivi fiamminghi\". I rappresentanti di questa scuola normalmente dipingevano quadri a tema religioso sviluppando pure interesse per i ritratti e, negli sfondi, per i paesaggi. Utilizzando la tecnica ad olio, questi pittori misero a punto uno stile caratterizzato dalla minuziosit\u00e0, dal diletto nella riproduzione di oggetti, dal naturalismo e dall'amore per il paesaggio.\nLa prima generazione dell'arte fiamminga \u00e8 legata ai tre grandi maestri Jan van Eyck, Rogier van der Weyden e Robert Campin. La seconda generazione, che vede il prosperare di centri come Bruges e Bruxelles, \u00e8 legata essenzialmente ai nomi di Petrus Christus e Dieric Bouts, oltre a un cospicuo numero di artisti anonimi o di minor spicco. L'ultima generazione, ormai negli ultimi decenni del Quattrocento, vede una serie di artisti nostalgici, che cristallizzano il proprio stile nonostante i tempi burrascosi, tra cui spiccano Hans Memling e Hugo van der Goes.\nAssai discussa \u00e8 l'origine di questo capitale fenomeno pittorico: alcuni storici dell'arte ritengono che esista una linea di continuit\u00e0 tra l'arte tardo-gotica, che allora dominava l'area nordeuropea, Paesi Bassi compresi, e la pittura fiamminga primitiva: la riscoperta di un dimenticato maestro quale Melchior Broederlam, nella cui opera vi \u00e8 chi coglie delle avvisaglie della prossima rivoluzione vaneyckiana, \u00e8 ritenuta significativo argomento in questo senso.\nAltri ne individuano quale fonte di incubazione la raffinata miniatura che, tra la fine del Trecento e l'inizio del Quattrocento, ebbe grande diffusione nell'area parigina e in Borgogna (di cui allora anche le Fiandre erano parte), ipotesi che trova suggestivo appiglio nel fatto che Jan van Eyck si \u00e8 cimentato in quest'arte e si ipotizza che proprio come miniatore abbia iniziato la sua carriera. Altri autori, infine, come Federico Zeri, sono giunti alla conclusione che la pittura fiamminga sia stata creata da Van Eyck allo stesso modo in cui \"Minerva \u00e8 nata dalla testa di Giove\" , cio\u00e8 in soluzione di continuit\u00e0 con il passato e praticamente gi\u00e0 completa di tutti i suoi elementi costitutivi.\nRilevante \u00e8 stata l'influenza che la primitiva pittura fiamminga ha avuto sul resto della pittura europea. Innanzitutto sul piano tecnico: quasi ovunque la pittura a olio sostitu\u00ec come tecnica dominante la precedente pittura a tempera. Ma anche sul piano stilistico ampia parte dell'arte europea si mostr\u00f2 sensibile alla nuova pittura fiamminga, sia pure con intensit\u00e0 diverse. In Spagna si registr\u00f2 la pressoch\u00e9 integrale ricezione del modello fiammingo (e difatti per definire la pittura iberica del tardo Quattrocento si usa parlare di pittura \"ispano-fiamminga\"). In Germania alcuni maestri dei Paesi Bassi, specie di area olandese e su tutti Geertgen tot Sint Jans, sono ritenuti una fonte il cui influsso \u00e8 avvertibile nella pittura dei maestri del rinascimento tedesco, D\u00fcrer compreso. Anche in Italia, infine, non mancano innesti di derivazione fiamminga nella tradizione rinascimentale: la sensibilit\u00e0 luministica di Piero della Francesca, l'opera di Antonello da Messina, in particolare i suoi ritratti, e alcuni aspetti della pittura di Leonardo (il suo sfumato, i suoi paesaggi) ne sono alcuni degli esempi pi\u00f9 visibili e noti.\nIl pieno Rinascimento.\nTra la fine del XV e l'inizio del XVI secolo l'area nederlandese, che proprio in seguito alla Riforma protestante inizi\u00f2 a distinguersi tra la parte cattolica a sud (futuro Belgio) e quella protestante a nord (futuri Paesi Bassi), era ancora attraversata da una straordinaria ricchezza economica e culturale, ma mentre alcuni centri si avviavano al declino, come Bruges e Gand, altri sorsero come nuove citt\u00e0 cosmopolite, quali soprattutto Anversa, mentre altri ancora confermarono la loro importanza, come Bruxelles. Anversa pi\u00f9 che mai assunse un ruolo guida nello sviluppo della pittura: dapprima con il fenomeno definito da Max Friedl\u00e4nder \"manierismo anversese\" (e che poco ha a che fare con il manierismo propriamente detto) - rimarchevole forse pi\u00f9 per l'ampia diffusione, anche fuori dei Paesi Bassi, che ebbero le opere dei suoi esponenti (tra i migliori \u00e8 menzionabile il Maestro di Francoforte) che per il livello qualitativo della produzione artistica - e poi come principale fucina di molti dei pi\u00f9 grandi pittori fiamminghi del XVI secolo.\nIn questo periodo si registr\u00f2 un'influenza pi\u00f9 che mai forte dell'arte e della cultura italiana, che port\u00f2 all'umanesimo nordico di Erasmo da Rotterdam e alla creazione di opere d'arte legate all'esempio proveniente dal Sud. \nVeicolo di straordinaria diffusione dello stile italiano furono i cartoni d'arazzo dipinti da maestri italiani e inviati nei Paesi Bassi (soprattutto a Bruxelles) per la tessitura dei panni. Caso paradigmatico di questo fenomeno pu\u00f2 essere individuato nella realizzazione degli arazzi destinati ad adornare la Cappella Sistina, avvenuta a Bruxelles tra il 1515 e 1519, basati su cartoni di Raffaello. Karel van Mander, il \"Vasari dei Paesi Bassi\", testimonia del grande impatto che ebbero questi cartoni sull'ambiente artistico locale.\nAnche la circolazione di stampe ed incisioni contribu\u00ec in modo rilevante alla ricezione del modello subalpino. \nTra i grandi maestri influenzati dall'arte italiana vi furono Bernard van Orley, Mabuse, Quentin Massys, Luca da Leida e Joos van Cleve. Molti di essi ebbero soggiorni in Italia, anzi il viaggio in Italia divenne elemento tipico del percorso formativo degli esponenti di questa corrente artistica, che di seguito venne definita dei \"Romanisti\". Non rari, inoltre, furono i casi di pittori fiamminghi che si stabilirono pressoch\u00e9 definitivamente in Italia. Tra gli esempi pi\u00f9 noti si possono citare i casi Jan van der Straet (italianizzato in Giovanni Stradano) e di Paul Brill.\nMa non tutto il Cinquecento nederlandese pu\u00f2 essere letto in chiave italianizzante: altri artisti, infatti, continuarono a trovare ispirazione nella tradizione locale e di altre aree del Nord Europa, arrivando a risultati di estrema originalit\u00e0, come Hieronymus Bosch e Pieter Brueghel il Vecchio.\nDi seguito, a partire dai primi decenni del XVI, secolo l'area fu precocemente interessata dagli sviluppi del manierismo internazionale. Molto apprezzati in quell'epoca furono Frans Floris, Pieter Aertsen, Jan van Scorel, Maerten van Heemskerk e Anthonis Mor.\nNel complesso la posizione iniziale della critica moderna, specie di area belga ed olandese, apprezz\u00f2 poco la produzione nederlandese del Cinquecento, imputandole una sorta di subalternit\u00e0 all'arte italiana. Fecero eccezione ovviamente Bosch e Brueghel il Vecchio (anche per questo i nomi di questi due artisti sono cos\u00ec pi\u00f9 noti al grande pubblico rispetto ai romanisti) e in generale vi fu la tendenza a concepire la pittura cinquecentesca come un intermezzo calante collocato tra due periodi di fulgore: il Quattrocento dei grandi primitivi e il Seicento di Rubens e Rembrandt. Si assiste per\u00f2 negli ultimi decenni ad una revisione di questo giudizio che tende a riconoscere tutto il valore dei pittori che aderirono all'influsso italiano.\nIl Seicento.\nTra la fine del XVI secolo e l'Inizio del XVII, con la nascita della repubblica olandese, borghese e protestante, i destini del Nord e del Sud, rimasto quest'ultimo cattolico e spagnolo, si separarono anche in campo artistico.\nLa pittura olandese del secolo d'oro.\nIn Olanda si apr\u00ec la straordinaria stagione del Secolo d'oro, dominato da artisti di universale valore quali Rembrandt e Vermeer. Artisti che dettero forma ai valori di una societ\u00e0 mercantile e riformata sul piano religioso: l'arte sacra perse importanza e nella maggior parte dei casi \u00e8 costituita da quadri di piccolo formato destinati alla devozione privata. Nelle chiese protestanti, infatti, non c'era posto per i grandiosi altari tipici dell'arte fiamminga. Alla scomparsa della committenza ecclesiastica si associ\u00f2 il venir meno di una committenza di corte o aristocratica. Il fruitore della pittura olandese era il fiorente ceto borghese: la pittura di genere, che raffigura le scene di vita quotidiana della borghesia olandese acquis\u00ec una grandissima rilevanza: si pensi agli interni domestici di Vermeer e di Pieter de Hooch o alle raffigurazioni di attivit\u00e0 di tipicamente borghesi come le celeberrime lezioni di anatomia di Rembrandt.\nAllo stesso modo molta fortuna incontr\u00f2 la natura morta. Naturalmente rimase in auge il ritratto, ma anche in questo caso vi \u00e8 stata una nuova coniugazione del genere, coerente ai nuovi valori della societ\u00e0 olandese. Rari furono i ritratti a figura intera su tele di grande formato, come era tipico invece del ritratto aristocratico. Il grande formato viceversa venne riservato al ritratto di gruppo, altro elemento tipico della pittura olandese, ove le corporazioni cittadine danno forma a tutta la loro ricchezza e fierezza. Occasione tipica del ritratto di gruppo olandese \u00e8 costituita dal banchetto di congedo dei capi delle guardie civiche cittadine, istituzioni militari e di polizia in cui si riuniva la borghesia olandese dei centri urbani. Specialisti nel ritratto di gruppo sono stati Frans Hals e, di una generazione successiva, Bartholomeus van der Helst.\nIl classicismo italiano perse in Olanda la forza condizionante che aveva avuto nel secolo precedente in tutta l'area nederlandese, semmai alcuni artisti olandesi (ma in una certa misura questo fenomeno riguard\u00f2 anche il Sud) mostrarono grande interesse per le invenzioni di Caravaggio: Dirck van Baburen, Gerard van Honthorst e Matthias Stomer, citandone solo alcuni, sono tra i migliori esempi dell'attrazione esercitata dal caravaggismo su una parte della pittura olandese.\nIl barocco fiammingo.\nMolto diversa \u00e8 la situazione nei Paesi Bassi del Sud dove la spinta italianeggiante e classicheggiante trov\u00f2 nuova linfa con artisti come Rubens, indiscutibile caposcuola del Seicento fiammingo - che in Italia fu tra i primi artisti che contribuirono allo sviluppo di qualcosa di nuovo, la conturbante arte barocca - e del suo principale discepolo Antoon van Dyck.\nLa Controriforma anche nelle Fiandre pose l'esigenza di dare una rappresentazione ad un tempo didascalica e fragorosa della Chiesa Trionfante e delle verit\u00e0 di fede minacciate dalla Riforma protestante: ecco allora i grandiosi cicli a tema sacro (impensabili in Olanda) come quello, andato perduto, eseguito da Rubens e la sua bottega per la chiesa di San Carlo Borromeo ad Anversa o gli imponenti altari dipinti dallo stesso Rubens e ora collocati nella cattedrale della citt\u00e0 sulla Schelda. \nFiorente continu\u00f2 ad essere la committenza di corte ed aristocratica, non solo dall'interno delle Fiandre, ma anche, se non soprattutto, dall'esterno. Naturali erano in rapporti con Madrid, ma anche dalla Francia arrivarono commissioni del massimo prestigio: ne scaturiscono imponenti composizioni celebrative (si pensi al ciclo su Maria de' Medici) o derivate dalla letteratura e dal mito classici.\nAnche nel ritratto le differenze sono evidenti: si pensi ai superlativi ritratti genovesi di Van Dyck, che seppero trasmettere con la massima efficacia il gusto dell'alta aristocrazia europea del secolo barocco."}
{"id": "1194664", "revid": "17351", "url": "https://it.wikipedia.org/wiki?curid=1194664", "title": "Do 26", "text": ""}
{"id": "1194666", "revid": "49700425", "url": "https://it.wikipedia.org/wiki?curid=1194666", "title": "Sardinia Express", "text": ""}
{"id": "1194673", "revid": "123167540", "url": "https://it.wikipedia.org/wiki?curid=1194673", "title": "Niki de Saint Phalle", "text": "Biografia.\nNiki de Saint Phalle nasce a Neuilly-sur-Seine, in Francia, nel 1930, seconda di cinque figli di Jeanne Jacqueline Harper (attrice statunitense) e Andr\u00e9 Marie Fal de Saint Phalle (banchiere francese). L'attivit\u00e0 finanziaria di famiglia subisce la crisi del 1929 e porter\u00e0 l'intera famiglia a trasferirsi a New York nel 1937. Niki studia presso scuole cattoliche e pubbliche: il suo carattere ribelle la porta a cambiare spesso scuola. La vita negli Stati Uniti si alterna, per Niki, con le vacanze estive presso i nonni al castello Filerval in Francia. La doppia nazionalit\u00e0 contribuir\u00e0 a farne una cittadina del mondo, poliglotta e legata ad amicizie internazionali. All'et\u00e0 di 11 anni il padre abusa di lei (dopo decenni l'esperienza traumatica diventer\u00e0 oggetto di un libro illustrato pubblicato dall'artista nel 1994).\nDal 1948 si manifestano chiaramente le inclinazioni artistiche di Niki. La prima tappa della sua carriera si esprime nella letteratura. In seguito studia teatro e sogna di diventare attrice. In questo periodo posa come fotomodella per le riviste \"Vogue\" e \"Life\", quindi si rivolge, incoraggiata da Hugh Weiss, al mondo del cinema.\nNel 1950 sposa lo scrittore Harry Mathews con cui avr\u00e0 due figli, Laura (1951) e Philip (1954). Mathews studia musica e Niki comincia a dipingere. Per qualche tempo i due vivono nel Massachusetts. Nel 1952 si trasferiscono a Parigi, dove Niki si dedica al teatro e Mathews alla musica. A seguito di una grave crisi nervosa Niki viene ricoverata in ospedale a Nizza e scopre nella pittura la sua terapia e da qui decide di dedicarvisi completamente.\nI \"Tiri\".\nLa sua prima personale si effettua nel 1956 a St. Gallen, in Svizzera, dove conosce Jean Tinguely ed Eva Aeppli. Nel 1960 Niki si separa dal marito e inizia a condividere con Tinguely uno studio a Parigi. Nei primi anni sessanta realizza i \"Tiri\" o \"Shooting paintings\": una serie di azioni durante le quali il pubblico o l'artista stessa spara con la carabina su dei rilievi di gesso nei quali si trovano dei sacchetti di pittura, che esplodono al momento dell'impatto. Grazie alla mostra del 1961 al Mus\u00e9e d'Art Moderne de la Ville de Paris \"Comparaison: Peinture-sculpture\u0153\", a cui \u00e8 invitata da Jean Tinguely e Daniel Spoerri con l'opera \"Hors d'\u0153uvre\" e \"Saint-S\u00e9bastien\" or \"Portrait of my Lover\" e agli spettacoli-arte dei \"Tiri\" comincia a diventare nota ed entra a far parte, unica donna, del gruppo dei Nouveaux r\u00e9alistes.\nPartecipa con Robert Rauschenberg, Jasper Johns e Jean Tinguely al concerto \"Variations Il\" di John Cage che si tiene presso l'ambasciata degli Stati Uniti a Parigi. In molti di questi dipinti era tracciata una sagoma di figura maschile. L'artista infatti attribuiva a tali spari una funzione terapeutica e anche di vendetta nei confronti soprattutto del padre, accusato dalla De Saint Phalle di aver tentato di abusare di lei all'et\u00e0 di undici anni..\nLe \"Nana\".\nNel 1963 Niki si trasferisce con Tinguely a Soisy-sur-\u00c9cole, nelle vicinanze di Parigi. A partire dal 1965 esplora la rappresentazione artistica femminile e realizza delle figure a grandezza naturale. Queste opere prendono progressivamente consistenza diventando le \"Nana\".\nTra giugno e settembre 1966, per il Moderna Museet di Stoccolma, con il supporto di Jean Tinguely e di Per Olof Ultvedt, realizza \"Hon/Elle\", una gigantesca \"Nana\" incinta di 28 metri di lunghezza, 6 metri di altezza e 9 metri di larghezza, stesa sul dorso come in procinto di partorire. Nel seno sinistro dell'opera viene installato un piccolo planetario mentre nel seno destro si trova un bar. I visitatori possono entrare nell'opera passando per la vagina e ci\u00f2 suscita roventi polemiche.\nLa collaborazione con Jean Tinguely.\nRotto ormai da anni il rapporto con il marito, Niki divorzia e sposa, il 13 luglio 1971, Jean Tinguely, che a sua volta ha divorziato dalla precedente moglie, la pittrice Eva Aeppli.\nDalla loro unione, anche artistica, scaturiscono opere eccezionali ed originali come il \"Ciclope\" di Milly-la-For\u00eat, la \"fontana Stravinsky\" di Parigi, la \"fontana di Ch\u00e2teau-Chinon\" ed il Giardino dei Tarocchi di Garavicchio realizzato grazie alla concessione di un terreno da parte di Carlo e Nicola Caracciolo.\nSuccessivamente realizza \"Il Paradiso Fantastico\", un gruppo di nove sculture con il contributo di Jean Tinguely per l'Expo del 1967 di Montr\u00e9al.\nIl Giardino dei Tarocchi.\nNiki, con l'aiuto del marito, realizza a Garavicchio, presso Capalbio (GR) in Toscana, a partire dal 1979, il \"Giardino dei Tarocchi\", opera ispirata al Parco G\u00fcell di Gaud\u00ed a Barcellona. Si tratta di un gruppo di ventidue sculture monumentali alcune delle quali sono abitabili, ispirate agli arcani maggiori dei Tarocchi, costruite in cemento armato e ricoperte da un mosaico di specchi, vetri e ceramiche colorate. Per finanziare il \"Giardino dei Tarocchi\" lancia una linea di profumi.\nTra le sue opere pi\u00f9 tardive la \"Fontana Igor Stravinski\" (o \"Fontaine des automates\") eseguita nella piazza del Centre Pompidou a Parigi.\nPartecipa attivamente alla campagna contro l'AIDS e in collaborazione con il professor Silvio Barandun scrive ed illustra un libro, \"AlDS: You Can't Catch it Holding Hands\", tradotto in cinque lingue.\nL'artista si trasferisce in California, dove realizza un gruppo di otto serigrafie intitolato \"Diario Californiano\". Lavora con l'architetto Mario Botta sul progetto della costruzione di un'Arca di No\u00e8 monumentale per la citt\u00e0 di Gerusalemme.\nScrive e realizza il suo primo film, \"Daddy\", in collaborazione con Peter Whitehead e successivamente \"Camelia e il Drago\" e \"Un sogno pi\u00f9 lungo della notte\".\nMuore nel 2002 per una malattia respiratoria.\nNel 2006 la cittadina di Capalbio, dopo averle conferito qualche anno prima la cittadinanza onoraria, organizza la prima mostra sulla storia del Giardino dei Tarocchi con documenti inediti.\nNel 2014 le fu dedicata una grande esposizione al Grand Palais di Parigi (17 settembre 2014 - 2 febbraio 2015), dove, fra gli altri filmati originali riguardanti l'artista, furono proiettati anche quelli che mostravano i celebri \"Tiri\".\nNel 2021 si \u00e8 svolta al MoMA di New York un'esposizione presentata in due diversi spazi, \"Niki de Saint Phalle: Structures for Life\" presso il MoMAPS1 e Niki de Saint Phalle: Joy Revolution presso il Salon94, dove sono stati esposti oltre 200 lavori dell'artista.\nOpere esposte in luoghi pubblici.\nMolte delle sculture di Niki de Saint Phalle sono di grandi dimensioni e alcune sono esposte in luoghi pubblici. Tra queste:"}
{"id": "1194676", "revid": "1543377", "url": "https://it.wikipedia.org/wiki?curid=1194676", "title": "Full Throttle (videogioco 1995)", "text": "Full Throttle \u00e8 un'avventura grafica sviluppata e distribuita dalla Lucas Arts nel 1995. \u00c8 stato il decimo gioco ad utilizzare l'engine SCUMM, e sembra ispirarsi, nell'ambientazione, alla saga di \"Mad Max\" e al gioco da tavolo \"Car Wars\".\nTrama.\nLa storia, ambientata in un futuro semi-apocalittico in cui tutti i veicoli a motore sono stati abbandonati in favore di hovercraft, si concentra su Ben, il capo di una banda di motociclisti chiamata \"Polecat\".\nIl gioco inizia mentre i Polecat, percorrendo l'Autostrada 9, si imbattono in una limousine bianca, a bordo della quale si sta tenendo un colloquio tra Malcolm Corley e Adrian Ripburger, rispettivamente presidente e vicepresidente della Corley Motors, l'ultima fabbrica di motociclette dell'intero stato: i due sono diretti all'assemblea generale degli azionisti, durante la quale si dovr\u00e0 decidere il futuro dell'azienda. Ben, che mal sopporta qualsiasi veicolo che non sia una moto, distrugge gli ornamenti dell'auto, portando i passeggeri ad inseguire la banda per scoprire di chi si tratta.\nI Polecat decidono di rilassarsi al bar Kickstand, dove vengono raggiunti. Corley si avvicina alla gang, e in breve tutti ridono e scherzano riportando alla memoria i vecchi tempi, in cui anche Malcolm era un motociclista. Dopo un po' Ripburger, infastidito dall'attesa, entra nel bar e, assicuratosi di poter parlare da solo con Ben, propone ai Polecat di scortare la sua limousine fino all'assemblea degli azionisti. Quando Ben, che crede fermamente nella sua libert\u00e0, rifiuta di lavorare per la compagnia, viene messo fuori gioco da Nestor e Bolus, gli scagnozzi di Ripburger.\nUna volta ripresosi, Ben cerca di ritrovare la sua banda, ma Ripburger li ha convinti a scortare Corley al raduno annuale. Durante l'inseguimento, Ben scopre che la sua moto \u00e8 stata sabotata e si schianta, ma la reporter Miranda lo salva e lo aiuta a contattarsi con una meccanica di nome Maureen, che si riveler\u00f2 poi essere la figlia illegittima di Corley, che le ha insegnato tutto ci\u00f2 che sa sulle moto. Dopo che la sua moto viene riparata, con tanto di turbo, Ben raggiunge la sua gang giusto in tempo per assistere all'assassinio di Corley da parte di Ripburger, il quale fa ricadere la colpa proprio sui Polecat. Miranda riesce a fotografare l'omicidio, ma viene messa alle strette da Bolus che tenta di ucciderla e riesce fortunosamente a scappare con la pellicola; Ben scopre invece, dall'agonizzante Malcolm Corley, del piano di Ripburger di comandare la Corley Motors per produrre minivan e non pi\u00f9 moto e scopre che Maureen \u00e8 figlia di Malcolm.\nPer Ben e Miranda inizia cos\u00ec una fuga attraverso il deserto e riescono a convincere Emmet, autista di semirimorchi, a portare lui e la sua motocicletta oltre un posto di blocco della polizia e in una fattoria di visoni abbandonata dove si nasconde Maureen. Quando il gruppo vi giunge, Emmet e Maureen rubano a Ben il carburante e il rispettivo tubo della sua moto, ma il camion di Emmet viene fatto saltare in aria da una banda di motociclisti chiamata Cavefish, distruggendo il ponte sulla gola di Poyahoga, che Ben deve attraversare. Dopo essersi rifornito e aver ricevuto consigli dall'ex capo dei Polecat, Padre Torque, Ben supera in astuzia Nestor e Bolus ed affronta i membri delle bande di motociclisti rivali al fine di acquisire l'equipaggiamento per elaborare la sua moto ed una rampa con la quale superare in salto la gola Poyahoga. Trova dunque Maureen, che \u00e8 in realt\u00e0 un membro della banda rivale di motociclisti chiamata Volture, nel loro nascondiglio, ovvero un grande aereo da carico. Maureen crede che Ben abbia ucciso suo padre e sta per farlo giustiziare, ma Ben le rivela le informazioni personali che Malcolm gli ha condiviso e la convince a sviluppare le foto sulla pellicola della macchina fotografica di Miranda, che mostrano l'intero assassinio. Ben suggerisce di mostrarle a Ripburger durante l'assemblea degli azionisti, ma viene a sapere che quest'ultimo ha l'ha rinviata fino a quando non sar\u00e0 sicuro che Ben e Maureen siano morti.\nI Volture escogitano un piano per fingere la morte di Ben e Maureen inserendoli in un derby di demolizione sotto false identit\u00e0 che saranno ovvie per Ripburger: le loro auto sono truccate per esplodere a comando, ma Ben \u00e8 protetto da una tuta ignifuga e l'auto di Maureen lo espeller\u00e0 in sicurezza dallo stadio. Il piano funziona e si traduce nella morte di Bolus e Nestor, mentre i Volture recuperano il premio del vincitore: una motocicletta speciale costruita da Malcolm e Maureen che contiene un codice di accesso nascosto alla cassaforte di Malcolm. Nella cassaforte Ben trova il testamento di Malcolm, con cui egli lascia la leadership della Corley Motors a Maureen. Ben lo fa ascoltare quindi a Ripburger ed agli azionisti durante l'assemblea, proiettando le foto dell'omicidio scattate da Miranda e dimostra che Ripburger \u00e8 il vero assassino. Ormai scoperto e rovinato, Ripburger fugge su un semirimorchio, ma non appena Ben e Maureen se ne vanno, questi riappare e li sperona. I Volture arrivano guidando il loro aereo da carico incapace di volare, che raccoglie il camion insieme a Ben, Maureen e la moto di Ben. L'aereo e il camion finiscono precariamente sospesi oltre il bordo della gola di Poyahoga, e Ripburger cade e muore. Maureen ed i Volture fuggono dall'aereo mentre Ben riesce all'ultimo secondo a saltare fuori dalla porta di carico posteriore con la sua moto, proprio mentre il camion esplode e l'aereo cade nella gola. I membri delle bande di motociclisti partecipano al funerale di Malcolm, in cui Padre Torque pronuncia un elogio. Maureen prende il controllo di Corley Motors e Ben si allontana verso il tramonto.\nCaratteristiche di gioco.\nIl gioco, come la maggior parte delle avventure Lucas Arts, utilizza il sistema SCUMM. Ma, come era gi\u00e0 avvenuto in \"Sam &amp; Max Hit the Road\", dallo schermo \u00e8 assente la lista delle azioni che il protagonista pu\u00f2 compiere, cos\u00ec come l'inventario. Il gioco, infatti, introduce un nuovo tipo di interfaccia: tenendo premuto il pulsante sinistro del mouse sopra un oggetto con cui \u00e8 possibile interagire, appare in sovrimpressione un men\u00f9 raffigurante un tatuaggio. Rilasciando il bottone in corrispondenza dei vari elementi di questo tatuaggio, Ben effettuer\u00e0 azioni diverse: il pugno per \u201cusare\u201d o \u201cprendere\u201d, la bocca per \u201cparlare\u201d, gli occhi per \u201cesaminare\u201d e il calcio per \u201ccalciare\u201d. Per visualizzare l'inventario \u00e8 sufficiente premere il tasto destro in qualsiasi momento (anche se non \u00e8 possibile combinare tra loro gli oggetti dell'inventario). Questo tipo di interfaccia fu riutilizzato in \"The Curse of Monkey Island\".\nUn'altra novit\u00e0 del gioco, rispetto alle altre avventure Lucas Arts, \u00e8 la presenza di sezioni arcade. A met\u00e0 gioco, Ben dovr\u00e0 risolvere degli enigmi combattendo con altri motociclisti lungo le strade di un canyon: il giocatore muove la moto di Ben (inquadrata frontalmente), mentre con il tasto destro del mouse pu\u00f2 scegliere tra un discreto numero di armi (pugni, calci, catene, assi di legno...) e con il sinistro pu\u00f2 utilizzarle. Verso la fine del gioco, inoltre, Ben si trover\u00e0 a guidare un hovercraft in un'arena. Queste sezioni sono state scritte usando l'engine INSANE, gi\u00e0 utilizzato nello sparatutto \"Star Wars Rebel Assault\".\nInoltre, a differenza di gran parte delle avventure Lucas, in questo gioco \u00e8 possibile morire. Durante le sequenze finali, pu\u00f2 capitare di compiere delle azioni sbagliate, o di agire troppo lentamente, causando la morte dei personaggi principali: ci\u00f2 \u00e8 immediatamente seguito da una schermata nera, e da Ben che dice \u201c\"Fammi riprovare\"\u201d o \u201c\"Dannazione\"\u201d, e il gioco viene automaticamente ricaricato dai secondi precedenti al decesso (in modo simile a quello che accade in \"Prince of Persia Le sabbie del tempo\", dove per\u00f2 questo \u00e8 uno degli elementi portanti del gioco).\nSviluppo.\nIl progetto \"Full Throttle\" fu condotto da Tim Schafer, gi\u00e0 ideatore di \"Day of the Tentacle\" e futuro autore di \"Grim Fandango\" per conto della stessa LucasArts. Schafer fu anche designer e sceneggiatore del gioco, anche se and\u00f2 incontro ad alcune limitazioni (inizialmente aveva avanzato un'idea \u2013 scartata dalla dirigenza \u2013 in cui Ben, dopo essersi drogato con del peyote, attraversava alcune fasi del gioco sotto l'effetto di un'allucinazione: idea che per\u00f2 \u00e8 stata riutilizzata da Schafer nel suo successivo \"Psychonauts\").\nFu distribuito solamente su CD-ROM, interamente doppiato. \"Full Throttle\" fu uno dei primi videogiochi per computer a presentare un doppiaggio di alto livello, eseguito da professionisti del settore, al posto di giovani talenti. Nella versione originale si distinguono il doppiatore televisivo Roy Conrad nei panni di Ben e Mark Hamill (l'attore che interpreta Luke Skywalker nella saga di Star Wars) in quelli di Ripburger.\nFu anche uno dei pochi giochi Lucas Arts, ed uno dei primi in assoluto, ad utilizzare musica su concessione esterna. I brani musicali presenti nel gioco sono opera del gruppo di autentici bikers The Gone Jackals, e sono presenti, insieme ad altri, nel loro album \"Bone to Pick\". La colonna sonora originale, invece, fu composta da Peter McConnell, che da questo gioco diventer\u00e0 il compositore di fiducia di Tim Schafer.\nIl gioco \u00e8 interamente tradotto in italiano, anche nel doppiaggio; \u00e8 stato distribuito in Italia dapprima da CTO e successivamente, come altre avventure LucasArts, \u00e8 stato ripubblicato nel 2007 sotto etichetta Activision.\nReazioni.\nIl gioco fu accolto, stando al sito Metacritic, generalmente con recensioni favorevoli, e con il passare del tempo \u00e8 diventato uno dei cult tra i fan delle avventure Lucas Arts. I punti deboli di \"Full Throttle\" sono considerati la breve durata e la linearit\u00e0 (si procede sempre a senso unico, \u00e8 impossibile combinare gli oggetti dell'inventario tra loro) \u2013 elementi questi che accomunano il gioco ad un'altra avventura della Lucas Arts, \"Loom\".\nSequel.\nLa Lucas Arts mise due volte in cantiere un seguito per questo gioco. Il primo progetto, intitolato Full Throttle II: Payback, fu abbandonato gi\u00e0 prima del 2000. Un secondo tentativo fu fatto nel 2002, quando cominci\u00f2 lo sviluppo di Full Throttle: Hell on Wheels, affidato a Sean Clark e previsto per Pc, PlayStation 2 e Xbox. Questa volta il progetto and\u00f2 avanti pi\u00f9 a lungo, tanto che cominciarono a circolare immagini che presentavano la nuova grafica 3D e un trailer; all'E3 2003 fu anche presentata una demo giocabile. Ma in seguito, durante l'estate del 2003, il gioco fu cancellato dalla Lucas Arts, che non lo giudic\u00f2 all'altezza della pubblicazione.\nIl gioco gode comunque di una grande quantit\u00e0 di fan, che, anche dopo l'annullamento dei sequel, hanno continuato ad ampliare l'universo apocalittico di \"Full Throttle\", dando vita a nuovi personaggi e storie, come ad esempio quelle sviluppate per il gioco di ruolo \"Fudge\".\nRemastered.\nNel 2015 la Double Fine Production ha annunciato una versione rimasterizzata in HD del gioco, che \u00e8 stata pubblicata nel 2017.\nCuriosit\u00e0.\nL'avventura grafica \"Kathy Rain\", sviluppata da Clifftop Games e pubblicata da Raw Fury nel 2016, contiene tre chiari riferimenti a \"Full Throttle\", inseriti e confermati dallo sviluppatore stesso."}
{"id": "1194677", "revid": "287204", "url": "https://it.wikipedia.org/wiki?curid=1194677", "title": "Le ore", "text": "Le ore (titolo originale \"The hours\") \u00e8 un romanzo dello scrittore statunitense Michael Cunningham che ha vinto il premio Pulitzer per la narrativa nel 1999.\nNel 2002 dal libro \u00e8 stato tratto il film \"The Hours\", diretto dal regista inglese Stephen Daldry e interpretato da Meryl Streep, Julianne Moore e Nicole Kidman.\nTrama.\nIl libro racconta i destini intrecciati di tre donne, che vivono in luoghi e momenti storici diversi, ma sono in qualche modo legate dal romanzo \"La signora Dalloway\" di Virginia Woolf. La prima \u00e8 proprio la Woolf, autrice del libro e raccontata nei momenti pi\u00f9 feroci della depressione che la port\u00f2 a togliersi la vita; la seconda \u00e8 Laura Brown, una madre di famiglia che nell'America degli anni cinquanta, anche grazie al libro della Woolf, trover\u00e0 il coraggio di cambiare vita; e infine c'\u00e8 Clarissa Vaughan, un'intellettuale newyorkese che dai tempi del college vive col nomignolo di Mrs. Dalloway per le sue somiglianze col personaggio creato da Virginia Woolf.\nE \"Le ore\" nasce proprio come un omaggio di Cunningham alla Woolf, sua musa ispiratrice: a partire dal titolo (\"La signora Dalloway\" doveva chiamarsi inizialmente proprio \"The Hours\") e fino nelle pieghe della scrittura, debitrice dello stile woolfiano, pi\u00f9 attento ai minimi mutamenti degli animi e dei pensieri dei personaggi che a fatti veri e propri."}
{"id": "1194679", "revid": "1543377", "url": "https://it.wikipedia.org/wiki?curid=1194679", "title": "Calcio ai Giochi della XXIX Olimpiade", "text": "Il torneo di calcio della XXIX Olimpiade \u00e8 il venticinquesimo torneo olimpico. Si \u00e8 svolto dal 6 agosto al 23 agosto 2008 in cinque citt\u00e0 (Pechino, Shanghai, Q\u00ednhu\u00e1ngd\u01ceo, Tientsin e Shenyang).\nIl torneo maschile vide la partecipazione di 16 squadre, quello femminile di 12 squadre.\nFormato.\nTorneo maschile.\nLe sedici squadre vengono divise in quattro gironi all'italiana di quattro squadre ciascuno.\nLe prime due classificate di ogni girone si qualificano per la fase ad eliminazione diretta, composta da quarti di finale, semifinali, finale per il 3\u00ba posto e per il 1\u00ba posto.\nTorneo femminile.\nLe dodici squadre vengono divise in tre gironi all'italiana di quattro squadre ciascuno.\nLe prime due classificate di ogni girone pi\u00f9 le due migliori terze si qualificano per la fase ad eliminazione diretta, composta da quarti di finale, semifinali, finale per il 3\u00ba posto e per il 1\u00ba posto."}
{"id": "1194681", "revid": "125668205", "url": "https://it.wikipedia.org/wiki?curid=1194681", "title": "Orto botanico di Napoli", "text": "L'Orto botanico di Napoli, conosciuto anche come Real orto botanico, \u00e8 una struttura dell'Universit\u00e0 Federico II, che fa parte della Facolt\u00e0 di Scienze Matematiche, Fisiche e Naturali; ha una estensione di 12 ettari e ospita circa 9000 specie vegetali e quasi 25000 esemplari. Si trova in via Foria, vicino al Real Albergo dei Poveri.\nStoria.\nDalla fondazione al secondo dopoguerra.\nFondato il 28 dicembre 1807 con decreto di Giuseppe Bonaparte, l'orto botanico fu costruito su alcuni terreni precedentemente appartenuti ai Religiosi di Santa Maria della Pace e all'Ospedale della Cava. In realt\u00e0 il progetto fu inizialmente avallato dal re Ferdinando IV, attraverso l'intercessione di Giuseppe Beccadelli di Bologna che nel 1776 ottenne dal sovrano un finanziamento; la Rivoluzione Napoletana del 1799 tuttavia ne rese impossibile la realizzazione.\nIl progetto venne portato avanti da due architetti. Il primo, Giuliano de Fazio, \u00e8 autore della facciata monumentale e del viale a essa perpendicolare, della \"stufa temperata\", e del viale che porta al \"Castello\". La parte inferiore \u00e8 invece opera di Gaspare Maria Paoletti.\nIl primo direttore dell'Orto, che apr\u00ec i battenti nel 1811, fu Michele Tenore (nominato l'anno precedente). Tenore si occup\u00f2 sia dell'attivit\u00e0 scientifica, che delle relazioni esterne. Per quel che riguarda la prima, grande importanza fu data alla ricerca e alla didattica. Furono messe a coltivazione molte specie di uso e interesse in campo medico, ma anche piante esotiche. Le seconde furono portate avanti presso le maggiori istituzioni botaniche d'Europa. Alla fine della sua esperienza come direttore della struttura, nel 1860, le specie coltivate giunsero quasi a toccare il numero di 9000.\nGuglielmo Gasparrini, entrato in carica nel 1861, prosegu\u00ec nel miglioramento dell'Orto, risistemando alcune aree che versavano in cattive condizioni e creando un'area destinata ad accogliere piante alpine. Durante la sua gestione fu costruita anche una nuova serra riscaldata (che andava a sostituire la precedente, costruita nel 1818, detta \"Stufa calda\"). Egli diede molta importanza anche al Museo botanico.\nNel 1868, due anni dopo la morte di Gasparrini, gli subentr\u00f2 Vincenzo Cesati, in carica fino all'anno della sua morte, il 1883. A succedergli fu Giuseppe Antonio Pasquale, che era gi\u00e0 stato direttore \"ad interim\" dopo il 1866 e che rimase in carica per dieci anni fino alla sua morte. Il suo successore, Federico Delpino, ebbe molte difficolt\u00e0 a mantenere intatto il prestigio dell'Orto. Infatti, il suo mandato (1893-1905), fu caratterizzato da notevoli difficolt\u00e0 economiche.\nIl rilancio doveva essere, quindi, l'obiettivo di Fridiano Cavara, succedutogli nel 1906. Non solo restaur\u00f2 alcune strutture e aument\u00f2 l'entit\u00e0 delle collezioni ma, soprattutto, istitu\u00ec la \"Stazione sperimentale per le piante officinali\" (in seguito diventata \"Sezione\", inizialmente non facente parte della struttura in senso istituzionale, aggregata ad esso solo negli anni settanta) e diede il via alla costruzione di una struttura destinata a diventare la nuova sede dell'Istituto. Nel 1930 fu sostituito da Biagio Longo, che ne continu\u00f2 l'opera di riqualificazione. Sotto la sua direzione, sede dell'Istituto divenne la struttura voluta da Cavara. Nel 1940 vi fu un appuntamento importante, cio\u00e8 una riunione della Societ\u00e0 Botanica Italiana alla Mostra d'Oltremare.\nDevastazioni dovute ai bombardamenti, sottrazione di ferro per uso militare, l'arrivo di parte della popolazione in fuga e la decisione di mettere a coltura porzioni dell'Orto per coltivare beni di prima necessit\u00e0, la conversione di alcune aree della struttura a scopi militari, oltre la trasformazione di una parte della struttura in campo sportivo da calcio, ospitante le partite del Napoli: queste furono le conseguenze della Seconda guerra mondiale sulla vita dell'Orto botanico di Napoli.\nDal secondo dopoguerra.\nGiuseppe Catalano, successore di Longo, fu il primo direttore nominato nel secondo dopoguerra. L'incarico, affidatogli nel 1948, si incentrava in particolar modo sulla ristrutturazione dell'Orto, accompagnata ad un arricchimento per quel che riguarda gli strumenti a disposizione dei botanici e dalla trasformazione della \"valletta\", voluta da Gasparrini, in quello che nel XXI secolo \u00e8 il \"filicetum\". Sulla stessa falsariga si mosse Valerio Giacomini, entrato in carica nel 1959.\nNel 1963 inizia un periodo considerato molto importante per la storia dell'Orto. Diviene infatti direttore Aldo Merola. Sotto la sua direzione, l'Orto acquis\u00ec, nel 1967, l'autonomia economica ed amministrativa, il che rese possibile ottenere finanziamenti straordinari per migliorare la struttura: vennero realizzate varie serre (per un totale di ), un impianto di riscaldamento e una rete di distribuzione idrica. Grande importanza ebbe l'opera \"politica\" di Merola, che cerc\u00f2 di ottenere aiuti a livello legislativo (come la creazione di un ruolo professionale specifico ad alta specializzazione: il giardiniere degli orti botanici). Le coltivazioni furono molto arricchite, soprattutto grazie all'opera di Luigi Califano. Furono nuovamente riattivati i rapporti con i principali Orti europei e grande importanza fu data al ruolo didattico della struttura. Uno dei segni pi\u00f9 visibili, comunque, dell'opera meroliana \u00e8 la ridisposizione delle aree secondo due criteri: quello sistematico e quello ecologico.\nIl terremoto del 23 novembre 1980 colp\u00ec fortemente l'orto botanico, durante il periodo di direzione \"ad interim\" di Giuseppe Caputo. Ancora una volta la struttura divenne rifugio per la popolazione. Nel 1981 divenne direttore Paolo De Luca, al quale tocc\u00f2 iniziare l'opera di ricostruzione.\nAree.\nLe aree espositive sono disposte secondo tre criteri. Quello sistematico, quello ecologico e quello etnobotanico.\nFanno parte dell'area disposta secondo il criterio sistematico le seguenti zone:\ne altre piccole zone dedicate a singole specie.\nSecondo il criterio ecologico, troviamo le aree denominate:\noltre alle vasche per la coltivazione delle idrofite.\nNella serra tropicale ubicata accanto alla serra Merola \u00e8 stato riprodotto un mangrovieto con esemplari delle specie \"Rhizophora mangle\", \"Avicennia nitida\", \"Laguncularia racemosa\" e \"Conocarpus erectus\".\nInfine, l'area etnobotanica \u00e8 la \"Sezione sperimentale delle piante officinali\".\nSerre.\nLe serre dell'Orto sono le seguenti:"}
{"id": "1194683", "revid": "92723", "url": "https://it.wikipedia.org/wiki?curid=1194683", "title": "Castello della Magione", "text": "Il castello della Magione di Poggibonsi, conosciuto anche con le denominazioni di \"magione di San Giovanni al Ponte\" o ancora \"spedale di san Giovanni in Jerusalem alla Magione\", \u00e8 un complesso monumentale medievale appartenuto ai Cavalieri templari e conservatosi fino ai nostri giorni. Il castello \u00e8 sede magistrale dell'associazione di fedeli Milizia del Tempio - Ordine dei poveri Cavalieri di Cristo e si trova lungo l'antica via Francigena, nell'omonima localit\u00e0 Castello della Magione.\nStoria.\nIl castello della Magione sorge sulla riva destra del torrente Staggia, in corrispondenza dell'antico ponte di Bonizio, a circa 3\u00a0km dal centro di Poggibonsi. Esso \u00e8 costituito da un'antica chiesa e da uno \"spedale\" per i pellegrini in transito sulla via Francigena.\nIl complesso \u00e8 datato intorno agli inizi del XII secolo ed appartenne inizialmente ai cavalieri templari. Quando nel 1312 l'ordine fu soppresso, pass\u00f2 agli Ospitalieri di San Giovanni di Gerusalemme che lo detennero fino al 1734, allorch\u00e9 il papa Clemente XII lo concesse in enfiteusi al piccolo Lorenzo Corsini, figlio del suo bisnipote. Successivamente lo spedale fu dato in usufrutto a diversi proprietari, tra cui i principi Corsini.\nCon la soppressione dell'ordine di Malta (1799), i beni che erano appartenuti al complesso furono incamerati dal demanio (1817). Nel 1866 i Corsini vendettero la chiesa e gli altri edifici, mantenendone per\u00f2 l'usufrutto.\nNegli anni successivi il complesso perse di importanza e fu ridotto a podere, subendo anche continui e considerevoli danni alle strutture, a causa delle frequenti inondazioni del vicino torrente Staggia. La chiesa fu sconsacrata nel 1822.\nNel 1942 e nel 1969 furono fatti alcuni tentativi di recupero. Nel 1979 l'intero complesso fu acquistato da Marcello Alberto Cristofani, che lo don\u00f2, come dotazione patrimoniale e sede magistrale alla \"Milizia del tempio - Ordine dei poveri cavalieri di Cristo\", da lui fondato, e vi fece condurre i lavori di restauro.\nDopo i restauri, la chiesa \u00e8 stata benedetta dall'arcivescovo di Siena, Mario Jsmaele Castellano, il 16 ottobre 1982 e riconsacrata al culto il 19 settembre 1987 dal vescovo ausiliare Fernando Charrier.\nDescrizione.\nL'intero complesso, che fa parte dell'Associazione dimore storiche italiane, conserva quasi del tutto inalterati i segni della sua origine romanica. Dall'esterno si possono osservare alcune parti delle fortificazioni e delle mura difensive che collegano tra loro le strutture edilizie a formare un unico insieme a pianta trapezoidale, che costeggia sul lato ovest il torrente Staggia.\nSul cortile si affacciano le sale dell'antico pellegrinaio, i locali del convento dei cavalieri-monaci, la piccola foresteria, tuttora utilizzata, la scalinata per l'accesso ai piani superiori dell'edificio.\nNel complesso fortificato \u00e8 inserita la chiesa in stile romanico, intitolata a \"San Giovanni in Jerusalem\", che presenta una facciata a capanna. L'interno \u00e8 a una sola navata, terminante in una piccola abside e coperta da un tetto a doppio spiovente, mascherato da volte settecentesche."}
{"id": "1194701", "revid": "298055", "url": "https://it.wikipedia.org/wiki?curid=1194701", "title": "Connie Corleone", "text": ""}
{"id": "1194704", "revid": "33791477", "url": "https://it.wikipedia.org/wiki?curid=1194704", "title": "Gulfstream", "text": ""}
{"id": "1194705", "revid": "29727", "url": "https://it.wikipedia.org/wiki?curid=1194705", "title": "Erignathus", "text": ""}
{"id": "1194707", "revid": "123356513", "url": "https://it.wikipedia.org/wiki?curid=1194707", "title": "Armatura (edilizia)", "text": "L'armatura, in edilizia, \u00e8 l'insieme degli elementi in ferro \u2013 opportunamente sagomati e posizionati \u2013 che, conglobati al calcestruzzo, ne complementano la resistenza strutturale, con particolare riferimento all'assorbimento degli sforzi di trazione e taglio.\nL'unione dei due materiali (calcestruzzo ed acciaio) origina il calcestruzzo armato: gli elementi strutturali cos\u00ec realizzati sfruttano appieno le caratteristiche prestazionali di ciascuna componente (l'ottima resistenza a compressione del calcestruzzo, e l'efficace resistenza a trazione dell'acciaio).\nDescrizione.\nCaratteristiche e utilizzo.\nLe barre in ferro utilizzate per il confezionamento dell'armatura sono normalmente in ferro al carbonio, hanno una sezione circolare (dalla quale deriva il nome comune di \"tondino\") e devono avere una superficie esterna caratterizzata da particolari nervature ottenute per zigrinatura che hanno la funzione di migliorare l'aderenza della barra stessa all'interno della struttura in calcestruzzo. Le barre cos\u00ec realizzate vengono dette \"ad aderenza migliorata\" o \"nervate\" e sono comunemente conosciute con il nome di \"tondino zigrinato\".\nSino a qualche decennio fa la normativa prevedeva l'utilizzo anche di barre lisce e lo scorrimento interno al calcestruzzo era scongiurato con la realizzazione, alle estremit\u00e0 delle barre stesse, di piegature ad uncino che costituivano veri e propri ancoraggi interni.\nL'armatura tipica di un elemento strutturale (come travi e pilastri) \u00e8 caratterizzata da due serie di barre d'armatura:\nSensibilit\u00e0 alla corrosione.\nLe armature a seconda della loro sensibilit\u00e0 alla corrosione, si distinguono in due gruppi:\nNel caso di utilizzo nella stessa struttura di acciai di diversa sensibilit\u00e0 alla corrosione (al carbonio, zincato, inossidabile), si deve evitare che le armature di diversa natura possano entrare in contatto diretto tra di loro al fine di prevenire l'innesco di eventuali fenomeni di corrosione.\nPertanto in questo caso sono vietate le saldature o legature metalliche tra tondini di acciaio appartenenti a gruppi diversi.\nIn merito alle armature in acciaio inossidabile si fa presente che il loro elevato costo ne limita l'utilizzo solo per la realizzazione di opere in condizioni ambientali d'elevata aggressivit\u00e0, soprattutto legata alla presenza d'acqua di mare o di sali disgelanti, oppure nei casi in cui, per l'importanza della struttura, sia richiesta una vita di servizio molto lunga (ad esempio maggiore di 100 anni).\nIn questi casi infatti la protezione offerta dal copriferro pu\u00f2 non essere sufficiente a prevenire la corrosione, e pertanto per garantire la durata richiesta per l'opera senza costose e complesse manutenzioni straordinarie.\nIn questo caso potrebbe risultare economicamente pi\u00f9 conveniente l'utilizzo integrale o parziale dell'acciaio inossidabile.\nL'acciaio zincato risulta invece pi\u00f9 economico per\u00f2 presenta problemi di corrosione dovuti al fatto che lo zinco \u00e8 attaccato in ambienti molto alcalini.\nPertanto se l'armatura viene protetta, particolarmente nel primo periodo dopo il getto del calcestruzzo, la zincatura garantisce buoni risultati anche per lunghi periodi sia in presenza di carbonatazione che di cloruri.\nSagomatura.\nL'acciaio per calcestruzzo armato \u00e8 prodotto in stabilimento sotto forma di barre o rotoli, reti o tralicci, per l'utilizzo diretto in cantiere o come elementi base per le successive trasformazioni.\nLe operazioni di sagomatura dell'armatura possono avvenire all'interno del cantiere edile, mediante l'utilizzo di macchine piegaferro, anche se la tendenza moderna alla specializzazione ha favorito lo sviluppo dei centri di trasformazione specializzati i quali provvedono, prima della fornitura in cantiere dei ferri, a saldarli, presagomarli, o preassemblarli formando elementi composti direttamente utilizzabili in opera quali ad esempio:\nI centri di trasformazione specializzati sono attrezzati con specifici macchinari, con cui si effettuano le operazioni di taglio, piegatura (presagomatura) e assemblaggio delle diverse componenti (sagome). I centri di trasformazione sono obbligati dal D.M. 14/01/2008 ad essere certificati ISO 9001 e a effettuare deposito della dichiarazione della loro attivit\u00e0 e certificazione presso il C.S.LL.PP. / S.T.C. oltre che nominare un direttore del centro che \u00e8 responsabile dei prelievi nel centro stesso. I prelievi devono essere sottoposti a prove sia meccaniche che di indice di aderenza, in dipendenza del tipo di materiale, presso i laboratori ufficiali o autorizzati dal C.S.LL.PP. / S.T.C. I Direttori dei Lavori devono ottenere copia dell'attestato rilasciato dal S.T.C. e possono verificare che il materiale consegnato in cantiere sia comprensivo del riferimento al DDT nella copia dell'attestato stesso. Il direttore dei lavori pu\u00f2 chiedere copia delle prove effettuate dal centro stesso, secondo le frequenze stabilite dalle norme tecniche, presso il laboratorio ufficiale o autorizzato. La presenza delle prove effettuate dal Centro di Trasformazione non esime il direttore dei lavori da effettuare le prove di cantiere. I prelievi di cantiere possono essere effettuati presso il centro di trasformazione nel rispetto di quanto previsto dal decreto ministeriale 14 gennaio 2008.\nLa materia prima utilizzata \u00e8 rappresentata da acciaio in barre e in rotolo. Le barre subiscono, a seconda delle sagome predisposte nei disegni esecutivi strutturali, un taglio a misura e una successiva piegatura a freddo. Il materiale in rotolo necessita prima della sagomatura un'operazione di raddrizzatura che pu\u00f2 avvenire con un sistema a rulli contrapposti o con un meccanismo a rotore.\nAssemblaggio.\nUna volta preparate le diverse componenti, sagomate in cantiere o in stabilimento (staffe, cavallotti, barre dritte, forcelle, ecc.), queste devono essere assemblate in modo tale che la gabbia d'armatura risultante sia conforme, con la giusta tolleranza, al progetto strutturale con riferimento specifico alla posizione del sagomato e al rispetto del copriferro e dell'interferro.\nLa serie di operazioni di assemblaggio dei tondini di ferro viene indicato con \"legatura dei ferri di armatura\".\nLa legatura delle barre deve garantire il mantimento della posizione del ferro durante tutte le fasi di getto e costipamento del calcestruzzo.\nL'assemblaggio pu\u00f2 avvenire in stabilimento attraverso unione con punti di saldatura (per piccole gabbie o tralicci) ma il pi\u00f9 delle volte avviene direttamente in cantiere.\nI punti di saldatura sono consigliati solo per l'assemblaggio in stabilimento poich\u00e9 tale unione garantisce una idonea resistenza anche alla movimentazione della gabbia di armatura.\nDi prassi in cantiere si procede alla legatura con il fil di ferro. Questo \u00e8 costituito da filo nero di acciaio del diametro pari a 1\u00a0\u2013 2\u00a0mm e si pone in opera mediante l'utilizzo di tenaglie o attrezzatura analoga.\nLa normativa vigente non riporta alcuna indicazione a proposito delle modalit\u00e0 di legatura, comunque esistono delle regole generali in merito:\nIn ogni caso se la legatura va ad interessare lo spessore del copriferro, per evitare problemi alla durabilit\u00e0 del calcestruzzo a seguito della corrosione del materiale di legatura, si deve rimuovere la parte in eccesso.\nSi sta diffondendo l'utilizzo di componenti (accessori di edilizia) per l'assemblaggio delle gabbie di armatura (ferri, staffe, reti, ecc.) quali i ganci (rapidi) e i distanziatori, di varie forme e materiali, prodotti a catalogo che consentono standardizzazione nonch\u00e9 evitano la realizzazione del dispositivo di legatura (legame un filo di ferro) a mano in cantiere. Alcuni articoli fungono da gancio e distanziatore contemporaneamente.\nClassificazione.\nEvoluzione normativa.\nIn merito all'acciaio da cemento armato normale, o acciaio per armatura lenta, fino a quando \u00e8 rimasto in vigore il decreto ministeriale 9 gennaio 1996, la normativa prevedeva i seguenti tipi di acciaio che venivano classificati con riferimento al processo di produzione:\nCon l'entrata in vigore del decreto ministeriale 14 settembre 2005, la normativa ha introdotto l'utilizzo delle sole seguenti tipologie di acciaio nervato classificato in base alla loro resistenza e alla loro duttilit\u00e0:\nAl fine di garantire un comportamento duttile delle strutture in calcestruzzo armato durante gli eventi sismici, il decreto ministeriale introduce dei limiti a 2 parametri che misura della duttilit\u00e0 dell'acciaio:\nIl decreto ministeriale 14 settembre 2005 prevedeva inoltre i seguenti prodotti siderurgici da cemento armato ordinario (tondini in acciaio non legato, zincato e inox):\nDifferenza tra l'allungamento A5 e Allungamento Agt.\nFino al DM del 9 gennaio 1996 la normativa valutava l'allungamento dell'acciaio con riferimento allungamento percentuale specifico a rottura A5.\nTale valore rappresenta l'allungamento permanente residuo dopo la rottura del provino di acciaio.\nFino al raggiungimento del carico massimo (ft) la deformazione del provino \u00e8 uniforme lungo tutto il provino.\nRaggiunto il carico massimo la deformazione aumenta notevolmente in una zona limitata dando luogo ad un restringimento della sezione evidente anche a occhio nudo, detta zona di strizione.\nL'allungamento A5 pertanto tiene conto della strizione che avviene dopo il carico massimo ed \u00e8 riferito ad una lunghezza convenzionale di riferimento L0, che per i provini di sezione circolare, di diametro d, \u00e8 pari a 5d.\nSul provino, prima della prova di trazione vengono segnate 2 tacche a distanza 5d; successivamente si porta a rottura il tondino di ferro, si riaccostando i lembi della provetta e si misura la nuova lunghezza Lu tra le tacche riferimento: \ncon il DM 14 settembre 2005, in sostituzione di A5, viene introdotto l'allungamento percentuale totale a carico massimo definito Agt.\nTale valore rappresentala massima deformazione del provino prima che si manifestino i fenomeni di strizione e di rottura dell'acciaio.\nSul provino vengono segnate due tacche a distanza LO = 100\u00a0mm.\nDurante la prova di trazione, raggiunto il carico massimo (ft) si determina la nuova distanza Lu tra le tacche dopo lo scarico del provino:\ndove:\nPertanto A5 &gt; Agt\nAttuale classificazione.\nLa attuale normativa decreto ministeriale 14 gennaio 2008 (NTC 2008) e la sua recente modifica in materia di utilizzo degli acciai B 450 A (decreto ministeriale 15 novembre 2011) hanno riconfermato solo in parte quanto introdotto dal decreto ministeriale 14 settembre 2005.\nLa nuova normativa tecnica, al contrario dei precedenti D.M fino a quello del 1996, classifica gli acciai da utilizzare nelle opere in calcestruzzo armato ordinario secondo la \"classe di resistenza\" e \"la classe di duttilit\u00e0\", essendo d'altra parte questi requisiti finali ad influenzare il comportamento della struttura in cui il tondino \u00e8 inserito e non certo il processo di produzione.\nLe NTC 2008 prevedono le seguenti classi:\nNello specifico l'EC2 definisce tre classi di acciaio, tipo A (normale duttilit\u00e0), tipo B (alta duttilit\u00e0) ed il tipo C (pi\u00f9 alta duttilit\u00e0).\nLe NTC 2008 prevedono inoltre i seguenti prodotti siderurgici da cemento armato ordinario che devono rispettare le caratteristiche dimensionali: di seguito riportate:\nl'acciaio B450C \u00e8 pi\u00f9 duttile del B450A e presenta un allungamento a rottura maggiore.\nLe NTC 2008 prescrivono, nell'esecuzione di strutture in calcestruzzo armato, l'utilizzo del B 450 C e del B 450 A.\nL'acciaio tipo B 450 A, con diametri compressi tra 5 e 10\u00a0mm, \u00e8 ammesso per le reti e i tralicci nonch\u00e9 per le staffe (staffe, ecc.) per strutture in CD \"B\", negli altri casi se ne consente l'uso per l'armatura trasversale unicamente se \u00e8 rispettata almeno una delle seguenti condizioni: elementi in cui \u00e8 impedita la plasticizzazione mediante il rispetto del criterio di gerarchia delle resistenze, elementi secondari di cui al par. 7.2.3, strutture poco dissipative con fattore di struttura q\u22641.5 cos\u00ec come specificato nel decreto ministeriale 15 novembre 2011 pubblicato sulla Gazzetta Ufficiale della Repubblica Italiana n\u00ba 270 del 19 novembre 2011.\nMarcature.\nContrassegni.\nPer normativa \u00e8 previsto che sulla barra d'armatura sia riconoscibile la ferriera e il paese di origine.\nA tale scopo \u00e8 stato introdotto un raggruppamento di nervature speciali (di norma pi\u00f9 spesse delle altre) da cui dedurre, come un codice a barre, il paese di fabbricazione e la ferriera d'origine.\nNormalmente il marchio con cui si identifica il materiale \u00e8 indicata sulle documentazioni che accompagnano le varie forniture, ed \u00e8 costituito dalla nervatura e dalla marchiatura e cio\u00e8 una serie di numeri tipo: 0,4,6, che indicano il numero di nervature trasversali normali comprese tra quelle speciali (nervature rinforzate).\nLa marchiatura ha inizio con due nervature rinforzate consecutive tra le quali pertanto non vi sono nervature normali(0).\nLe nervature normali comprese tra il punto d'inizio e la successiva nervatura speciale indica il paese di origine.\nSecondo le UNI EN 10080 i paesi di origine sono individuati dal seguente numero di nervature trasversali normali comprese tra l'inizio della marcatura e la nervatura speciale successiva:\nLe ulteriore nervature normali fino all'ultima nervatura speciale leggibile indica il codice della ferriera (stabilimento di produzione).\nLe ferriere devono depositare il marchio di identificazione (nervatura e marchiatura) presso il Ministero dei lavori pubblici - Servizio Tecnico Centrale (STC).\nI tondini possono avere 2,3 o 4 superfici con nervature a rilievo:\nSe il tondino presenta una superficie con impronte (dentellatura) normalmente presenta 3 facce dentellate ed \u00e8 riferito ad acciai B450 A.\nConformit\u00e0 alla normativa.\nIl direttore dei lavori prima della messa in opera \u00e8 tenuto a verificare quanto sopra indicato; in particolare dovr\u00e0 provvedere a verificare la rispondenza tra la marcatura riportata sull'acciaio con quella riportata sui certificati consegnati.\nLa mancata marcatura, la non corrispondenza a quanto depositato o la sua illeggibilit\u00e0, anche parziale, rendono il prodotto non impiegabile e pertanto le forniture dovranno essere rifiutate.\nControllo di accettazione.\nIl direttore dei lavori \u00e8 obbligato ad eseguire i controlli di accettazione sull'acciaio consegnato in cantiere, in conformit\u00e0 con le indicazioni contenute nel decreto ministeriale 14 gennaio 2008 al punto 11.3.2.10.4.\nIl campionamento ed il controllo di accettazione dovr\u00e0 essere effettuato entro 30 giorni dalla data di consegna del materiale.\nAll'interno di ciascuna fornitura consegnata e per ogni diametro delle barre in essa contenuta, si dovr\u00e0 procedere al campionamento di tre spezzoni di acciaio di lunghezza complessiva pari a 100/120\u00a0cm ciascuno, sempre che il marchio e la documentazione di accompagnamento dimostrino la provenienza del materiale da uno stesso stabilimento.\nIn caso contrario i controlli devono essere estesi agli altri diametri delle forniture presenti in cantiere.\nNon saranno accettati fasci di acciaio contenenti barre di differente marcatura.\nIl prelievo dei campioni in cantiere e la consegna al laboratorio ufficiale incaricato dei controlli verranno effettuati dal direttore dei lavori o da un tecnico da lui delegato; la consegna delle barre di acciaio campionate, identificate mediante sigle o etichettature indelebili, dovr\u00e0 essere accompagnata da una richiesta di prove sottoscritta dal direttore dei lavori.\nLa domanda di prove al laboratorio ufficiale dovr\u00e0 essere sottoscritta dal direttore dei lavori e dovr\u00e0 inoltre contenere precise indicazioni sulla tipologia di opera da realizzare (pilastro, trave, muro di sostegno, fondazioni, strutture in elevazione, ecc\u2026).\nIl controllo del materiale riguarda l'individuazione, per ogni campione, dei valori di resistenza e di allungamento, i quali devono essere compatibili con quelli riportati dalle norme (tab. 11.3.VI NTC).\nQualora all'interno della fornitura siano contenute anche reti elettrosaldate, il controllo di accettazione dovr\u00e0 essere esteso anche a questi elementi.\nIn particolare, a partire da tre differenti reti elettrosaldate verranno prelevati 3 campioni di dimensioni 100*100\u00a0cm.\nIl controllo di accettazione riguarder\u00e0 la prova di trazione su uno spezzone di filo comprendente almeno un nodo saldato, per la determinazione della tensione di rottura, della tensione di snervamento e dell'allungamento; inoltre, dovr\u00e0 essere effettuata la prova di resistenza al distacco offerta dalla saldatura del nodo.\nQuando il prodotto utilizzato proviene da un Centro di Trasformazione, la spedizione del materiale deve essere accompagnata dall'attestazione inerente all'esecuzione delle prove interne, fatte eseguire dal direttore tecnico del centro di trasformazione.\nL'attestazione deve riportare anche il giorno in cui la fornitura di acciaio \u00e8 stata lavorata.\nSe il direttore dei lavori lo richiede il centro di trasformazione deve fornire anche una copia dei certificati relativi alle prove effettuate nei giorni in cui la lavorazione \u00e8 stata eseguita (\u00a711.3.1.7 NTC).\nIl direttore dei lavori pu\u00f2 comunque effettuare i controlli di accettazione previsti dalle NTC direttamente presso il Centro di Trasformazione.\nIn questo caso il prelievo dei campioni \u00e8 un onere del direttore tecnico del Centro di Trasformazione che li deve effettuare nel rispetto degli ordini del DL.\nResta nella discrezionalit\u00e0 del direttore dei lavori effettuare tutti gli eventuali ulteriori controlli ritenuti opportuni (es. indice di aderenza, saldabilit\u00e0).\nAspetti scientifici.\nDiagramma sforzi - deformazioni.\nNel tratto iniziale che va da zero fino alla tensione di proporzionalit\u00e0 \u03c3p il diagramma \u03c3 - \u03b5 dei comuni acciai al carbonio \u00e8 rettilineo ed \u00e8 comune a tutte le tipologie di tondino, poich\u00e9 hanno lo stesso modulo di Young, pari a E = 210\u00a0000 N/mm2 (30\u00a0000\u00a0000 psi, circa).\nPertanto fino a \u03c3p vale la legge:\nPer valori compresi tra la tensione di proporzionalit\u00e0 e la tensione di snervamento fy, oltre la quale finisce il comportamento elastico del materiale, si ha un comportamento elastico non lineare per cui vale una legge del tipo:\nOltre la tensione di snervamento inizia la fase plastica del materiale.\nLa fase plastica dipende dal tipo di acciaio, infatti per acciai dolci, che sono i pi\u00f9 duttili, la fase di snervamento \u00e8 pi\u00f9 estesa, man mano che ci si sposta verso quelli pi\u00f9 duri tale fase si riduce.\nDopo la tensione di snervamento i diagrammi \u03c3 - \u03b5 non sono pi\u00f9 uguali per ogni tipologia di acciaio, in pratica passando dagli acciai dolci a quelli duri si riduce la fase di snervamento e si innalza la fy.\nPer gli acciai armonici utilizzati nella precompressione, la fase duttile \u00e8 praticamente assente e pertanto non \u00e8 sempre possibile individuare la fy.\nIn questo caso si fa riferimento alla fy,(0,2) che \u00e8 la tensione a cui corrisponde, allo scarico, una deformazione residua pari allo 0,2%.\nDiagramma di calcolo tensione-deformazione.\nIl legame di calcolo tensione - deformazione dell'acciaio \u00e8 ricavato da diagrammi che rappresentano una idealizzazione delle leggi costitutive sperimentali dell'acciaio.\nil decreto ministeriale del 14 gennaio 2008 consente l'utilizzo dei seguenti diagrammi:\nCollegamenti esterni.\nPerch\u00e9 usare barre di acciaio inossidabile per cemento armato?"}
{"id": "1194709", "revid": "1652635", "url": "https://it.wikipedia.org/wiki?curid=1194709", "title": "Piazza Aurelio Saffi", "text": "Piazza Saffi \u00e8 il cuore della citt\u00e0 di Forl\u00ec e si trova al crocevia dei quattro principali corsi. Di forma trapezoidale misura circa 128 metri di lunghezza e 87 metri di larghezza. Al centro della piazza si staglia la statua di Aurelio Saffi e il suo perimetro \u00e8 circondato da alcuni dei palazzi pi\u00f9 noti della citt\u00e0. La piazza \u00e8 tra le pi\u00f9 grandi d'Italia.\nNel 1163 il campo dell'abate viene attestato come area interna alle mura delle citt\u00e0, mentre il 22 dicembre 1212 l'Abate di San Mercuriale concesse l'uso pubblico del campo alla comunit\u00e0 forlivese assumendo da quel momento funzione civile.\nEvoluzione del nome.\nFino al XII secolo i confini della citt\u00e0 erano pi\u00f9 ridotti rispetto agli attuali e le mura della citt\u00e0 erano distanti dall'Abbazia di San Mercuriale, che fungeva da centro plebano. Sotto le arcate del Palazzo Comunale passava un braccio del fiume Montone che segnava il limite fisico tra citt\u00e0 e campagna. Oltre il fiume era aperta campagna e l'area attorno all'Abbazia prendeva nome di \"Campo dell'Abate\". Con l'aumentare del potere dell'Abbazia tale \"campo\" vene adibito a mercato. L'espandersi della citt\u00e0 in tale direzione rese necessario l'ampliamento delle mura fino ad inglobare l'Abbazia ed il Campo dell'Abate.\nCon il passare del tempo, il Campo dell'Abate venne arricchendosi di edifici, circoscrivendo un'ampia zona che formava una vasta piazza, la pi\u00f9 vasta della citt\u00e0. Il nome cominci\u00f2 a modificarsi in \"Piazza maggiore\" e tale rimase fino all'800 quando venne invece dedicata a Vittorio Emanuele II. Fino al 21 ottobre 1921 al centro della piazza si ergeva la colonna votiva dedicata alla Madonna che venne rimossa e traslata fino al duomo. Nel 1916, durante la revisione toponomastica, la piazza era ancora dedicata al re. Fu solo nel 1921, con l'inaugurazione del monumento dedicato a Aurelio Saffi, che la piazza acquis\u00ec l'attuale nome mentre il \"Borgo Cotogni\", attuale Corso della Repubblica, prese il nome di \"Corso Vittorio Emanuele\".\nNel corso della Seconda Guerra mondiale, con l'arrivo delle truppe di liberazione, prese anche il nome di \"Saint Andrew Square\", per riacquistare quello attuale dopo gli eventi bellici.\nI monumenti al centro della piazza.\nCon le informazioni pervenute dalle fonti della citt\u00e0, risulta siano stati tre i monumenti avvicendatisi al centro della piazza dal medioevo ai nostri giorni: \"La crocetta\", la \"Colonna della Madonna del Fuoco\" e il \"Monumento ad Aurelio Saffi\", ricostruito due volte perch\u00e9 il primo and\u00f2 distrutto durante gli eventi bellici dell'ultima guerra.\nNon \u00e8 noto se vi fossero stati eretti in precedenza altri monumenti. Prima che si avesse l'espansione della citt\u00e0 in direzione di San Mercuriale, la zona risultava al di fuori della cinta muraria e costituiva uno spazio aperto che con tutta probabilit\u00e0 non ospitava alcun genere di monumento. Nel 1163 per la prima volta, in un documento contenuto nel Libro Biscia, il Campo dell'Abate risulta incluso nella nuova cinta muraria. \u00c8 probabile che nulla fosse stato edificato al centro del Campo, che rimase sprovvisto di monumenti fino ad un evento cruciale per la storia di Forl\u00ec: Il sanguinoso mucchio di dantesca memoria.\nDescrizione.\nSul lato a ovest sorge la Residenza comunale, un tempo palazzo degli Ordelaffi, gi\u00e0 signori della citt\u00e0; l'edificio \u00e8 stato notevolmente rimaneggiato nei secoli, la facciata odierna risale ai primi anni dell'Ottocento. Sono notevoli gli affreschi interni.\nSul lato opposto, a nord-est, sorge l'abbazia di San Mercuriale, il simbolo stesso della citt\u00e0: chiesa di architettura romanica, in mattoni, costruita sul primo luogo di culto cristiano a Forl\u00ec; il campanile \u00e8 famoso per essere uno dei pi\u00f9 alti d'Italia, in stile romanico: la stessa foto qui a fianco d\u00e0 gi\u00e0 un'idea dell'altezza di questo campanile, che, nel XIII secolo, era descritto come una delle meraviglie del Regno d'Italia. Il chiostro fu aperto al passaggio pubblico durante il Ventennio, quando architetti e urbanisti del regime fascista ridisegnarono ampie parti della citt\u00e0 e della piazza stessa. Particolare \u00e8 la lunetta sul portale: opera del 1230 che descrive, in due scene, il sonno dei Magi e la loro adorazione a Ges\u00f9 bambino. Quest'opera pu\u00f2 considerarsi il primo presepe scolpito a tutto tondo nella storia dell'arte mondiale.\nL'intervento urbanistico degli anni del regime fascista fu piuttosto significativo, in citt\u00e0: per quanto riguarda Piazza Saffi, si pu\u00f2 notare nelle costruzioni, verso nord, del palazzo delle Poste e del palazzo degli Uffici Statali, all'angolo, quest'ultimo, tra via delle Torri e Corso Mazzini.\nSul versante sud, sorgono altre due pregevoli palazzine rinascimentali: il palazzo del Podest\u00e0 e l'adiacente palazzo Albertini. Infine, di fronte al palazzo comunale, si trovano il cinquecentesco palazzo Serughi e il palazzo della Riunione Adriatica di Sicurt\u00e0, dalle forme razionaliste.\nIn passato Forl\u00ec ha avuto anche un efficiente servizio tranviario, realizzato grazie a una breve diramazione urbana delle tranvie Forl\u00ec-Ravenna e Forl\u00ec-Meldola, che furono in esercizio fra il 1881 e il 1930. Questo si svolgeva fra piazzale della Vittoria e piazza Vittorio Emanuele II, lungo l'allora corso Vittorio Emanuele (poi corso della Repubblica)."}
{"id": "1194712", "revid": "123189809", "url": "https://it.wikipedia.org/wiki?curid=1194712", "title": "Lo Sportivo.sm", "text": "lo Sportivo.sm - Il primo e unico quotidiano sammarinese dedicato al tuo sport, noto semplicemente come lo Sportivo.sm, \u00e8 l'unico quotidiano sportivo sammarinese.\nNato il 21 maggio 2007, \u00e8 composto da 16 pagine dedicate completamente allo sport della piccola Repubblica sul Titano. Ideatore e direttore del progetto \u00e8 Alan Gasperoni, che ha coinvolto anche altri giovani sammarinesi tra cui Samuele Guiducci, Alen Bollini (voce di StudioSport) e Roberto Chiesa. Il giornale nasce a Montegiardino, la sede della casa editrice produttrice del quotidiano SportAgency.sm \u00e8 a Murata (San Marino).\nIl 6 agosto 2017 ha sospeso le pubblicazioni."}
{"id": "1194713", "revid": "599013", "url": "https://it.wikipedia.org/wiki?curid=1194713", "title": "Xlr", "text": ""}
{"id": "1194714", "revid": "767487", "url": "https://it.wikipedia.org/wiki?curid=1194714", "title": "Shotgun Messiah (album)", "text": "Shotgun Messiah \u00e8 il primo album degli Shotgun Messiah, uscito nel 1989 per l'Etichetta discografica Combat/Relativity Records."}
{"id": "1194715", "revid": "767487", "url": "https://it.wikipedia.org/wiki?curid=1194715", "title": "Uomini uomini uomini", "text": "Uomini uomini uomini \u00e8 un film del 1995 diretto da Christian De Sica.\nTrama.\nQuattro amici omosessuali: Vittorio, un architetto che si innamora di Alex, uno dei suoi dipendenti; Sandro, divorziato con un figlio e che lavora nel mondo del cinema; Dado, uno stimato medico e Tony, titolare di un negozio di abbigliamento maschile.\nI quattro, soliti ritrovarsi per confidarsi e chiedersi consigli reciproci su come affrontare relazioni e amori passeggeri, finiscono col convivere coi loro problemi quotidiani causati da una societ\u00e0 non ancora pronta ad accettare la loro omosessualit\u00e0, senza per\u00f2 mai perdere il sorriso e la voglia di scherzare.\nSandro si riavvicina al figlio, Dado, malato di cuore da tempo ad insaputa degli amici, muore d'infarto, Tony grazie ad un colpo di fortuna vola a New York a fare il commerciante di alta moda, e Vittorio riallaccia il rapporto con Alex, che nel frattempo si \u00e8 sposato.\nDistribuzione.\nIl film \u00e8 uscito nei cinema italiani il 2 marzo 1995.\nIncassi.\nLa pellicola incass\u00f2 2.612.849 \u20ac\nLuoghi delle riprese.\nLe riprese sono state realizzate a Roma presso Luna Park 'Luneur', Colosseo, Palazzo Patrizi Costaguti in Piazza Mattei 10, Via Masolino da Panicale 15, Largo del Nazareno 25, Lungotevere Flaminio 76, Basilica di San Nicola in Carcere e Palazzo Mattei Paganica in Piazza Paganica; a Sabaudia presso Via Lungomare 134 e Municipio di Sabaudia in Piazza del Comune 1."}
{"id": "1194720", "revid": "1305772", "url": "https://it.wikipedia.org/wiki?curid=1194720", "title": "Calcio alle olimpiadi estive 2008 - qualificazioni", "text": ""}
{"id": "1194721", "revid": "9448821", "url": "https://it.wikipedia.org/wiki?curid=1194721", "title": "Catherine Marie-Agn\u00e8s de Saint Phalle", "text": ""}
{"id": "1194722", "revid": "599013", "url": "https://it.wikipedia.org/wiki?curid=1194722", "title": "Nawaf Al-Temyat", "text": "Nel 2000 fu eletto Calciatore asiatico dell'anno e Calciatore saudita dell'anno. Per via di una serie di gravi infortuni non ha giocato dal 2001 al 2004."}
{"id": "1194723", "revid": "486946", "url": "https://it.wikipedia.org/wiki?curid=1194723", "title": "S.P.Q.R. 2000 e 1/2 anni fa", "text": ""}
{"id": "1194724", "revid": "1318658", "url": "https://it.wikipedia.org/wiki?curid=1194724", "title": "XSL", "text": ""}
{"id": "1194726", "revid": "307923", "url": "https://it.wikipedia.org/wiki?curid=1194726", "title": "Tressardi", "text": "I Tressardi sono un gruppo comico sardo, composto da Angelo Graziano, Umberto Graziano e Luigi Graziano.\nCarriera.\nGi\u00e0 in attivit\u00e0 dal 1989, nel 2000 il sassarese Umberto Graziano crea un trio dal soggetto \"Tressardi eau de cabaret\", insieme a Pier Paolo Sechi e Stefano Tedde, a cui si aggiunge poco dopo il fratello di Graziano, Luigi. Il progetto ottiene un immediato successo nel contesto isolano e partecipa a diversi programmi sulle reti Mediaset (tra cui Zelig Circus), con un repertorio di canto a tenore che riprende brani italiani e stranieri. Il quartetto sbarca al concorso Bravo Grazie nel 2004, vincendolo e diventando campioni italiani di cabaret.\nNel 2005 Sechi e Tedde lasciano i Tressardi per proseguire un percorso come duo, al loro posto subentra il terzo dei fratelli Graziano, Angelo."}
{"id": "1194730", "revid": "767487", "url": "https://it.wikipedia.org/wiki?curid=1194730", "title": "Things You've Never Done Before", "text": "Things You've Never Done Before \u00e8 il secondo album in studio del gruppo musicale statunitense Roxx Gang, pubblicato nel 1988."}
{"id": "1194731", "revid": "66387", "url": "https://it.wikipedia.org/wiki?curid=1194731", "title": "Corte dei Conti", "text": ""}
{"id": "1194733", "revid": "599013", "url": "https://it.wikipedia.org/wiki?curid=1194733", "title": "Giovanni Ferradini", "text": "Giocava nei ruoli di centravanti e ala.\nCarriera.\nGiocatore.\nCresciuto nelle giovanili del Viareggio, esordisce in prima squadra nella stagione 1969/70 in Serie C. Nella Stagione successiva (Campionato 1970-1971) milita ancora nella squadra bianconera, collezionando 12 presenze e realizzando 2 reti.\nIl grande salto arriva nel Campionato 1971-1972 quando si trasferisce in Serie A nelle file dell'Atalanta con la quale il 26 marzo 1972 esordir\u00e0 nel massimo campionato italiano in occasione della vittoria esterna contro il , collezionando complessivamente 7 presenze in campionato.\nNelle tre stagioni successive, dal 1972 al 1975, \u00e8 nelle file del , con il quale collezioner\u00e0 soltanto 13 presenze anche a causa di infortuni, realizzando i suoi unici due gol nella massima serie (nel terzultimo e penultimo turno del campionato 1972-1973, reti utili a raggiungere il risultato di 1-1 nelle gare contro Cagliari e ). Per le sue doti inespresse a causa delle poche presenze in campionato, a Napoli fu soprannominato \"l'oggetto misterioso\".\nDurante la stagione 1975-1976 passa in forza al Modena in Serie C, contribuendo alla Promozione in Serie B.\nRimarr\u00e0 nella squadra emiliana anche per la stagione successiva, collezionando complessivamente 48 presenze e realizzando 5 reti, ma anche qui, pur scendendo in campo con maggiore regolarit\u00e0, gli acciacchi saranno molteplici.\nLa sua carriera continuer\u00e0 in squadre minori, militando anche nel Fucecchio, squadra del suo paese; si ritirer\u00e0 per un grave infortunio.\nIn carriera ha collezionato complessivamente 20 presenze e 2 reti in Serie A e 48 presenze e 5 reti in Serie B."}
{"id": "1194742", "revid": "44876", "url": "https://it.wikipedia.org/wiki?curid=1194742", "title": "Stadio Italia", "text": "Lo stadio Italia \u00e8 un impianto sportivo di Sorrento (NA); ospita gli incontri interni dell'Associazione Sportiva Dilettantistica Sorrento 1945. Dispone di 3.600 posti, distribuiti tra la tribuna centrale (900) e le tribune laterali nord (1.200) e sud (1.500), quest'ultima utilizzata come settore ospiti. La tribuna stampa consta di 6 postazioni per le televisioni e 6 per stampa e radio.\nL'impianto, \u00e8 stato uno dei primi in Italia insieme agli stadi di Capo d'Orlando e Manfredonia ad essersi dotato di un manto erboso sintetico nel 2003, proprio per l'influenza della salsedine che aveva comportato problemi al manto erboso."}
{"id": "1194744", "revid": "33277", "url": "https://it.wikipedia.org/wiki?curid=1194744", "title": "Monache", "text": ""}
{"id": "1194746", "revid": "298229", "url": "https://it.wikipedia.org/wiki?curid=1194746", "title": "Big East", "text": ""}
{"id": "1194747", "revid": "125699756", "url": "https://it.wikipedia.org/wiki?curid=1194747", "title": "Kevin Durant", "text": "Conosciuto anche con l'acronimo \"KD\", \u00e8 considerato uno dei migliori realizzatori della storia del basket; con la nazionale statunitense ha vinto la medaglia d'oro ai Mondiali in Turchia nel 2010, alle Olimpiadi di Londra del 2012, alle Olimpiadi di Rio de Janeiro 2016 e alle Olimpiadi di Tokyo 2020 (disputate nel 2021 a causa della pandemia da COVID-19). Eletto MVP della stagione NBA 2013-2014, \u00e8 diventato campione NBA nelle stagioni 2016-17 e 2017-18 con i Golden State Warriors, venendo eletto MVP di entrambe le Finals.\nBiografia.\nKevin Durant nasce a Washington il 29 settembre 1988. Ha una sorella, Brianna, e due fratelli, Tony e Rayvonne. Quando Durant era ancora molto piccolo, suo padre abbandon\u00f2 la famiglia, e questo port\u00f2 anche al divorzio tra i suoi genitori. Sua nonna, dopo che i suoi genitori si furono separati, aiut\u00f2 a crescere Durant insieme a sua madre.\nDurant, crescendo, ha sempre tifato i Toronto Raptors, perch\u00e9 era un fan di Vince Carter, giocatore NBA. Durant ha giocato per molte squadre nel Maryland, dove conobbe molti futuri giocatori NBA, tra cui Michael Beasley, Ty Lawson, Greivis V\u00e1squez, di cui \u00e8 tuttora amico. Durant ha incominciato ad usare il numero 35 quando era alla AAU, in onore del suo allenatore Charles Craig, assassinato all'et\u00e0 di soli 35 anni.\nSecondo la rivista \"Forbes\" nel 2014 \u00e8 stato il 7\u00ba sportivo pi\u00f9 pagato del mondo, con 54,1 milioni di dollari.\n\u00c8 da sempre molto attivo per quanto riguarda la beneficenza, soprattutto per i numerosi playground costruiti in tutti gli Stati Uniti D'America e le numerosissime donazioni, tra cui spicca quella da 10 milioni di dollari alle scuole del Maryland, luogo dove \u00e8 cresciuto.\nCaratteristiche tecniche.\nAla piccola molto versatile, Durant \u00e8 un giocatore estremamente abile nella met\u00e0 campo offensiva \u2013 tanto da essere considerato uno dei pi\u00f9 grandi attaccanti della storia della NBA \u2013, ma nel corso degli anni ha saputo migliorarsi anche in difesa, dimostrandosi tra le altre cose un ottimo stoppatore (aspetto che ha messo in luce soprattutto nei tre anni nelle file dei Golden State Warriors). Bravo anche in post, \u00e8 un micidiale tiratore sia da 2 che da 3 punti e spesso ritenuto, per efficienza, \"range\" e volume di tiro, uno dei migliori tiratori di sempre; il suo \"fade-away\", difficilmente contestabile, \u00e8 stato paragonato a quello di Dirk Nowitzki, al quale Durant si \u00e8 ispirato.\nCarriera.\nNCAA.\nDurant ha giocato per la University of Texas di Austin, nella Big 12 Conference della NCAA, durante la stagione 2006-07. Nella sua annata da freshman, ricordata come una delle migliori nella storia del College Basketball, ha chiuso con 25,8 punti e 11,1 rimbalzi a gara. Dopo la sua prima stagione scelse di rendersi eleggibile al Draft NBA 2007.\nNBA.\nSeattle Supersonics/Oklahoma City Thunder (2007-2016).\n2007-2012: rookie dell'anno e prima finale NBA.\nViene selezionato come seconda scelta assoluta, dopo Greg Oden dei Portland Trail Blazers, nel Draft NBA 2007 dai Seattle SuperSonics. La prima stagione \u00e8 deludente sul piano dei risultati, ma vede Durant imporsi come Rookie of the Year Award. Nella stagione 2008-2009 la franchigia si sposta a Oklahoma City, assumendo la denominazione di Thunder.\nLa stagione 2009-2010 vede Durant affermarsi come miglior marcatore NBA con una media di 30,1 punti a partita: \u00e8 il pi\u00f9 giovane giocatore della storia della Lega a laurearsi capocannoniere. Il giocatore disputa per la prima volta in carriera i playoff, grazie ad una stagione da 50 vittorie. L'annata di Durant viene inoltre coronata con la convocazione al suo primo All-Star Game e con l'ingresso nell'All-NBA First Team.\nIl 4 aprile 2010 stabilisce un nuovo record di franchigia, superando il precedente di Dale Ellis per punti segnati in una singola stagione (il record di Ellis fu stabilito quando la squadra si chiamava ancora Seattle SuperSonics).\nLa stagione 2010-11 vede i Thunder aumentare il proprio record di vittorie a 55, mentre Durant si conferma \"top scorer\" della Lega. Ai play-off i Thunder danno vita ad una bella semifinale di conference contro i Memphis Grizzlies, decisa in gara 7 dai 39 punti di Durant. In finale di conference i Thunder escono sconfitti per 4-1 dai Dallas Mavericks, futuri campioni.\nLa stagione successiva, accorciata a causa del lock-out, vede un ulteriore miglioramento per i Thunder che ottengono il secondo record ad Ovest (47-19) dietro soltanto agli Spurs. Durant si conferma per il terzo anno consecutivo il miglior realizzatore della lega, incrementando inoltre il proprio apporto a rimbalzo e nel numero di assist. Si classificher\u00e0 secondo nella classifica per il titolo di MVP, dietro solo a LeBron James. All'All-Star Game, tenutosi ad Orlando, vince il titolo di miglior giocatore dell'evento, conducendo l'Ovest alla vittoria con 36 punti. Ai playoff i Thunder eliminano i Dallas Mavericks (4-0), campioni in carica. Superati anche i Los Angeles Lakers (4-1), e i San Antonio Spurs (4-2), giungono in finale NBA contro i Miami Heat, che si impongono per 4-1 nonostante il livello altissimo tenuto nella serie da Durant.\n2012-2016: il titolo di MVP e la sconfitta in finale di conference.\nIl 18 novembre 2014 Durant realizza la prima tripla doppia in carriera nella partita interna contro i Golden State Warriors, dove mette a referto 25 punti, 13 rimbalzi e 10 assist. Chiude l'anno come secondo marcatore della lega con 28.1 punti di media e i Thunder sono primi ad ovest. Al primo turno di playoff eliminano 4-2 gli Houston Rockets (Durant segna 41 punti nella decisiva gara 6) ma vengono eliminati al secondo turno dai Memphis Grizzlies per 4-1.\nDurante la regular season 2013-2014 Durant supera il record di quaranta partite consecutive con venticinque o pi\u00f9 punti, precedentemente stabilito da Michael Jordan, raggiungendo quota quarantuno.\nDurante questa striscia (17 gennaio) realizza il suo career-high per punti contro i Golden State Warriors, realizzandone 54, con un 19/28 al tiro, conditi da 4 rimbalzi e 6 assist. Il 6 maggio 2014 viene eletto per la prima volta in carriera MVP della regular season superando LeBron James e Blake Griffin, diventando inoltre il quarto giocatore della storia a raggiungere i 32 punti, 7 rimbalzi e 5 assist di media in una stagione e il primo, dopo Allen Iverson, a conseguire l'accoppiata MVP-classifica punti. I suoi Thunder perderanno in Finale di Western Conference contro i San Antonio Spurs (che si laureeranno campioni NBA) per 4-2, nonostante una rimonta dei Thunder da 0-2 a 2-2 e le ottime prestazioni offerte da Durant.\nNella stagione 2014-2015 i Thunder non si qualificano per i playoff a causa dei problemi al piede di Durant, che giocher\u00e0 solo 25 partite. Nell'annata successiva la franchigia di Oklahoma City giunge terza ad Ovest, e Durant viene incluso nel secondo quintetto All-NBA. I Thunder arrivano in finale di conference, dove vengono sconfitti per 4-3 dai Golden State Warriors, nonostante il vantaggio per 3-1 nella serie.\nGolden State Warriors (2016-2019).\n2016-2018: i due titoli NBA e di MVP delle Finals.\nScaduto il contratto con i Thunder, a stagione conclusa Durant diventa free agent senza restrizioni. Dopo essersi incontrato con diverse squadre, Durant annuncia la sua decisione di unirsi ai Golden State Warriors con un messaggio pubblicato su \"The Players' Tribune\". La scelta del giocatore provoca reazioni negative da parte dei tifosi degli Oklahoma City Thunder, che bruciano le magliette con il suo nome (come gi\u00e0 accaduto quando LeBron James lasci\u00f2 i Cleveland Cavaliers per accasarsi ai Miami Heat). Viene nominato titolare all'All Star Game, dove realizza una tripla doppia (quarto di sempre a riuscirci). Il 12 giugno 2017 si laurea campione NBA per la prima volta in carriera battendo i Cleveland Cavaliers in gara 5 (4-1 la serie). Grazie al suo eccezionale contributo alla squadra, viene eletto MVP delle Finals 2017.\nL'anno seguente, nel giugno 2018, Durant si laurea nuovamente campione NBA dopo la vittoria sui Cavs con un netto 4-0, e diviene il sesto giocatore di sempre a ricevere il riconoscimento personale di MVP delle Finals in due stagioni di fila.\n2018-2019: la rottura del tendine d'Achille.\nDopo avere disputato la \"solita\" regular season da 26 punti di media a partita, nel corso dei playoffs (da segnalare i 50 punti di KD in gara 6 in casa dei Clippers con 38 punti nel primo tempo, ad un solo punto dal record all time di \"Sleepy\" Floyd per punti in un tempo in postseason) Durant \u00e8 vittima di uno stiramento al polpaccio in gara 5 delle semifinali di conference contro gli Houston Rockets, ma la sua squadra riesce a eliminare i texani e a superare agevolmente Portland nel turno successivo, raggiungendo cos\u00ec le Finals. Durant \u00e8 costretto a saltare anche le prime quattro partite delle Finals contro i Toronto Raptors, poi, nonostante le precarie condizioni fisiche, rientra per gara 5 nel tentativo di rimontare i canadesi (in vantaggio per 3-1 nella serie): anche se visibilmente limitato dall'infortunio, Durant \u00e8 devastante in avvio di partita con 11 punti in 12 minuti e 3-5 al tiro, ma nel secondo quarto, durante un 1vs1 col suo amico Serge Ibaka, si rompe il tendine d'Achille. Senza il suo miglior giocatore e per di pi\u00f9 col successivo infortunio al crociato di Klay Thompson, Golden State finisce per perdere la serie 4-2, e di conseguenza anche il titolo, in favore dei Raptors.\nBrooklyn Nets (2019-).\nNella off-season Durant annuncia il passaggio ai Brooklyn Nets, con gli amici Kyrie Irving e DeAndre Jordan, firmando un quadriennale da $164 milioni di dollari nonostante debba ancora recuperare da un brutto infortunio e la certezza della sua assenza nell'intera stagione successiva. Nell'occasione comunica che indosser\u00e0 la casacca numero 7, abbandonando cos\u00ec l'iconico 35.\nDopo una stagione ai box per i problemi al tendine, debutta con i Nets il 23 dicembre 2020 proprio contro i Golden State Warriors, realizzando 22 punti. In gara 5 delle semifinali di conference contro i Milwaukee Bucks, nonostante l'assenza di Kyrie Irving per infortunio e i problemi fisici di un James Harden acciaccato ma comunque in campo, Durant trascina i Nets sul 3-2 con una tripla doppia da 49 punti, 17 rimbalzi e 10 assist. Anche nella decisiva gara 7 Durant continua a trainare la squadra, realizzando tra l'altro il tiro forzato allo scadere che manda la partita ai supplementari, tuttavia i suoi 48 punti finali (record NBA per una gara 7) non sono comunque sufficienti per battere i Bucks che finiscono per imporsi 115-111.\nNazionale.\nConvocato per i mondiali 2010 in Turchia, Durant guida il Team USA al titolo mondiale, con grandi prestazioni offensive soprattutto nella fase ad eliminazione diretta. A fine torneo verr\u00e0 nominato MVP della manifestazione iridata. Nella semifinale Durant mette a segno 38 punti contro la Lituania stabilendo cos\u00ec la miglior prestazione per punti segnati da parte di un membro del Team Usa in una competizione internazionale. A fine torneo, Durant \u00e8 il miglior realizzatore del Team USA con una media di 22,7 punti a partita.\nNel 2012 viene convocato per partecipare alle Olimpiadi di Londra, che con Kobe Bryant, LeBron James, Carmelo Anthony e altri ancora, forma una super-squadra di grandi campioni. Team USA vince la medaglia d'oro e Durant \u00e8 il miglior realizzatore in finale sulla Spagna (30 punti) e della squadra nel torneo olimpico con una media di 19,5 punti a partita.\nDurant si ripete anche ai Giochi di Rio 2016, vincendo la medaglia d'oro in finale sulla Serbia (96-66 il punteggio), realizzando 30 punti e nel torneo olimpico una media di 19,4 punti a partita per il Team USA.\nViene convocato anche per i successivi giochi olimpici disputati a Tokyo nel 2021. Dopo un incerto inizio suo e della squadra (sconfitta dalla Francia nel match d'esordio), Durant trascina Team Usa alla conquista del quarto oro olimpico consecutivo (terzo personale), battendo nei quarti la Spagna 95-81 con 29 punti a referto; in semifinale l'Australia 97-78 con 23 punti e in finale la rivincita con la Francia in un match molto equilibrato: 87-82 il punteggio per gli Usa con 29 punti personali. Chiude il torneo olimpico con 20.7 punti a partita di media."}
{"id": "1194748", "revid": "70349", "url": "https://it.wikipedia.org/wiki?curid=1194748", "title": "Big Twelve", "text": ""}
{"id": "1194750", "revid": "1372005", "url": "https://it.wikipedia.org/wiki?curid=1194750", "title": "Rudolf Schlesinger", "text": "Biografia.\nNacque in Germania da padre tedesco che per caso era nato negli Stati Uniti: ebbero quindi entrambi la cittadinanza statunitense. Studi\u00f2 diritto inizialmente a Ginevra, Berlino e Monaco. Ottenne in seguito una seconda laurea alla Columbia Law School.\nAll'inizio degli anni trenta lavor\u00f2 per una banca tedesca. Ebreo, anche se non praticante a detta della figlia, nel 1938 dopo la notte dei cristalli fugg\u00ec negli Stati Uniti, dove divent\u00f2 uno studioso di diritto internazionale e comparato.\n\u00c8 stato professore alla Cornell Law School (1948 - 1975) e allo Hastings College of the Law dell'Universit\u00e0 della California (fino al 1994) e membro onorario della American Society of Comparative Law. Nel 1956 \u00e8 stato nominato \"William Nelson Cromwell Professor of International and Comparative Law\".\nOrganizz\u00f2 i seminari di Cornell (1960 - 1967), che produssero l'opera \"Formation of Contracts\". Il suo libro \"Comparative Law: Cases-Texts-Materials\" del 1950 \u00e8 stato il primo \"casebook\" di diritto comparato.\nL'8 marzo 1995 l'Universit\u00e0 degli studi di Trento gli ha conferito una laurea honoris causa in giurisprudenza.\nIl 10 novembre 1996 lui e la moglie Ruth furono trovati senza vita nella casa di San Francisco, apparentemente suicidi."}
{"id": "1194751", "revid": "70349", "url": "https://it.wikipedia.org/wiki?curid=1194751", "title": "Big Ten", "text": ""}
{"id": "1194752", "revid": "71155", "url": "https://it.wikipedia.org/wiki?curid=1194752", "title": "Rudolf B. Schlesinger", "text": ""}
{"id": "1194755", "revid": "729019", "url": "https://it.wikipedia.org/wiki?curid=1194755", "title": "Elisa (album)", "text": "Elisa \u00e8 una raccolta di Elisa pubblicata nel 2002 solo per il mercato internazionale.\nL'album, che \u00e8 stato venduto in quasi tutta Europa oltre che in Israele, Turchia, Sudafrica e Nuova Zelanda, si presenta come una raccolta, ma in realt\u00e0 la quasi totalit\u00e0 dei brani (otto su undici) proviene da \"Then Comes the Sun\", pubblicato in Italia l'anno prima. Le versioni di \"Come Speak to Me\" e di \"Labyrinth\" qui contenute sono remix inediti. Nell'edizione venduta in Spagna \u00e8 presente come traccia di chiusura la versione di \"Luce (tramonti a nord est)\" cantata in spagnolo, intitolata \"H\u00e1blame\".\n\"Come Speak to Me\" \u00e8 stato singolo di lancio. "}
{"id": "1194763", "revid": "6923", "url": "https://it.wikipedia.org/wiki?curid=1194763", "title": "Andreas Zapatinas", "text": "Biografia.\nHa conseguito i suoi studi in California all\"Art center college of design\", dove si laure\u00f2 nel 1986, e dopo poco tempo giunse in Europa dove lavor\u00f2 come relatore all\"Art Center College of Design Europe\" a Vevey, in Svizzera. Qualche anno dopo fu assunto dalla \"Pininfarina Studi e Ricerche\", e successivamente fu assunto al centro stile Fiat sotto la supervisione di Chris Bangle, anch'egli laureato all'Art center della California.\nNegli anni in cui Zapatinas visse a Torino insegn\u00f2 nel suo tempo libero l'arte del design di automobili all'Istituto d'Arte Applicata e Design. Sempre a Torino conobbe sua moglie Silvia. Alla casa torinese, Zapatinas diede origine alla fortunata spider Fiat Barchetta.\nNegli anni successivi lavor\u00f2 all'Alfa Romeo, dove disegn\u00f2 il posteriore dell'Alfa Romeo 145 e alcune parti dell'Alfa Romeo 147.\nSuccessivamente si spost\u00f2 a Monaco di Baviera dove venne assunto dalla BMW, ma presto torn\u00f2 in Italia. Dal 2002 \u00e8 entrato a capo della \"Advanced Design\" della Subaru dove smise di lavorare nel luglio 2006; qui si occup\u00f2 del restyling della Impreza II serie, della Subaru Tribeca e della Subaru R2.\nA partire dal 2016 entra a far parte della Changan, una societ\u00e0 automobilistica cinese con una sede di progettazione a Torino in Italia."}
{"id": "1194767", "revid": "124706454", "url": "https://it.wikipedia.org/wiki?curid=1194767", "title": "Ruda (Italia)", "text": "Ruda (\"Rude\" in friulano standard, \"Ruda\" nella variante locale) \u00e8 un comune italiano di abitanti del Friuli-Venezia Giulia.\nStoria.\nFonti attendibili fanno risalire la fondazione di Ruda al VII o all'VIII secolo. Devastata successivamente dagli Ungari, fu ricostruita dai cavalieri crociati.\nPosta a sette chilometri da Aquileia, nel Medioevo costitu\u00ec una delle vie di passaggio per i pellegrini che dalla Germania andavano verso il Santo Sepolcro.\nIl nome del capoluogo, l'antica \"Riuda\", molto probabilmente \u00e8 di origine longobardo-germanica.\nSociet\u00e0.\nLingue e dialetti.\nA Ruda, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Ruda rientra fra le varianti appartenenti al friulano goriziano.\nCultura.\nLa citt\u00e0 \u00e8 sede di cori polifonici e popolari tra cui i cori maschili Coro Polifonico di Ruda e Gruppo Polifonico Claudio Monteverdi e quello femminile Multifariam.\nEventi.\nLe specialit\u00e0 sono una quindicina e vanno dalla gara del dolce a quella di ballo, dal calcio maschile e femminile al basket, dalla pallavolo al tiro con la fionda, dai giochi per adulti a quelli per i bambini, dal musichiere alla gara di pesca, dalla gara di briscola alla mountain bike, per concludersi con la staffetta lungo le vie del paese. L'albo d'oro del Palio vede in testa la Menteressa vincitrice di cinque edizioni (2001, 2005, 2007, 2013, 2015), seguita dalla Dota (1999, 2009 e 2011), dalla Nordisa (1997 e 2003), e dalla Brichis (1996 primo anno del Palio). \nCiclicamente alcune discipline cambiano o ne vengono aggiunte altre, come il toro meccanico o la gara di pedal\u00f2 nel laghetto della Draga (localit\u00e0 Cortona).\nOgni estate si tiene la \"Sagra dai Cros\", organizzata dal Calcio Ruda, dove si possono gustare le rane fritte e altre specialit\u00e0."}
{"id": "1194768", "revid": "110157", "url": "https://it.wikipedia.org/wiki?curid=1194768", "title": "Circondario di Bad Kissingen", "text": "Il circondario di Bad Kissingen \u00e8 uno dei circondari dello stato tedesco della Baviera.\nFa parte del distretto governativo della Bassa Franconia"}
{"id": "1194772", "revid": "1543377", "url": "https://it.wikipedia.org/wiki?curid=1194772", "title": "PCLinuxOS", "text": "PCLinuxOS \u00e8 una distribuzione GNU/Linux derivata da Mandriva, sviluppata da Bill Reynolds negli USA a partire dal 2003.\n\u00c8 inoltre disponibile una rivista online dedicata alla distribuzione: \"PCLinuxOS Magazine\", curata dagli sviluppatori della distribuzione, i cui numeri sono disponibili sia in formato PDF che in HTML.\nStoria.\nLa distribuzione inizialmente consisteva semplicemente in una serie di pacchetti in formato .rpm per implementare nuove funzioni in Mandrake Linux (divenuta poi Mandriva Linux).\nNell'ottobre del 2003 divenne una distribuzione a s\u00e9 stante, partendo come base dal codice di Mandriva 9.2. La prima versione ufficiale distribuita nel 2006 dal progetto \u00e8 stata \"MiniME\" 0.93, consistente in un Live CD. Oltre alla versione standard, vi furono anche tre versioni particolari: \"Bid Daddy\", \"Junior\" e \"MiniMe\" differenti solo per le dimensioni, rispettivamente 685 MB la prima, 484 la seconda e solo 299 la terza.\nSuccessivamente accanto a quella standard rimasero: \"MiniMe\" che non avendo una massiccia dotazione di software, si propone a quegli utenti che vogliano personalizzare maggiormente la distribuzione, e \"Full Monty\" che oltre ad includere le dotazioni software della release standard ufficiale comprende numerosi driver nonch\u00e9 molti programmi preinstallati in pi\u00f9. Il 10 aprile 2013, dopo pi\u00f9 di due anni di sviluppo, \u00e8 stata lanciata la prima versione x86-64 la 04.2013.\nCaratteristiche.\nPCLinuxOS \u00e8 principalmente rivolta all'utenza desktop, ma anche a quegli utenti pi\u00f9 esperti che comunque vogliano usare un sistema pratico e completo nell'uso. \u00c8 una distribuzione \"rolling release\", cio\u00e8 riceve aggiornamenti progressivi nel tempo, senza la necessit\u00e0 di reinstallare una nuova versione del sistema operativo, privilegiando per\u00f2 una minor frequenza nella distribuzione degli aggiornamenti a favore della stabilit\u00e0 e usabilit\u00e0. L'ambiente desktop di default \u00e8 KDE, ma la distribuzione \u00e8 disponibile anche in altre versioni (curate dalla comunit\u00e0) con ambienti desktop diversi. Essi sono inoltre anche disponibili nei \"repositories\", consentendo cos\u00ec di installare pi\u00f9 ambienti diversi su una sola macchina.\nPCLinuxOS ha mantenuto la capacit\u00e0 di riconoscimento hardware della distribuzione madre, Mandriva, nonch\u00e9 l'attitudine User-friendly. Avviando la distribuzione in modalit\u00e0 Live CD, essa presenter\u00e0 un'interfaccia \"wizard\" per configurare le impostazioni principali, come tastiera, orologio e connettivit\u00e0; \u00e8 inoltre presente il \"PCLinuxOS Control Center\", una sorta di pannello di controllo per regolare le impostazioni di sistema pi\u00f9 importanti e per la gestione degli utenti. In particolare nel CD sono stati inclusi numerosi strumenti per configurare immediatamente connessioni tramite differenti tipi di rete, compresi wi-fi, bluetooth e UMTS/3G. A differenza di altre distribuzioni open source, che adottano principalmente se non esclusivamente software libero, PCLinuxOS integra di default componenti proprietari come vari codec (wmv, mp3,wma, mov, rm) al fine di assicurare un utilizzo multimediale immediato. Per scelta delle polutiche di sicurezza degli sviluppatori non \u00e8 preinstallato \"sudo\", ma solo \"su\".\nLa distribuzione utilizza pacchetti .rpm, il gestore dei pacchetti \u00e8 apt-rpm, mentre in ambiente desktop abbiamo una versione modificata di synaptic, per gestire i pacchetti in formato .rpm. Anche la scelta dei pacchetti di programmi sono tendenzialmente legati all'utilizzo \"desktop\", come suite d'ufficio (LibreOffice, Koffice, AbiWord, Gnumeric, Kexi), riproduttori multimediali (Amarok, MPlayer, VLC Media Player) e strumenti online e per il web (Mozilla Firefox, Chromium, Arora, Mozilla Thunderbird, Claws Mail, Telepathy, rsync, bluefish, Xchat, RSSOwl). Viene posta meno attenzione ad un utilizzo per la gestione server, anche se sono disponibili pacchetti per lo svolgimento di compiti tipici di questi ultimi.\nLa lingua, le impostazioni di sistema nonch\u00e9 della tastiera sono di \"default\" in inglese americano ma subito dopo l'installazione \u00e8 possibile installare la lingua modificare le impostazioni di localizzazione tramite il programma \"Addlocale\" appositamente creato degli sviluppatori, mentre \u00e8 possibile gestire l'installazione di Libreoffice tramite il programma \" Libreoffice Manager\". Il parco software disponibile per la distribuzione ammonta a poco pi\u00f9 di 15.000 pacchetti, mentre la disponibilit\u00e0 \u00e8 di poco inferiore (2000 circa) per la versione x86-64.\nAltre caratteristiche in dettaglio sono:\nVersioni.\nGli ambienti desktop disponibili utilizzati nella versione ufficiale sono KDE, XFCE e MATE; il primo \u00e8 disponibile in una edizione pi\u00f9 minimale (\"darkstar\") e in una con molti software gi\u00e0 preinstallati (\" magnum\"). Accanto a questa ci sono delle versioni non ufficiali, curate dalla comunit\u00e0, e sono:"}
{"id": "1194773", "revid": "111325", "url": "https://it.wikipedia.org/wiki?curid=1194773", "title": "March Madness", "text": ""}
{"id": "1194775", "revid": "287204", "url": "https://it.wikipedia.org/wiki?curid=1194775", "title": "Contea di Mark", "text": "La contea di Mark o contea della Marca (in tedesco \"Grafschaft Mark\", colloquialmente nota anche come \"Die Mark\" (\"La Marca\", dove \"mark\" significa \"confine\") era una contea del Sacro Romano Impero facente parte del Circolo Imperiale del Basso Reno-Vestfalia. Il territorio si estendeva su entrambi i lati del fiume Ruhr e ne comprendeva gli affluenti Volme e Lenne.\nI conti della Marca furono tra i pi\u00f9 influenti e potenti signori della Vestfalia sotto il Sacro Romano Impero. Il nome \"Mark\" si conserva ancora in M\u00e4rkischer Kreis, un distretto tedesco che comprende parte del territorio della vecchia contea e che \u00e8 situato a nord del fiume Ruhr nella Renania Settentrionale-Vestfalia. La parte pi\u00f9 settentrionale di questo distretto (a nord del fiume Lippe) \u00e8 ancor oggi chiamata \"Hone Mark\" (\"Alta Marca\"), mentre la parte che un tempo si chiamava \"Bassa Marca\" (situata tra la Ruhr e il fiume Lippe) \u00e8 andata a costituire per la maggior parte l'attuale regione della Ruhr.\nGeografia.\nLa contea della Marca comprendeva un'area di circa 3.000 km\u00b2 che si estendeva, in direzione nord-sud, tra i fiumi Lippe e Agger, e, in direzione ovest-est per una distanza di 75\u00a0km, tra le citt\u00e0 di Gelsenkirchen e Bad Sassendorf.\nIl fiume Ruhr scorre da est a ovest separando la contea in due regioni distinte anche dal punto di visto geomorfologico: a nord vi sono le fertili pianure dell'Hellwegb\u00f6rde, mentre a sud \u00e8 presente l'area collinare della Sauerland. La parte meridionale della contea \u00e8 attraversata dal Lenne che scorre in direzione sud est-nord ovest. L'alto corso del Lenne (a sud-est) costituiva la contea di Limburgo (1243-1808), un feudo dello stato di Berg.\nLa sede dei conti della Marca era originariamente a Burg Altena nella Sauerland, ma attorno al decennio 1220-1230, il centro di potere si spost\u00f2 a Burg Mark vicino Hamm.\nLa contea confinava con il territorio ecclesiastico di Vest Recklinghausen, la contea di Dortmund, il principato vescovile di M\u00fcnster, la contea di Limburgo, i territori dell'abbazia di Werden e dell'abbazia di Essen.\nStoria.\nOriginariamente il territorio faceva parte della contea di Berg, che, attorno al 1160, quando il conte Adolfo II di Berg, si ritir\u00f2 a vivere nel monastero di Altenberg, il territorio della contea di Berg venne diviso tra i due figli: ad Eberardo tocc\u00f2 il feudo di Berg-Altena, dominato dal castello di Altena, denominato la contea di Altena, mentre a Engelberto tocc\u00f2 il feudo intorno al castello di Burg, che continu\u00f2 a essere denominata la contea di Berg.\nI conti di Altena comprarono successivamente il castello di Burg Mark (\"Oberhof Mark\", ora in rovina) nelle vicinanze di Hamm dai conti di R\u00fcdenberg e ne fecero la residenza dei conti di Altena, che nel corso del XIII secolo si denominarono Contea di Mark. La citt\u00e0 di Hamm, che era stata fondata da Adolfo I nel 1226, divenne presto la pi\u00f9 importante citt\u00e0 della nuova contea.\nNella battaglia di Worringen (1288) per il possesso del ducato di Limburgo, il conte Eberardo I si schier\u00f2 dalla parte dei duchi di Brabante e dei conti di Berg contro il suo signore di liege Sigfrido II di Westerburg, principe vescovo di Colonia e duca di Vestfalia. Poich\u00e9 il Brabante e i suoi alleati uscirono vittoriosi dal conflitto, la contea guadagn\u00f2 la supremazia nella Vestfalia meridionale e si rese indipendente dal principato vescovile di Colonia.\nIl territorio della Marca rimase per lungo tempo limitato ai territori compresi tra i fiumi Ruhr e Lippe (\"Bassa Marca\"). I territori del nord (\"Alta Marca\") vennero acquisiti nel XIV secolo a seguito delle guerre con i principi vescovi di M\u00fcnster.\nAdolfo III, figlio di Adolfo II spos\u00f2 Margherita di Cleves nel 1368 acquisendo il ducato di Cleves (che si trovava nella Renania Settentrionale-Vestfalia) che venne unito alla contea formando il \"Cleves-Mark\" nel 1394.\nL'erede al trono del Cleves-Mark spos\u00f2 la figlia del duca di Berg nel 1510 e, conseguentemente, il Cleves-Mark venne a costituire successivamente un'unione personale con Berg (1521).\nGran parte della Renania Settentrionale-Vestfalia (con l'eccezione dei territori ecclesiastici) fu governato cos\u00ec dai duchi di Cleves-Mark e Berg.\nLa dinastia ducale si estinse nel 1609 quando l'ultimo duca mor\u00ec senza eredi. Ne segui un'accesa e lunga disputa per la successione che ebbe termine quando il territorio fu assegnato a Giovanni Sigismondo, principe elettore della Marca del Brandeburgo, a seguito del \"trattato di Xanten\" (1614). Quando, nel 1701 a seguito dell\"accordo di Snamensk\", Federico I di Brandeburgo ottenne la sovranit\u00e0 sulla Prussia, la Marca venne incorporata, assieme agli altri territori del Brandeburgo, nel regno di Prussia.\nNel 1807 la contea entr\u00f2 a far parte dell'impero francese a seguito del \"trattato di Tilsit\". Nel 1808, Napoleone Bonaparte assegn\u00f2 la Marca al neocostituito Granducato di Berg, che era stato suddiviso in quattro dipartimenti situati ora al confine della Francia napoleonica. La Marca rimase parte del dipartimento della Ruhr fino al collasso del potere francese nel 1813, quando ritorn\u00f2 alla Prussia.\nLe riforme amministrative prussiane del 30 aprile 1815 inclusero la Marca nel distretto governativo di Arnsberg nella provincia della Vestfalia.\nIl termine \"contea di Mark\" attualmente non ha pi\u00f9 alcun significato ufficiale, ma \u00e8 usato informalmente per riferirsi alla regione della Renania Settentrionale-Vestfalia.\nStemmi.\nIl primo stemma dei conti era: \"d'oro, alla fascia quadrettata d'argento e rosso in tre righe\".\nDopo aver ereditato la contea di Cl\u00e8ves, aggiunsero lo stemma di quest'ultima al precedente: \"squadrato, in 1 e 4 rosso, con scudo d'argento, ai raggi d'escarboucle d'oro, brochantes sur le tout, e in 2 e 3 d'oro, alla fascia quadrettata d'argento e rosso in tre righe\".\nSignori della Marca.\nAltena-Mark.\nNel 1180, la conte di Altena venne divisa in due parti tra gli eredi di Eberardo I"}
{"id": "1194777", "revid": "729019", "url": "https://it.wikipedia.org/wiki?curid=1194777", "title": "W76", "text": "La bomba nucleare W76, costruita tra il 1978 e il 1987, arma ancora oggi la testata del missile Trident che equipaggia i sottomarini Classe Ohio della US Navy e i sottomarini Classe Vanguard della Royal Navy.\nLa bomba W76 viene trasportata nei missili balistici Trident I e Trident II all'interno del veicolo di rientro Mk-4. Il missile balistico Trident I pu\u00f2 trasportare fino ad 8 testate W76, mentre il Trident II con il veicolo di rientro Mk-5 pu\u00f2 essere armato anche con le testate nucleari tipo W88.\nLa W76 pesa 164\u00a0kg ed ha una potenza di 100 Kilotoni."}
{"id": "1194781", "revid": "339392", "url": "https://it.wikipedia.org/wiki?curid=1194781", "title": "Cincinnati Bearcats", "text": ""}
{"id": "1194783", "revid": "7336", "url": "https://it.wikipedia.org/wiki?curid=1194783", "title": "Tesauro", "text": ""}
{"id": "1194784", "revid": "647919", "url": "https://it.wikipedia.org/wiki?curid=1194784", "title": "Connecticut Huskies", "text": ""}
{"id": "1194787", "revid": "187240", "url": "https://it.wikipedia.org/wiki?curid=1194787", "title": "Euonymus europaeus", "text": "La berretta del prete, fusaggine o evonimo (Euonymus europaeus L.) \u00e8 una pianta angiosperma dicotiledone della famiglia delle Celastraceae abbastanza diffusa in Europa.\nAlta dai 3 agli 8 metri, durante la primavera forma dei piccoli fiori bianchi ermafroditi che, in autunno, danno origine ai caratteristici frutti rossi (velenosi) dalla curiosa forma simile al cappello usato dai sacerdoti cattolici (da cui il nome). Cresce nei boschi misti di latifoglie."}
{"id": "1194795", "revid": "287204", "url": "https://it.wikipedia.org/wiki?curid=1194795", "title": "Guccio di Mannaia", "text": "La sua opera pi\u00f9 conosciuta \u00e8 il calice commissionato da Papa Niccol\u00f2 IV per la Basilica di San Francesco in Assisi. Il calice, considerato un capolavoro di oreficeria, contiene i primi smalti traslucidi esistenti usando la tecnica basse-taille.\nBiografia.\n\u00c8 documentato per la prima volta il 5 luglio 1292 in un pagamento per un atto notarile in cui ci si riferisce come: \"Guccio Mannaiae aurifici\". Circa tre pagamenti per atti notarili sono registrati nel 1\u00ba gennaio 1294, 4 settembre 1298 e 7 luglio 1318. Nel 1311, Guccio fu iscritto nella corporazione degli orafi senesi. Fu influsso da Pace di Valentino, un altro orafo sinese, che lavorava nella corte papale. Il suo fratello (Pino) e i suoi tre figli (Montigiano, Mannaia, and Jacopo) erano anche orafi. \u00c8 certo che \u00e8 stato attivo fino al 1322, ma era morto prima di 1329.\nIl calice.\nLa sua sola opera accertata \u00e8 il calice (in argento dorato e smalto traslucido, alto 220 mm) conservato del Museo del Tesoro della basilica di San Francesco ad Assisi, realizzato tra il 1288 e il 1292 per papa Niccol\u00f2 IV e donato a San Francesco di Assisi. Sul gambo c'\u00e8 scritto: \"NICCHOLAVS PAPA QUARTVS / GVCCIVS MANAIE DE SENIS FECIT\". Il calice \u00e8 il pi\u00f9 antico esempio di \"Basse taille\" in Europa, precedendo il primo esempio francese di 30 anni. Il calice \u00e8 decorato con 80 smalti di cui due mancano, ordinati dalla base al gambo per formare un programma iconografico relativo all'eucaristia. La base \u00e8 decorata con 32 placche, ciascuna incorniciata da una fascia di perle, attraverso cui sono lavorate foglie battute. La pi\u00f9 bassa delle placche quadrilobi rappresenta la Crocifissione e alcuni mezzi busti della Vergine, San Giovanni Battista, San Francesco, Santa Chiara, Sant'Antonio da Padova la Vergine e il Bimbo e un Papa (Nicola IV). Le placche pi\u00f9 piccole rappresentano i simboli dell'Evangelista e vari animali. Il bocciolo otto volte sfaccettato ha medaglioni di smalto circolari di Cristo il Redentore e sette mezzi busti degli apostoli. Il calice era senza precedenti immediati e non \u00e8 mai stato superato tecnicamente. Le linee fluide degli smalti ricordano le \"illuminazioni\" del Maestro Honor\u00e9 e dei suoi apprendisti sui manoscritti francesi contemporanei.\nAltre opere.\nAltre opere attribuite a lui sono considerate in base al confronto del calice, e si trovano nei musei in Firenze, Siena, Parigi, e Berlino."}
{"id": "1194796", "revid": "767487", "url": "https://it.wikipedia.org/wiki?curid=1194796", "title": "Tratto ascendente", "text": "In tipografia, un tratto ascendente \u00e8 la parte di una lettera dell'alfabeto latino che si estende al di sopra della linea mediana di un font; la misura di questa dimensione \u00e8 detta anche parte ascendente o occhio superiore. \u00c8, in altre parole, la parte del carattere che ha un'altezza maggiore dell'altezza della x (in inglese \"x-height\").\nI tratti ascendenti, insieme con i tratti discendenti, aumentano la riconoscibilit\u00e0 delle parole. Per questo motivo, i segnali stradali britannici avendo la necessit\u00e0 di essere letti velocemente non sono scritti con sole lettere maiuscole."}
{"id": "1194800", "revid": "111745071", "url": "https://it.wikipedia.org/wiki?curid=1194800", "title": "Nobile Contrada Porta Bernarda", "text": "Storia della contrada.\nLa Contrada prende il nome da una delle pi\u00f9 importanti Porte medievali, che permetteva agli abitanti del Castello di Fucecchio di uscire dall'interno del recinto della Mura e di esercitare, fra l'altro, il commercio con i forestieri. \nIl nome di Porta Bernarda, a sua volta, sembra derivare dal nome \u201cBernardo\u201d, personaggio appartenente ad una delle due famiglie pi\u00f9 potenti di Fucecchio nel trecento, i Simonetti, molto probabilmente \u201cingiuesi\u201d, mentre i Della Volta erano \u201cinsuesi\u201d. \nIl territorio di questa Contrada si estendeva dall'inizio dell'attuale via Nelli e i fossati che derivavano direttamente dall'Arno, allora molto pi\u00f9 vicino rispetto ad oggi al centro abitato di Fucecchio. Questi fossati si trovavano press'a poco davanti alle Mura castellane, all'altezza dell'attuale Corso Matteotti (non per niente ancor oggi \u00e8 popolarmente chiamato \u201csu' fossi\u201d). \nTra questi fossati sembra che ve ne era uno pi\u00f9 grande, secondario al corso dell'Arno, detto \u201cbianco\u201d di cui tutt'oggi non se ne conosce l'esatta ubicazione, ma presso cui si trovavano l'Abbazia di S. Salvatore (fondata dai Cadolingi, i \u201cConti di Borgonuovo di Fucecchio\u201d, ma trasferita sul poggio Salamartano a causa delle inondazioni dell'Arno, in seguito ad una bolla di Pasquale II del 25 settembre 1107 o 1108, dopo che ne era stato abate colui che fu detto San Pietro Igneo) e il Ponte di Bonfiglio mantenuto dai \u201cFrati\u201d o \u201cCavalieri Ospitaleri\u201d d'Altopascio, sopra la Via Francigena, nonch\u00e9 il porto dell'Arno, usato addirittura da Firenze prima che venissero costruiti quelli di Signa. \nV'\u00e8 poi da notare che nel 1710, nell'oratorio dei Santi Rocco e Sebastiano, fuori le mura (poi Chiesa della Vergine delle Vedute, eretta a Parrocchia nel 1839) fu istituita la \u201cConfraternita dei Coronati Incappucciati Scalzi\u201d i cui membri, almeno originariamente ventun persone, appartenenti alle principali famiglie del paese, dovevano indossare, nelle sacre funzioni e nelle processioni, cappe fatte di \u201csacco rosso\u201d.\nQuanto alla Piazza d'Armi, da tempo intitolata al grande patriota fucecchiese Giuseppe Montanelli, divenne in seguito un centro di stallaggi, postiglioni e venditori ambulanti, essendo diventata sede di mercato e non solo delle merci prodotte nelle campagne.\nAttualmente \u00e8 la contrada con il maggior numero di palii a Fucecchio (6) esattamente il doppio della rivale Porta Raimonda (3)."}
{"id": "1194804", "revid": "1699816", "url": "https://it.wikipedia.org/wiki?curid=1194804", "title": "Tekken Tag Tournament", "text": " \u00e8 il quarto videogioco della serie \"Tekken\". \u00c8 uscito per la prima volta nel 1999 in versione arcade su Namco System 12, molto simile tecnicamente a \"Tekken 3\", ma con l'aggiunta di personaggi non presenti nel terzo episodio. Nel 2000 \u00e8 uscita la versione per PlayStation 2, migliorando notevolmente la grafica e aggiungendo la modalit\u00e0 Tag. Il gioco \u00e8 stato pubblicato il 23 novembre 2011 in versione rimasterizzata in HD, in esclusiva per PlayStation 3 nel pacchetto \"Tekken Hybrid\".\nModalit\u00e0 di gioco.\nAltre innovazioni.\nOttimizzato il motore grafico, nella versione per console, grazie alla nuova potenza della PlayStation 2, vengono migliorati curve, rotondit\u00e0 e riflessi. Invece per quanto riguarda la versione per la sala giochi, il motore grafico \u00e8 del tutto simile a quello di \"Tekken 3\" (anch'esso sviluppato sul Namco System 12).\nSi possono salvare degli screenshot degli incontri che si desidera sulla propria memory card PS2.\nAlcuni personaggi hanno delle pose di vittoria alternative, per attivarle basta tenere premuto un tasto d'attacco prima della schermata di vittoria di qualsiasi match; ad ogni tasto corrisponde una determinata posa.\nAccoglienza.\nLa versione per PlayStation 2 ha venduto quasi cinque milioni di copie."}
{"id": "1194806", "revid": "14691", "url": "https://it.wikipedia.org/wiki?curid=1194806", "title": "Full throttle", "text": ""}
{"id": "1194808", "revid": "347132", "url": "https://it.wikipedia.org/wiki?curid=1194808", "title": "Monastero di Hilandar", "text": "Hilandar (Serbo: \u0425\u0438\u043b\u0430\u043d\u0434\u0430\u0440, Greco: \"Chilandari\", \u03a7\u03b9\u03bb\u03b1\u03bd\u03b4\u03b1\u03c1\u03af\u03bf\u03c5) \u00e8 un monastero ortodosso serbo situato sul Monte Athos, in Grecia, fondato nel 1198 dal principe serbo Stefan Nemanja e da suo figlio, il monaco Rastko Nemanji\u0107 a seguito della cessione da parte dell'imperatore Alessio III Angelo delle rovine di un insediamento monastico preesistente e che pare risalire all'undicesimo secolo, il cui fondatore potrebbe essere stato il monaco Giorgio Chilandar (da cui il nome).\nHa sub\u00ecto un grave incendio il 4 marzo 2004 che ha distrutto circa un quarto dell'edificio.\nRiferimenti in letteratura.\nIl monastero di Hilandar \u00e8 una delle ambientazioni principali del romanzo Paesaggio dipinto con il t\u00e8 (Milano, Garzanti, 1991) dello scrittore serbo Milorad Pavi\u0107."}
{"id": "1194813", "revid": "116944", "url": "https://it.wikipedia.org/wiki?curid=1194813", "title": "Asta ascendente", "text": ""}
{"id": "1194814", "revid": "547034", "url": "https://it.wikipedia.org/wiki?curid=1194814", "title": "Universit\u00e0 di Georgetown", "text": "Luniversit\u00e0 di Georgetown (\"Georgetown University\" in inglese) \u00e8 una universit\u00e0 privata (cattolica) statunitense, con sede a Washington DC.\n\u00c8 la pi\u00f9 antica universit\u00e0 cattolica degli Stati Uniti d'America e uno dei pi\u00f9 prestigiosi atenei del Paese e del mondo, con un'ammissione altamente selettiva . L'universit\u00e0 offre corsi di laurea in quarantotto discipline, iscrivendo una media di studenti universitari e studenti post-laurea provenienti da pi\u00f9 di 135 Paesi. \nLa comunit\u00e0 di alumni di Georgetown include 27 Rhodes Scholars, 32 , 33 , 429 Fulbright Scholars, 2 presidenti degli Stati Uniti e 2 giudici della Corte suprema degli Stati Uniti, nonch\u00e9 14 capi di Stato stranieri. Tra le principali istituzioni mondiali nel settore del governo e nelle relazioni internazionali , tra gli alumni di Georgetown figurano pi\u00f9 diplomatici statunitensi di qualsiasi altra universit\u00e0 e svariati membri del Congresso degli Stati Uniti.\nFondata dal padre gesuita John Carroll nel 1789, l'universit\u00e0 \u00e8 ancora retta dalla Compagnia di Ges\u00f9: fa infatti parte dell'associazione delle universit\u00e0 gesuite (\"AJCU\"), l'associazione delle 28 universit\u00e0 che la Compagnia di Ges\u00f9 possiede negli Stati Uniti, e assieme alla \"Universit\u00e0 Cattolica d'America\" e alla \"Trinity Washington University\", \u00e8 una delle tre universit\u00e0 cattoliche nel Distretto di Columbia. I gesuiti partecipano alla vita accademica dell'universit\u00e0, sia come studiosi sia come amministratori, dal 1805. Tuttavia, l'universit\u00e0 \u00e8 sempre stata governata indipendentemente dalla Chiesa e la maggior parte degli studenti di Georgetown non \u00e8 cattolica .\nGeorgetown University \u00e8 rinomata soprattutto per la , il cui programma undergraduate \u00e8 stato classificato al quarto posto nella classifica globale, mentre il programma graduate occupa il primo posto al mondo secondo la rivista Foreign Policy . \nRanking e ammissioni.\nL'ammissione a Georgetown \u00e8 definita \"most selective\" dall'US News &amp; World Report , avendo l'universit\u00e0 ricevuto 21.318 domande e ammesso solo il 15% di questi per la class of 2024. A partire dal 2011, le scuole di specializzazione di Georgetown hanno tassi di accettazione del 3,6% alla School of Medicine, del 21,2% al Law Center, del 25% al MSFS, e del 35% al programma MBA. La School of Foreign Service (SFS) \u00e8 stata classificata al primo posto negli Stati Uniti per gli affari internazionali secondo l'azienda Niche , nonch\u00e9 al primo posto nel mondo secondo la rivista Foreign Policy. La Medical School \u00e8 classificata 44\u00aa nella ricerca e 87\u00aa nelle cure primarie , mentre la McDonough School of Business si \u00e8 classificata 25\u00aa nei programmi MBA, seconda negli affari internazionali, quinta nella gestione senza scopo di lucro e tredicesima negli studi aziendali part-time. Il Georgetown University Law Center \u00e8 classificato 14\u00ba negli Stati Uniti e 12\u00ba nel mondo, nonch\u00e9 1\u00ba in formazione clinica e diritto part-time, 2\u00ba in diritto tributario, 3\u00ba in diritto internazionale, 5\u00ba in diritto penale, settimo in diritto sanitario, nono in diritto costituzionale e decimo in diritto ambientale .\nIl 94% degli studenti accettati per la class of 2017 faceva parte del 10% migliore della classe e l'intervallo interquartile dei punteggi SAT era 700-770 in Lettura/Scrittura e 680-780 in Matematica . Georgetown accetta sia il SAT sia l'ACT, sebbene non consideri la parte scritta di nessuno dei due test. Oltre il 55% degli studenti universitari riceve aiuti finanziari, con un pacchetto medio di aiuti finanziari di 23.500 dollari e circa il 70% degli aiuti distribuiti sotto forma di sovvenzioni o borse di studio .\nSport.\nGeorgetown schiera 23 squadre di college e il Club Sports Board supporta altre 23 squadre di club. Le squadre di college partecipano alla Division I della NCAA. La scuola generalmente gareggia nella Big East Conference, anche se la squadra di calcio gareggia nella Division I FCS Patriot League, la squadra di vela nella Middle Atlantic Intercollegiate Sailing Association e le squadre di canottaggio nella Eastern Association of Rowing Colleges.\nL' US News &amp; World Report ha elencato il programma di atletica leggera di Georgetown tra i 20 migliori della nazione . Gli studenti atleti di Georgetown hanno una percentuale di successo del diploma del 94% e pi\u00f9 di cento hanno continuato a gareggiare a livello professionale. Georgetown ha vinto tre campionati nazionali a squadre della NCAA Division 1 e 23 campionati nazionali individuali della NCAA Division 1.\nLe squadre dell'universit\u00e0 si chiamano \"Hoyas\", nome la cui origine \u00e8 incerta. Prima del 1893, studenti esperti di lingue classiche inventarono il canto misto greco e latino di \"Hoya Saxa\", che si traduce approssimativamente come \"cosa (o tale) rocce\". La squadra di baseball della scuola, allora chiamata Stonewalls, inizi\u00f2 nel 1870 e quella di football nel 1874, e il canto probabilmente si riferisce a una di queste squadre. Negli anni 1920, il termine \"Hoyas\" era usato per descrivere i gruppi nel campus, e nel 1928, gli scrittori sportivi del campus iniziarono a usarlo al posto del vecchio nome della squadra, gli \"Hilltoppers\". Il nome fu ripreso nelle pubblicazioni locali, ed \u00e8 diventato ufficiale poco dopo. Jack the Bulldog \u00e8 la mascotte dei programmi di atletica di Georgetown dal 1962 e l'inno ufficiale dell'universit\u00e0 \u00e8 \"There Goes Old Georgetown\".\nLa squadra di basket maschile \u00e8 particolarmente degna di nota in quanto ha vinto il campionato NCAA nel 1984 sotto la guida di John Thompson. L'attuale allenatore \u00e8 l'allievo di Georgetown Patrick Ewing, che ha giocato in tre Final Four sotto la guida di Thompson dal 1982 al 1985. La squadra detiene il record per il maggior numero di titoli nei tornei della conferenza Big East con otto, e ha fatto trenta presenze nei tornei NCAA. Ex giocatori famosi includono Ewing, Sleepy Floyd, Dikembe Mutombo, Alonzo Mourning, Allen Iverson, Jeff Green e Roy Hibbert. Gli ex studenti NBA di Georgetown vantano collettivamente dei pi\u00f9 alti guadagni da un singolo programma. Ewing \u00e8 stato selezionato dalla NBA come uno dei 50 pi\u00f9 grandi giocatori nella storia della lega.\nLa squadra di vela ha vinto quattordici campionati nazionali dal 2001 e un campionato mondiale di match race. In quello stesso periodo si sono diplomati 79 All-Americans e 6 College Sailors of the Year. Georgetown ha avuto successo a livello nazionale sia nel cross country sia nell'atletica leggera, e nel 2011, la squadra femminile di cross country ha vinto il secondo campionato NCAA a squadre di Georgetown. Le squadre di canottaggio sono anche perenni contendenti per i titoli nazionali. Le squadre di lacrosse maschile e femminile sono state entrambe classificate tra le prime dieci a livello nazionale, cos\u00ec come entrambe le squadre di calcio, con gli uomini che hanno vinto il campionato nazionale della terza squadra di Georgetown nel 2019,e le donne che hanno raggiunto i quarti di finale nazionali nel 2010 e le semifinali nel 2016. La squadra di rugby \u00e8 arrivata anche alla Final Four della Division II nel 2005 e nel 2009. Nel 2019, Georgetown ha vinto il campionato a squadre femminile al torneo nazionale della United States Intercollegiate Boxing Association tenutosi alla Syracuse University.\nAlumni celebri.\nI laureati presso Georgetown hanno trovato successo in un'ampia variet\u00e0 di campi e hanno servito a capo di diverse istituzioni sia nel settore pubblico che in quello privato. Subito dopo la laurea, circa il 73% degli studenti universitari entra nel mondo del lavoro, mentre altri passano a un'istruzione aggiuntiva. Georgetown \u00e8 tra i principali produttori nazionali di Fulbright Scholars, con 429 nel corso della sua storia, e ne ha prodotti pi\u00f9 di qualsiasi altra istituzione nell'anno accademico 2019-2020. Georgetown \u00e8 anche uno dei primi dieci produttori annuali di volontari per i Peace Corps a partire dal 2016. I laureati della McDonough School of Business hanno gli stipendi iniziali pi\u00f9 alti, a $ 70.606, e gli alumni in generale hanno uno stipendio iniziale medio di $ 61.681 con uno stipendio medio a met\u00e0 carriera di $ 129.500.\nStudi di governo e relazioni internazionali sono le due pi\u00f9 importanti specializzazioni universitarie di Georgetown e molti studenti intraprendono quindi una carriera in politica. \nL'ex presidente degli Stati Uniti Bill Clinton si \u00e8 laureato nel 1968 alla School of Foreign Service, mentre il presidente Lyndon Baines Johnson ha frequentato la Georgetown Law per un semestre nel 1934. Due capi di stato attualmente in carica sono alumni: Iv\u00e1n Duque M\u00e1rquez, presidente della Colombia, e \u017deljko Kom\u0161i\u0107, uno dei presidenti tripartiti della Bosnia ed Erzegovina, che ha partecipato a un seminario sulla leadership nel 2003. Alumni ex leader mondiali includono Laura Chinchilla, Presidente della Costa Rica, Saad Hariri, Primo Ministro del Libano, Gloria Macapagal Arroyo, Presidente delle Filippine e Jos\u00e9 Manuel Barroso, Primo Ministro del Portogallo. Re Felipe VI di Spagna, re Abdullah II di Giordania e suo figlio Hussein, principe ereditario di Giordania, e il principe Turki bin Faisal Al Saud della famiglia reale dell'Arabia Saudita sono tra i reali che hanno frequentato Georgetown. L'erede al trono del Qatar, lo sceicco Abdullah bin Hamad bin Khalifa Al Thani \u00e8 tra gli alumni del campus in Qatar."}
{"id": "1194816", "revid": "391988", "url": "https://it.wikipedia.org/wiki?curid=1194816", "title": "Raffaele Rubattino (traghetto)", "text": ""}
{"id": "1194823", "revid": "767487", "url": "https://it.wikipedia.org/wiki?curid=1194823", "title": "Nada Naumovi\u0107", "text": "Naumovi\u0107 \u00e8 stata uccisa dai nazisti. A lei \u00e8 dedicato un monumento di marmo bianco nella localit\u00e0 di Sumarice, uno dei \"cancelli della sumadija\", appena fuori dalla zona abitata del noto quartiere Erdoglija nell'area sud della citt\u00e0 di Kragujevac."}
{"id": "1194833", "revid": "2519", "url": "https://it.wikipedia.org/wiki?curid=1194833", "title": "Rindal", "text": "Rindal \u00e8 un comune norvegese della contea di Tr\u00f8ndelag. Fino al 2019 faceva parte della contea di M\u00f8re og Romsdal."}
{"id": "1194840", "revid": "6923", "url": "https://it.wikipedia.org/wiki?curid=1194840", "title": "Orbea (azienda)", "text": "Orbea \u00e8 un produttore spagnolo di biciclette. Originariamente produceva fucili e pistole, in seguito alla Guerra civile spagnola cambio attivit\u00e0, ora produce biciclette da corsa e mountain bikes anche di fascia alta con telai in carbonio.\nOrbea \u00e8 stata per anni lo sponsor di diversi team professionistici, incluso il team basco Euskaltel-Euskadi, attivo fino al 2013."}
{"id": "1194841", "revid": "339392", "url": "https://it.wikipedia.org/wiki?curid=1194841", "title": "Caporalmaggiore", "text": ""}
{"id": "1194842", "revid": "68398224", "url": "https://it.wikipedia.org/wiki?curid=1194842", "title": "Tratto discendente", "text": "In tipografia, con tratto discendente si intende la porzione di una lettera dell'alfabeto latino che si estende al di sotto della linea di base (in inglese baseline); la misura di questa dimensione viene anche detta parte discendente o occhio inferiore.\nPer esempio nella lettera \"y\" il tratto discendente \u00e8 la \"coda\" ovvero la porzione di linea diagonale che oltrepassa la \"v\" creata dalla convergenza delle due linee.\nIn molti caratteri il tratto discendente \u00e8 riservato alle minuscole come ad esempio \"g\", \"p\" e \"y\". Alcuni font, in ogni caso, impiegano i tratti discendenti per alcuni numeri (tipicamente \"3\", \"4\", \"5\", \"7\" e \"9\"). Questo disegno dei numeri viene definito vecchio stile. (Alcuni caratteri corsivi, ad esempio il Computer Modern italic, hanno un'asta discendente sul numero \"4\" ma non sugli altri numeri. Questi font sono considerati vecchio stile.) Dei fonts usano dei tratti discendenti per i tagli di alcune lettere maiuscole come \"J\" e \"Q\".\nLa parte del carattere che si estende oltre la parte mediana viene definito tratto ascendente."}
{"id": "1194843", "revid": "599013", "url": "https://it.wikipedia.org/wiki?curid=1194843", "title": "Borgo Roma", "text": "Borgo Roma, chiamato anche Quartiere Roma, \u00e8 un quartiere di Verona che dista circa dal centro, si estende nella zona meridionale della citt\u00e0, per l'appunto verso Roma, da Basso Acquar fino a Palazzina. Il quartiere \u00e8 abitato da 29.204 persone, fa parte della 5\u00aa circoscrizione e confina a nord con il centro storico e la zona di Porta Nuova, ad est con Porto San Pancrazio e San Michele Extra, a ovest con Golosine e Santa Lucia, a sud con Cadidavid ed i comuni di Castel d'Azzano e San Giovanni Lupatoto. Da questo quartiere partono importanti arterie viarie della provincia di Verona (strade per Bovolone, Cerea, Legnago, Nogara-Modena).\nZone.\nVolendo adottare la nomenclatura utilizzata dal Comune di Verona per finalit\u00e0 amministrative e statistiche, l'area di Borgo Roma comprende le c.d. zone omogenee di: \nL'area di Cadidavid include le zone: \nSi precisa che la suddetta divisione in zone omogenee potrebbe divergere, seppure in maniera contenuta, rispetto al modo in cui i quartieri vengono abitualmente identificati dagli abitanti degli stessi, sia riguardo alla toponomastica, sia alla ripartizione territoriale.\nStoria.\nNotizie riguardanti il territorio di Borgo Roma si hanno gi\u00e0 nel Quattrocento, quando la citt\u00e0 era sotto il dominio della Repubblica di Venezia, con i primi nuclei abitativi inizialmente nelle zone di San Giacomo e Cadidavid. A San Giacomo, gi\u00e0 nel Medioevo, era presente l'ospizio che dava possibilit\u00e0 di cure soprattutto ai lebbrosi. Nel XVII secolo compaiono anche le zone di Tomba e Tombetta.\nUna svolta nella vita e nell'assetto del quartiere si ha nei primi dell'Ottocento con l'inizio di una grande opera difensiva che la citt\u00e0, allora sotto il dominio austriaco, intraprese tramite la costruzione di un sistema di forti che toccava quasi tutta l'area a sud di Verona.\nNel 1882 la piena dell'Adige provoc\u00f2 ingenti danni al quartiere e richiese una soluzione immediata: la costruzione del Canale Giuliari prima e poi del Canale Camuzzoni tra il 1883 e il 1885, che attraversa l'area e che \u00e8 utilizzato tutt'oggi per la produzione di energia elettrica. Una volta ultimata l'opera il quartiere cambia radicalmente la sua vocazione e conosce un importante sviluppo: Basso Acquar diventa una zona ricca di fabbriche, la pi\u00f9 importante \u00e8 la cartiera \u201cFedrigoni\u201d, distrutta durante la seconda guerra mondiale e poi ricostruita, che offriva opportunit\u00e0 di lavoro a molti giovani del luogo.\nNegli anni trenta del XX secolo la crescita industriale continua con la costruzione dei magazzini generali e della nuova stazione. Nel quartiere per\u00f2 mancavano ancora abitazioni perci\u00f2 iniziarono svariati progetti residenziali soprattutto nei quartieri di Tomba e Tombetta.\nNegli anni cinquanta-sessanta del Novecento nascono la zona fieristica e la ZAI a ovest di Tomba, e il mercato ortofrutticolo.\nIstruzione.\nUniversit\u00e0 degli Studi di Verona - Cittadella della scienza e della tecnologia:\nProgetti.\nNegli ultimi anni le istituzioni del quartiere si sono impegnate nella riqualificazione del territorio. In particolare per quanto riguarda le aree verdi, sacrificate per lo sviluppo industriale, \u00e8 stato realizzato un parco in via San Giacomo che \u00e8 il principale polmone verde del quartiere. "}
{"id": "1194844", "revid": "125448153", "url": "https://it.wikipedia.org/wiki?curid=1194844", "title": "Fran\u00e7ois Rude", "text": "Biografia.\nFormazione.\nFran\u00e7ois Rude nacque il 4 gennaio 1784 a Digione, in Francia. Figlio di un fabbro, lavor\u00f2 tra i ferri della bottega paterna sino all'et\u00e0 di sedici anni, ricevendo contestualmente i rudimenti del disegno da Fran\u00e7ois Devosges, che gli insegn\u00f2 l'importanza di una spessa linea di contorno nelle arti plastiche. Successivamente studi\u00f2 all'Accademia di Digione, della quale segu\u00ec i corsi seriali, per poi completare il suo \"cursus studiorum\" a Parigi nello studio di Pierre Cartellier, dal quale ricevette una solida formazione neoclassica.\nNel 1816 Rude risult\u00f2 titolare dell'ambito \"Prix de Rome\", borsa di studio che garantiva al vincitore un viaggio di perfezionamento artistico a Roma. Per ragioni politiche, tuttavia, fu costretto a riparare a Bruxelles dove, probabilmente grazie all'intercessione dell'esule Jacques-Louis David, lavor\u00f2 a fianco dell'architetto Charles Vander Straeten, e decor\u00f2 di rilievi a carattere mitologico il palazzo reale e il Th\u00e9\u00e2tre de la Monnaie, manifestandovi gi\u00e0 tendenze romantiche.\nCarriera.\nSposata la pittrice Sophie Fremiet a Bruxelles, Rude riusc\u00ec a ritornare a Parigi, dove inizi\u00f2 a maturare una convinta ispirazione romantica, da lui perseguita con opere vivificate da un'alta intensit\u00e0 espressiva e spettacolarit\u00e0. Al Salon del 1828 espose \"Mercurio che si allaccia il calzare\", opera di sciolto modellato e con una resa fedele dei particolari anatomici. Ci\u00f2 malgrado, il \"Mercurio\" risente ancora degli schematismi accademici, ampiamente superati nel \"Giovane pescatore che gioca con una tartaruga\" (1833), caratterizzato da un elevato realismo fisiognomico e da una dirompente vivacit\u00e0: questi meriti, ampiamente riconosciuti gi\u00e0 dai contemporanei, valsero al Rude la Legione d'Onore, della quale fu insignito nel 1833.\nLa committenza che pi\u00f9 tenne impegnato Rude in quest'anni fu tuttavia quella che ricevette nel 1830 dal governo francese, il quale lo incaric\u00f2 dell'ordinazione di quattro grandi rilievi per decorare l'Arco di Trionfo, a Parigi. Rude riusc\u00ec a realizzare solo \"La Marsigliese\", oggi unanimemente considerata il suo capolavoro: si tratta di un altorilievo in cui appare la Francia, personificata dalla Vittoria Alata, che incita al combattimento e all'eroismo un gruppo di soldati, animati da un forte senso del movimento. Pur perdendo in termini di armonia ed equilibrio, l'opera appare animata da un \"pathos\" convulso e passionale, talmente ardente da essere in grado di stimolare nell'osservatore l'eroismo e l'amor di patria, in pieno accordo con la sensibilit\u00e0 romantica.\nRude diede esiti molto alti anche nella ritrattistica, dove trov\u00f2 intensa espressione il suo credo politico, particolarmente devoto alle glorie dei Napoleonidi. In tal senso, speciale menzione meritano il \"Napoleone che si risveglia nell'immortalit\u00e0\", la \"tomba di Godefroy Cavaignac\" presso il cimitero di Montmartre e il \"Monumento al Maresciallo Ney\" a Parigi."}
{"id": "1194845", "revid": "827882", "url": "https://it.wikipedia.org/wiki?curid=1194845", "title": "Sarma", "text": ""}
{"id": "1194846", "revid": "28592", "url": "https://it.wikipedia.org/wiki?curid=1194846", "title": "Indossatrice", "text": ""}
{"id": "1194848", "revid": "339392", "url": "https://it.wikipedia.org/wiki?curid=1194848", "title": "Guerra Segreta", "text": ""}
{"id": "1194850", "revid": "116944", "url": "https://it.wikipedia.org/wiki?curid=1194850", "title": "Asta discendente", "text": ""}
{"id": "1194854", "revid": "2519", "url": "https://it.wikipedia.org/wiki?curid=1194854", "title": "Sande (M\u00f8re og Romsdal)", "text": "Sande \u00e8 un comune norvegese della contea di M\u00f8re og Romsdal."}
{"id": "1194855", "revid": "125873362", "url": "https://it.wikipedia.org/wiki?curid=1194855", "title": "Villa Benetton detta &quot;La Marignana&quot;", "text": "Villa Bevilacqua, Fossati, Dall'Aglio, Benetton, detta \"La Marignana\", \u00e8 una villa veneta situata nei pressi di Marocco, nel comune di Mogliano Veneto. \nL'appellativo \u00e8 legato alla localit\u00e0 in cui sorge, la Marignana appunto.\nLa struttura ospita il museo dedicato alle opere scultoree del maestro Toni Benetton.\nStoria.\nLa Marignana fu edificata nel XVIII secolo e ha subito numerosi passaggi di propriet\u00e0: fu dei Bevilacqua, dei Bozzetti Spinelli, quindi di Francesco Bortoletto e poi degli Astori. Pass\u00f2 in seguito ai Fossati, ai Dall'Aglio e, infine, fu acquistata dallo scultore Toni Benetton.\nQuest'ultimo ha reso la villa luogo di esposizione per molte sue opere, insediandovi l\"'Accademia internazionale del Ferro Battuto\" da lui stesso fondata (1967). Tutt'oggi nelle antiche cantine ha sede il \"Museo Toni Benetton\", mentre nel parco sono state collocate diverse macrosculture.\nEdificio.\nLa villa si trova a ovest dell'abitato di Marocco, inserendosi in un'area rurale. La propriet\u00e0, cui si accede tramite due bei cancelli di ferro con pilastri ornati da statue, si articola nel vasto parco e in quattro costruzioni disposte a L, con il braccio lungo parallelo alla strada e il braccio corto perpendicolare alla stessa.\nCasa padronale.\nAll'estremit\u00e0 occidentale della L si trova la casa domenicale, tipico edificio con schema a pianta veneziana in cui la disposizione degli ambienti interni \u00e8 basata sul salone passante centrale. Questa ordinata organizzazione \u00e8 evidente anche all'esterno, con le due simmetriche facciate delle quali la principale e pi\u00f9 curata \u00e8 quella rivolta a sud, verso la strada. Ha linee molto semplici e sobrie, con un pieno a chiudere l'asse di simmetria a livello dell'attico. Gli scarsi ornamenti si concentrati perlopi\u00f9 presso il piano nobile: una cornice in aggetto con un frontoncino triangolare al di sopra delle tre aperture mediane e, davanti alla porta-finestra al centro, un poggiolo in ferro battuto.\nAlla semplicit\u00e0 degli esterni si contrappone la ricchezza degli interni. Il piano terra ha una pavimentazione a piastrelloni e soffittato alla maniera del Sansovino, mentre gli appartamenti ai piani superiori sono caratterizzati da pavimentazioni a terrazzo veneziano e stucchi su pareti e soffitti.\nBarchessa e scuderie.\nA est della casa padronale si innesta la lunga barchessa di epoca successiva. Si tratta di un edificio assolutamente singolare, dove al piano terra si alternano portali a finestre, corrispondenti ad altre finestre sul piano superiore. Il tutto \u00e8 coronato da un cornicione con una sorta di merlatura ad archetti. La costruzione \u00e8 stata per\u00f2 deturpata verso l'estremit\u00e0 orientale con la costruzione dell'ottocentesca casa del custode, sempre a schema veneziano.\nIl braccio corto della L \u00e8 rappresentato dalle ex scuderie con portico a cinque arcate e doppia altezza che ospita anche l'oratorio privato, segnalato dalla presenza di una crocetta in ferro sul tetto.\nParco.\nIl parco di Villa Marignana si estende per circa 20.000 m\u00b2. In ottimo stato di conservazione, presenta alcuni elementi peculiari come l'antica ghiacciaia, ricavata all'interno di una collinetta sormontata da una vera da pozzo per il ricambio dell'aria. Contribuiscono ad arricchire il parco le circa 70 sculture realizzate dal 1951 al 1995 dal maestro Benetton, tra cui le macrosculture \"\"Forme Ogivali\" (n. 42 dell'esposizione), \"Il Grande Arco\" (n. 28) e \"Vivibile n\u00b0 9\"\" (n. 52)."}
{"id": "1194863", "revid": "1887939", "url": "https://it.wikipedia.org/wiki?curid=1194863", "title": "Campionato AMA di motocross 2007", "text": "Il Campionato AMA di motocross 2007, \u00e8 la 36\u00aa edizione del campionato nazionale statunitense di motocross. \u00c8 organizzato dalla federazione nazionale American Motorcyclist Association (AMA).\nMotocross.\nL'edizione del 2007 della classe regina americana, la \"Motocross\" (ex 250), ha visto una situazione di equilibrio dopo anni di dominio da parte di Ricky Carmichael e James Stewart Jr..\nIl titolo \u00e8 stato assegnato a Grant Langston nell'ultimo round della stagione; anche la classifica finale evidenzia questa situazione di equilibrio, i primi 4 piloti sono racchiusi in 22 punti.\nLa stagione \u00e8 stata costellata da incidenti pi\u00f9 o meno gravi che hanno tolto dai giochi piloti del calibro di Stewart, Millsaps e Tedesco.\nQuesta stagione ha visto anche la presenza di Ricky Carmichael, il campione uscente, part time, il pilota della Suzuki ha partecipato a 6 gare su 12, vincendo tutte quelle da lui disputate."}
{"id": "1194864", "revid": "228587", "url": "https://it.wikipedia.org/wiki?curid=1194864", "title": "Sande", "text": ""}
{"id": "1194865", "revid": "1856513", "url": "https://it.wikipedia.org/wiki?curid=1194865", "title": "Sibaviatrans", "text": "La Sibaviatrans (in russo: \"\u0421\u0438\u0431\u0438\u0440\u0441\u043a\u0430\u044f \u0410\u0432\u0438\u0430\u0442\u0440\u0430\u043d\u0441\u043f\u043e\u0440\u0442\u043d\u0430\u044f \u041a\u043e\u043c\u043f\u0430\u043d\u0438\u044f\", in inglese: \"Joint Stock Company SIAT\") \u00e8 stata una compagnia aerea russa di Krasnojarsk, in Russia.\nStrategia.\nLa Sibaviatrans \u00e8 stata una compagnia aerea russa che effettuava il trasporto con la flotta composta da aerei e da elicotteri. La Sibaviatrans ha avuto la base tecnica all'aeroporto di Krasnojarsk-Emel'janovo (\"UNKL\"), nel Kraj di Krasnojarsk, nel Siberia, in Russia.\nStoria.\nIl 28 settembre 2009 la Corte Arbitrale di Krasnojarsk ha dichiarato il fallimento della compagnia aerea Sibaviatrans in seguito alla crisi economica. La procedura di fallimento deve essere conclusa entro il 24 marzo 2010. Inoltre, \u00e8 stato annunciato il debito di Sibaviatrans nei confronti di creditori di circa 357 milioni di RUR (circa 8,09 milioni di Euro).\nAccordi commerciali.\nLa Sibaviatrans faceva parte dell'alleanza russa AiRUnion,\nLa compagnia aerea manteneva importanti accordi commerciali con le compagnie aeree russe: KrasAir, Omskavia Airlines, Samara Airlines, Domodedovo Airlines."}
{"id": "1194873", "revid": "1305772", "url": "https://it.wikipedia.org/wiki?curid=1194873", "title": "Giardino Salomon", "text": "Il giardino Salomon \u00e8 un parco di Solighetto (frazione di Pieve di Soligo), situato in un'area collinare.\nStoria.\nNacque come progetto di museo all'aperto: ideato tra il 1959 e il 1960, dopo due anni giungeva a termine. A concretizzare il progetto furono quattro menti: Luciano Salomon (proprietario del terreno), Andrea Zanzotto, Carlo Scarpa e Toni Benetton, il quale trasformava in scultura le idee.\nLe sculture che popolavano il parco sono state trasferite nella residenza dello scultore, villa Benetton detta \"La Marignana\", oggi sede del Museo Toni Benetton. Del progetto scultoreo che interessava il parco, di particolare interesse erano delle statue in ferro rappresentanti uccelli, progettate in sintonia con uno specchio d'acqua sul quale si affacciavano. Altre statue raffiguravano santi, eroi, ballerine e animali."}
{"id": "1194877", "revid": "110157", "url": "https://it.wikipedia.org/wiki?curid=1194877", "title": "Universit\u00e0 di Louisville", "text": "L'Universit\u00e0 di Louisville \u00e8 l'universit\u00e0 pubblica dello Stato del Kentucky, negli Stati Uniti, e ha la sede nella citt\u00e0 principale dello stesso: Louisville.\nSport.\nI Cardinals fanno parte della NCAA Division I e dal 2005 al 2013 sono stati affiliati alla Big East Conference; a partire dalla stagione 2014 sono parte della Atlantic Coast Conference. La pallacanestro ed il football americano sono gli sport principali, le partite interne vengono giocate al Papa John's Cardinal Stadium e indoor alla KFC Yum! Center.\nPallacanestro.\nLouisville \u00e8 sempre stata una potenza nel college basket, e la rivalit\u00e0 storica con la University of Kentucky, sebbene le due squadre militino da sempre in conference diverse, \u00e8 fra le pi\u00f9 accese degli interi USA. Rivalit\u00e0 infervorata ancor di pi\u00f9 dall'arrivo sulla panchina dei Cardinals di coach Rick Pitino, che in passato ha portato in trionfo proprio i Kentucky Wildcats. Louisville ha vinto tre volte il titolo NCAA: nel 1980 e nel 1986, allenata dal mitico coach Danny Crum e nel 2013 guidata da Pitino, a questi vanno aggiunte altre 10 partecipazioni alle Final Four (1959, 1972, 1975, 1980, 1982, 1983, 1986, 2005, 2012, 2013) per un totale di ben 41 partecipazioni al torneo NCAA."}
{"id": "1194879", "revid": "1305772", "url": "https://it.wikipedia.org/wiki?curid=1194879", "title": "Division I", "text": ""}
{"id": "1194881", "revid": "391988", "url": "https://it.wikipedia.org/wiki?curid=1194881", "title": "Guizzo (traghetto)", "text": ""}
{"id": "1194883", "revid": "110157", "url": "https://it.wikipedia.org/wiki?curid=1194883", "title": "Andebu", "text": "Andebu \u00e8 un ex comune norvegese della contea di Vestfold. Dal 1\u00ba gennaio 2017 fa parte del comune di Sandefjord. "}
{"id": "1194894", "revid": "110157", "url": "https://it.wikipedia.org/wiki?curid=1194894", "title": "Hof (Norvegia)", "text": "Hof \u00e8 un ex comune norvegese della contea di Vestfold. Dal 1\u00ba gennaio 2018 \u00e8 parte del comune di Holmestrand."}
{"id": "1194900", "revid": "1516566", "url": "https://it.wikipedia.org/wiki?curid=1194900", "title": "Holmestrand", "text": "Holmestrand \u00e8 un comune norvegese della contea di Vestfold og Telemark.\nStoria.\nSimboli.\nLo stemma della citt\u00e0 di Holmestrand \u00e8 stato disegnato dal pittore e illustratore Andreas Bloch (1860\u20131917) nel 1898. L'aquila \u00e8 tratta dallo stemma nobiliare di Johan Henrik Tordenskjold (1757\u20131820), imparentato con l'ammiraglio ed eroe nazionale Peter Wessel Tordenskjold che conquist\u00f2 la fregata \"Hvide \u00d8rn\" (\"Aquila bianca\") dagli svedesi nel 1715. La nave \u00e8 rappresentata anche nello scudetto al centro dello stemma comunale."}
{"id": "1194902", "revid": "1632387", "url": "https://it.wikipedia.org/wiki?curid=1194902", "title": "Senhal", "text": "Il senhal (pronuncia occitana /se'\u0272al/, trascrivibile in pronuncia italofona come \"segn\u00e0l\") \u00e8 una figura retorica impiegata per la prima volta nella poesia trobadorica. Era un appellativo riservato generalmente alla donna amata ma anche ad amici o altri personaggi. Guglielmo d'Aquitania nasconde il nome dell'amata con \"bon voisin\" (il buon vicino), Sordello da Goito la cela dietro \"dolza enemia\" (dolce nemica), o \"restaur\" (\"ristoro\").\nSuccessivamente il termine ha assunto, in una circostanza storica particolare, un significato negativo: nel XIX secolo, nella Francia del Sud, per limitare l'uso della lingua provenzale e imporre maggiormente il francese, nelle scuole ai ragazzi che parlavano questa lingua veniva consegnato un medaglione (il \"senhal\" che chi portava doveva legare al collo o anche stringere fra i denti) che potevano cedere a qualcun altro solo se lo trovavano a parlare il provenzale.\nDante Alighieri si rif\u00e0 al \"senhal\" ricorrendo alla \u00abdonna dello schermo\u00bb nella \"Vita Nova\".\nOggi il termine \u00e8 adoperato abbastanza liberamente in ambito poetico; \"Clizia\" \u00e8 il \"senhal\" utilizzato per sua stessa definizione da Eugenio Montale ne \"Le occasioni\" per Irma Brandeis, la sua \"visiting angel\" (angelo in visita) alla fine degli anni trenta."}
{"id": "1194903", "revid": "110157", "url": "https://it.wikipedia.org/wiki?curid=1194903", "title": "Oracolo (album)", "text": "Oracolo \u00e8 una compilation di brani beat e rock psichedelico registrati tra il 1966 e il 1988 pubblicata dalla Toast Records nel 1989.\nIl disco.\n\"Oracolo\" \u00e8 una raccolta di materiali sonori italiani editi nel periodo 1966/1988 pubblicati in un doppio LP su vinile a 33 giri ideata e prodotto da Giulio Tedeschi.\nLa copertina multicolorata apribile contiene un disegno originale firmato da Salvatore Ursus D'Urso.\nAllegata al disco una breve antologia di poesia underground intitolata \"Sierra Bonita\" ed una storia disegnata dallo psyco-artista Matteo Guarnaccia \"Tocca la Terra\".\nL'album \u00e8 stato pubblicato in una tiratura limitata di 1.000 esemplari.\nTracce.\nSide A (\"Ricorda con rabbia\").\n(*) Mr. Anima, pseudonimo di Ghigo Agosti.\nSide B (\"Bom Shankar\").\n(**) Registrazione effettuata a La Loggia (TO) il 20 marzo 1988 durante il \"Bom Shankar Evento\" (mixaggio di Massimiliano Casacci, produzione artistica di Massimiliano Casacci &amp; Giulio Tedeschi)."}
{"id": "1194904", "revid": "110157", "url": "https://it.wikipedia.org/wiki?curid=1194904", "title": "Lardal", "text": "Lardal \u00e8 un ex comune norvegese della contea di Vestfold. Dal 1\u00ba gennaio 2018 \u00e8 parte del comune di Larvik."}
{"id": "1194908", "revid": "1516566", "url": "https://it.wikipedia.org/wiki?curid=1194908", "title": "N\u00f8tter\u00f8y", "text": "N\u00f8tter\u00f8y \u00e8 un ex comune norvegese della contea di Vestfold. Dal 1\u00ba gennaio 2018 fa parte del neoistituito comune di F\u00e6rder.\nStoria.\nSimboli.\nLo stemma di N\u00f8tter\u00f8y fu approvato con delibera del consiglio comunale del 19 giugno 1986 e concesso con decreto reale del 7 novembre dello stesso anno."}
{"id": "1194914", "revid": "123126871", "url": "https://it.wikipedia.org/wiki?curid=1194914", "title": "Lorenzo Tomatis", "text": "Noto ai pi\u00f9 come Direttore, dal 1982 fino al 1993, della prestigiosa Agenzia Internazionale per le Ricerche sul Cancro di Lione (IARC) in Francia, \u00e8 stato anche fondatore, nel 1967, delle Monografie dello IARC che valutano le sostanze cancerogene.\nBiografia.\nLaureato in medicina all'universit\u00e0 di Torino nei primi anni '50, dopo sei anni di lavoro come medico in Italia, e dopo un lungo contatto con giovanissimi pazienti ammalati di leucemia, scoraggiato dall'ambiente accademico locale, inizia a Chicago, negli Usa, una brillante carriera di oncologo e di epidemiologo. Viene considerato uno dei pi\u00f9 illustri esperti di prevenzione primaria dei tumori nel mondo.\nOltre alla principale attivit\u00e0 di ricercatore, con oltre trecentocinquanta lavori fin dagli anni '50 , precorrendo i tempi sulla cancerogenesi chimica come causa del cancro, si \u00e8 reso noto per l'impegno in sociologia della scienza, sulle cause della cosiddetta \"fuga di cervelli\" dall'Italia.\nTriestino d'adozione, per la sua permanenza fin dall'infanzia, dal 1996 al 1998, \u00e8 stato direttore scientifico dell'ospedale infantile di Trieste 'Burlo Garofolo.\nLa sua ultima attivit\u00e0 riguarda i rischi sanitari di origine ambientale. La sua vasta e pluriennale esperienza nel settore del rischio lo ha spinto ad assumere posizioni piuttosto nette su alcuni argomenti .\n \nAl 21 settembre 2007 era Presidente del Consiglio Scientifico International Society of Doctors for the Environment - ISDE, presente anche come Associazione Medici per l'Ambiente - ISDE Italia."}
{"id": "1194920", "revid": "110157", "url": "https://it.wikipedia.org/wiki?curid=1194920", "title": "Re (Norvegia)", "text": "Re \u00e8 un ex comune norvegese della contea di Vestfold. Dal 1\u00ba gennaio 2020 fa parte del comune di T\u00f8nsberg."}
{"id": "1194921", "revid": "465096", "url": "https://it.wikipedia.org/wiki?curid=1194921", "title": "Marquette University", "text": "La Marquette University \u00e8 un'universit\u00e0 privata statunitense situata a Milwaukee in Wisconsin. Fu fondata dai Gesuiti nel 1881 e fa parte dell'Associazione delle universit\u00e0 gesuite (AJCU), che raggruppa le 28 universit\u00e0 che la Compagnia di Ges\u00f9 dirige negli Stati Uniti. L'universit\u00e0 \u00e8 parte anche della North Central Association of Colleges and Secondary Schools e vi studiano 11.500 studenti. Marquette \u00e8 una delle pi\u00f9 grandi universit\u00e0 gesuite negli USA e la maggiore tra le private in Wisconsin.\nEdifici rilevanti.\nAll'interno del campus si trova la cappella di san Giovanna d'Arco, un edificio religioso del XV secolo, ivi ricostruito nel 1964.\nSport.\nMarquette fa parte della NCAA Division I, ed \u00e8 da poco affiliata alla potente Big East Conference.\nPallacanestro.\nMarquette University non \u00e8 mai stata una potenza del \"college basket\", ma nel corso della storia \u00e8 riuscita ad ottenere alcuni risultati straordinari partendo da \"outsider\". Innanzi tutto il titolo vinto nel 1977, quando l'allenatore Al McGuire port\u00f2 questa piccola scuola gesuita al trionfo a sorpresa nel torneo NCAA, dopo aver raggiunto la finale gi\u00e0 nel 1974; il giocatore simbolo di quella squadra era Maurice \"Bo\" Ellis. Dopo anni di oblio, nel 2003, il \"coach\" Tom Crean riport\u00f2 gli Eagles alle Final Four, questa volte aiutato dalla futura \"star\" NBA Dwyane Wade."}
{"id": "1194922", "revid": "599013", "url": "https://it.wikipedia.org/wiki?curid=1194922", "title": "Strongyloides stercoralis", "text": "Lo Strongyloides stercoralis \u00e8 un verme parassita nematode molto piccolo in grado di infestare l'uomo e altri animali penetrando nella cute intatta.\nPossiede un esofago capillare e si nutre dei fluidi dell'animale ospite.\nIl ciclo biologico prevede larve che dalla cute umana (sono attratte dall'acido urocanico prodotto da questa) passano nel circolo ematico e giungono al cuore destro, poi ai polmoni, alveoli, laringe, faringe, intestino tenue dove diventano vermi adulti. Questi possono deporre uova che danno vita a larve rabditoidi (pi\u00f9 piccole e non danno infezione) che diventano larve filariformi che attraversano la cute del perineo determinando la larva currens che pu\u00f2 dare autoinfezione attraversando la mucosa intestinale e colonizzare encefalo, fegato e reni.\nL'infezione interesserebbe tra i 30 ed i 200 milioni di persone in tutto il mondo.Questi vermi hanno bisogno di caldo umido infatti vivono nelle aree tropicali e subtropicali in particolare nell'Africa sub-sahariana, nel Sud-est asiatico e nel Sud America. Il parassita \u00e8 endemico o ipoendemico anche in alcune zone europee, ad esempio nel sud della Spagna e nel nord dell'Italia.\nStoria.\nIl parassita \u00e8 stato identificato per la prima volta nel 1876 dal medico francese Louis Alexis Normand, mentre lavorava all'ospedale navale di Tolone. Normand trov\u00f2 un nuovo verme di circa di lunghezza nei campioni di feci di truppe che erano state rimpatriate dalla Cochin-Cina (oggi Vietnam) con diarrea. Il parassita fu chiamato \"Anguillula stercoralis\" dal suo collega, Bavay. Alcuni mesi pi\u00f9 tardi, durante l'autopsia di un altro soldato in missione in Cochin-Cina che era morto di diarrea, trov\u00f2 un altro verme, lungo circa . Pens\u00f2 che si trattasse di una specie distinta, cos\u00ec come lo fece Bavay che lo chiam\u00f2 \"Anguillula intestinalis\". Per complicare ulteriormente le cose, Bavay ha poi trovato un nuovo tipo di larva nelle colture che riteneva essere la forma larvale di A. intestinalis. Questi vermi erano larve rabditiformi, adulti e larve infettive al terzo stadio. Le diverse forme e stadi furono poi classificate, 2 anni dopo, da Grassi e Parona in Italia. A Grassi (1879) si deve il conio del nome \"Strongyloides\" attribuito a quello che si pensava fosse un genere di vermi. Nel 1883 il parassitologo tedesco Rudolf Leuckart fece delle osservazioni sul ciclo vitale del parassita e comprese che non si trattava di specie diverse ma di stadi vitali diversi di un'unica specie, chiamata poi definitivamente \"Strongyloides stercorulis\" da Stiles e Hassall, nel 1902. Il medico belga Paul Van Durme (lavorando su osservazioni del parassitologo tedesco Arthur Looss) descrisse le modalit\u00e0 di infezione attraverso la pelle integra. Il parassitologo tedesco Friedrich F\u00fclleborn descrisse l'autoinfezione e il modo in cui la strongiloidosi coinvolgeva l'intestino. L'interesse per la malattia aument\u00f2 dopo la Seconda guerra mondiale con gli studi di Napier sui soldati inglesi rimpatriati affetti da strongoloidosi. Agli esperimenti su cani immunosoppressi eseguiti da Galliard si deve la comprensione della rilevanza clinica della strongoloidosi e della sindrome da iperinfestazione nei soggetti immunocompromessi.\nCiclo vitale.\n Il ciclo vitale dei vermi strongiloidi \u00e8 pi\u00f9 complesso di quello della maggior parte dei nematodi, con la sua alternanza tra cicli di vita libera e parassitaria ed il suo potenziale di autoinfezione e moltiplicazione all'interno dell'ospite. Il ciclo di vita libera \u00e8 eterogonico mentre quello parassitario \u00e8 omogonico, partenogenetico. Il ciclo di vita eterogonico \u00e8 vantaggioso per il parassita perch\u00e9 consente la riproduzione per una o pi\u00f9 generazioni in assenza di un ospite.\nLa femmina partenogenetica vive profondamente inserita nella mucosa duodeno-digiunale dell'intestino tenue. \nLe uova, simili a quelle del ancylostoma duodenale ma pi\u00f9 piccole, maturano non appena posate e si evolvono molto rapidamente in larve. Dalle larve rabdidoidi, tutte cloni femmine, sono possibili 3 cicli evolutivi: \nNel ciclo di vita libera, le larve rabditiformi passate nelle feci possono mutare due volte e diventare larve filariformi infettive (sviluppo diretto) o mutare quattro volte e diventare maschi adulti e femmine che vivono liberi che si accoppiano producendo uova da cui si schiudono nuove larve rabditiformi che poi si trasformano in larve infettive filariformi. Nello sviluppo diretto, le larve di primo stadio si trasformano in larve infettive. La via diretta produce larve infettive pi\u00f9 velocemente (tre giorni) rispetto alla via indiretta (da sette a 10 giorni). Tuttavia, la via indiretta comporta un aumento del numero di larve prodotte. I maschi e le femmine di \"S. stercoralis\" in vita libera muoiono dopo una generazione e non persistono nel terreno.\nCaratteristiche.\nLo \"Strongyloides stercoralis\" ha un complesso ciclo parassitario e di vita libera. Le uova, le larve, in vari stadi e forme, e gli adulti si susseguono in un rapporto con l'animale ospite e con l'ambiente non del tutto compreso. Oltre all'uomo \"Strongyloides stercoralis\" pu\u00f2 infestare: cane , gatto, scimpanz\u00e9, babbuini, opossum. L'infestazione degli animali ospiti pu\u00f2 avvenire anche per l'ingestione delle larve filariformi e la sua rilevanza nel propagare la zoonosi non \u00e8 stata chiaramente definita.\nLe larve filariformi, entrando a contatto della pelle dell'ospite, la penetrano per iniziare il ciclo parassitario. Le larve localizzerebbero i loro ospiti e sarebbero attratte da diverse sostanze chimiche presenti nella pelle, alcune non specifiche, come il biossido di carbonio o il cloruro di sodio, altre specifiche come l'acido urocanico, un metabolita istidinico sullo strato pi\u00f9 superficiale della pelle umana. Nell'uomo le concentrazioni di acido urocanico possono essere fino a cinque volte superiori nel piede rispetto a qualsiasi altra parte del corpo. Questo spiegherebbe il rischio specifico del camminare scalzi su terreni contaminati.\nLe uova deposte dai vermi femminili che vivono liberi sono a guscio sottile, ellissoidali e misurano circa .\nRilevanza clinica.\nSebbene biologicamente affine alla anchilostomiasi e alla oncocercosi, la strongiloidosi o strongiloidiasi \u00e8 ben distinta nella sua espressione clinica. Ad oggi, l'insorgenza di autoinfezione negli esseri umani con infezioni da elminti \u00e8 riconosciuta solo nelle infezioni da \"Strongyloides stercoralis\" e da \"Capillaria philippinensis\". L'auto-infezione da \"Strongyloides\" pu\u00f2 spiegare la possibilit\u00e0 di infezioni persistenti per molti anni in persone che non vivono in un'area endemica e di iperinfezione in individui immunodepressi. Sebbene la strongiloidiasi abbia in genere manifestazioni lievi, l'infezione pu\u00f2 essere grave e pericolosa per la vita dell'uomo in caso di immunodeficienza (malattie ematologiche, terapie immunosoppressive). La strongiloidosi pu\u00f2 causare sintomi intermittenti che colpiscono principalmente l'intestino (dolore addominale e diarrea intermittente o persistente), i polmoni (tosse, respiro sibilante, bronchite cronica) o la pelle (prurito, orticaria). I casi asintomatici possono ospitare i parassiti anche per molti anni, ignari dell'infezione. Per questo motivo \u00e8 estremamente importante sospettare, diagnosticare e curare l'infezione.\nLa strongiloidosi o strongiloidiasi \u00e8 diagnosticabile tramite la ricerca di larve nelle feci. \nLa profilassi prevede il non venire a contatto con feci o terreno contaminato."}
{"id": "1194926", "revid": "287204", "url": "https://it.wikipedia.org/wiki?curid=1194926", "title": "Sande (Vestfold)", "text": "Sande \u00e8 un ex comune norvegese della contea di Vestfold. Dal 1\u00ba gennaio 2020 fa parte del comune di Holmestrand."}
{"id": "1194928", "revid": "481349", "url": "https://it.wikipedia.org/wiki?curid=1194928", "title": "Stokke (Norvegia)", "text": "Stokke \u00e8 un ex comune norvegese della contea di Vestfold. Dopo la soppressione del comune \u00e8 diventato parte del comune di Sandefjord."}
{"id": "1194930", "revid": "112063332", "url": "https://it.wikipedia.org/wiki?curid=1194930", "title": "Bitburg", "text": "Bitburg (in lingua francese: \"Bitbourg\"; in lussemburghese: \"B\u00e9ibreg\") \u00e8 una citt\u00e0 di 12.772 abitanti della Renania-Palatinato, in Germania.\n\u00c8 il capoluogo, e il centro maggiore, del circondario (\"Landkreis\") Eifelkreis Bitburg-Pr\u00fcm (targa BIT). Ha dato il nome all'omonima birra, qui prodotta."}
{"id": "1194931", "revid": "287204", "url": "https://it.wikipedia.org/wiki?curid=1194931", "title": "Svelvik", "text": "Svelvik \u00e8 un ex comune norvegese della contea di Vestfold. Dal 1\u00ba gennaio 2020 \u00e8 diventato parte del comune di Drammen, diventato comune della neoistituita contea di Viken."}
{"id": "1194933", "revid": "339392", "url": "https://it.wikipedia.org/wiki?curid=1194933", "title": "Grado e insegne degli ufficiali della NATO", "text": ""}
{"id": "1194934", "revid": "287204", "url": "https://it.wikipedia.org/wiki?curid=1194934", "title": "Anno internazionale del bambino", "text": "L'anno 1979 fu proclamato come lAnno Internazionale del Bambino dalle Nazioni Unite. La proclamazione, ufficializzata il 1\u00ba gennaio 1979 dal Segretario Generale delle Nazioni Unite, Kurt Waldheim, aveva lo scopo di attirare l'attenzione dell'opinione pubblica sui problemi che affliggono i bambini nel mondo, tra i quali la malnutrizione e la carenza di accessi a una istruzione soddisfacente\nLe Nazioni Unite e i Paesi membri organizzarono numerose manifestazioni per rimarcare l'evento, un concerto in favore dell'Unicef tenutosi il 9 gennaio nella sala dell'Assemblea Generale delle Nazioni Unite."}
{"id": "1194940", "revid": "1516566", "url": "https://it.wikipedia.org/wiki?curid=1194940", "title": "Tj\u00f8me", "text": "Tj\u00f8me \u00e8 un ex comune norvegese della contea di Vestfold. Dal 1\u00ba gennaio 2018 fa parte del neoistituito comune di F\u00e6rder.\nStoria.\nSimboli.\nLo stemma di Tj\u00f8me fu approvato con delibera del consiglio comunale del 19 settembre 1988 e concesso con decreto reale del 17 febbraio 1989."}
{"id": "1194941", "revid": "729019", "url": "https://it.wikipedia.org/wiki?curid=1194941", "title": "Solari.com", "text": "Solari.com srl era una societ\u00e0 italiana con sede a Lacchiarella (MI) controllata al 51% da Paolo Berlusconi e dalla figlia Alessia attraverso la societ\u00e0 finanziaria Pbf srl (Paolo Berlusconi Financing).\nStoria.\nSolari.com distribuiva attraverso un proprio marchio, la Amstrad Italia, TV e svariati elettrodomestici e apparecchi elettronici marchiati Amstrad di cui ha anche commercializzato i decoder DVB-T per il digitale terrestre di tipo Mhp. Proprio per la commercializzazione dei suddetti apparati di ricezione del segnale digitale, durante il governo Berlusconi, si manifest\u00f2 la questione della televisione digitale terrestre in Italia, visto che era stata evidenziata la possibilit\u00e0 di favoreggiamento della Solari.com attraverso gli incentivi statali elargiti dalla \"Legge Gasparri\", considerando che l'azienda aveva una penetrazione nel mercato dei decoder non indifferente.\nNel 2006 Solari.com aveva acquisito il marchio Garelli (motocicli) e commercializzava 3 moto-scooter (Ciclone, Vip e Capri) tutti prodotti in Cina a Jiangmen dalla Baotian Motorcycle Company.\nNel 2007 l'azienda \u00e8 stata messa in liquidazione"}
{"id": "1194942", "revid": "647919", "url": "https://it.wikipedia.org/wiki?curid=1194942", "title": "Georgetown Hoyas", "text": ""}
{"id": "1194946", "revid": "196390", "url": "https://it.wikipedia.org/wiki?curid=1194946", "title": "Louisville Cardinals", "text": ""}
{"id": "1194947", "revid": "180832", "url": "https://it.wikipedia.org/wiki?curid=1194947", "title": "Marquette Golden Eagles", "text": ""}
{"id": "1194951", "revid": "29727", "url": "https://it.wikipedia.org/wiki?curid=1194951", "title": "Zanzara tigre", "text": ""}
{"id": "1194954", "revid": "121764754", "url": "https://it.wikipedia.org/wiki?curid=1194954", "title": "Eifel", "text": "L'Eifel \u00e8 un altopiano della Germania, appartenente al Massiccio scistoso renano, situato tra i \"L\u00e4nder\" (Stati federati della Germania) Renania-Palatinato e Renania Settentrionale-Vestfalia, al confine con il Belgio e il Lussemburgo. \nDescrizione.\n\u00c8 compreso tra il medio corso del fiume Reno a oriente, le Ardenne a occidente e la Mosella a sud. A nord dell'Eifel si trova la citt\u00e0 di Aquisgrana, e a sud la citt\u00e0 di Treviri. La montagna pi\u00f9 alta dell'Eifel \u00e8 l'Hohe Acht (747m). Tipici dell'Eifel sono i Maar: crateri vulcanici a sezione generalmente circolare occupati da piccoli laghi.\nIl clima \u00e8 continentale, caratterizzato da temperature invernali abbastanza fredde. I terreni sono alquanto poveri, tranne quelli situati nella zona vulcanica orientale. Intorno al Laacher See, uno dei \"maare\" di maggiori dimensioni; \u00e8 tuttavia sviluppato il turismo.\nL'altopiano d\u00e0 il nome all'acquedotto Eifel (I secolo), di costruzione romana, che riforniva di acqua la citt\u00e0 di Colonia nei primi tre secoli. Sempre da questo altopiano sgorgano le acque vendute dalla Gerolsteiner Brunnen, la principale azienda tedesca nel settore dell'acqua minerale.\nQuesta zona ospita la famosa cittadina di N\u00fcrburg, conosciuta da tutti gli appassionati di motori per la presenza del celebre circuito del N\u00fcrburgring.\nLa famiglia di Alexandre Gustave Eiffel, dall'originario cognome B\u00f6nickhausen, era originaria di Marmagen, emigr\u00f2 a Parigi all'inizio del XVIII secolo. Un antenato, ritenendo il proprio cognome difficilmente pronunciabile dai francesi, aggiunse il termine dit Eiffel al cognome, derivante dalla regione natia, e solo successivamente rimase il solo il nome \"Eiffel\".\nLa serie televisiva tedesca \"Homicide Hills - Un commissario in campagna\" \u00e8 ambientata nella citt\u00e0 immaginaria di Hengasch, sull'altopiano di Eifel."}
{"id": "1194955", "revid": "486946", "url": "https://it.wikipedia.org/wiki?curid=1194955", "title": "Nord Reno Westfalia", "text": ""}
{"id": "1194956", "revid": "486946", "url": "https://it.wikipedia.org/wiki?curid=1194956", "title": "Nordrhein-Westfalen", "text": ""}
{"id": "1194957", "revid": "834", "url": "https://it.wikipedia.org/wiki?curid=1194957", "title": "Le Donne", "text": ""}
{"id": "1194961", "revid": "111047290", "url": "https://it.wikipedia.org/wiki?curid=1194961", "title": "NeGcon", "text": "Il neGcon \u00e8 un controller per PlayStation costruito dalla Namco.\nDifferenze.\nLa caratteristica che rende il neGcon unico nel suo genere \u00e8 la possibilit\u00e0 di sterzare con una delle due parti del joypad.\nGrazie ad un sensore che viene attivato dal movimento viene percepito dalla console come uno spostamento, rendendo il gioco pi\u00f9 \"interattivo\".\nSi distingue anche per i suoi tasti; i controller standard della Sony prevedevano un \"pad direzionale\" sulla sinistra, quattro tasti principali sulla destra (identificati dai simboli \"triangolo\", \"cerchio\", \"croce\" e \"quadrato\"), quattro tasti laterali azionabili con l'indice e il medio (\"L1\", \"L2\", \"R1\", \"R2\") e i tasti \"Select\" e \"Start\" al centro del joypad. \nIl neGcon rimuove i tasti \"L1\", \"L2\" \"R1\", \"R2\" e il tasto \"Select\", rimpiazzando il cerchio e il triangolo con i tasti A and B; insomma, proprio un controller diverso dal comune.\nI restanti tasti hanno ricevuto modifiche pi\u00f9 sofisticate; la X e il quadrato sono state sostituite dai tasti \u2160 e \u2161, che, grazie alla sensibilit\u00e0 in base alla pressione del tasto, consentono una guida molto pi\u00f9 sofisticata ed accurata, la cosa vale anche per \"L\", ma non per \"R\".\nTecnologia.\nIl neGcon, grazie all'asse centrale ruotante, permette di ridurre notevolmente i tempi d'elaborazione per consentire alla console di calcolare lo spostamento, essendo un movimento analogico.\nGrazie ai potenziometri il controller risulta estremamente preciso e veloce nelle gare ad alta velocit\u00e0.\nUtilizzo.\nIl design del neGcon \u00e8 risultato ottimale per le simulazioni di corse. \nI tasti analogici \u2160 e \u2161 vengono utilizzati come acceleratore e freno; l'asse centrale serve a sterzare.\nConsiderando che l'input analogico \u00e8 meglio nelle simulazioni di corse, rimane tutt'oggi una scelta vincente l'asse centrale ruotante.\nCompatibilit\u00e0.\nIl neGcon viene supportato da tutta la serie Ridge Racer (Ridge Racer Type 4 supporta anche il Namco Jogcon e il V capitolo della serie -pubblicato per PlayStation 2- supporta senza problemi il negCon), Gran Turismo, dalla serie di corse futuristiche Wipeout (inclusoWipEout Fusion su PlayStation 2), Destruction Derby, Rally Cross e i giochi nell'area tematica Pole Position inclusi nella raccolta ormai storica Namco Museum volumi 1 e 3.\nIl numero di giochi non legati al mondo delle corse che supporta questo controller \u00e8 molto ristretto, giusto per citare un'eccezione troviamo la simulazione aerea Ace Combat (di recente pubblicata su PlayStation 2 anch'essa). \nneGcon, nonostante sia comparso fin dal lancio della PlayStation, ha sempre avuto un settore di giochi ben definito; tuttavia si pu\u00f2 utilizzare in quei giochi che non richiedano l'utilizzo dei tasti \"R2\", \"L2\" o il tasto Select.\nTuttavia in giochi dove sia necessario premere molto rapidamente il tasto X e/o il tasto quadrato si consiglia il controller standard, in quanto \u00e8 molto pi\u00f9 veloce e preciso.\nUtilizzo odierno.\nIl neGcon ha trovato nuova vita grazie ai recenti adattori PlayStation-USB e continua a lavorare molto bene su giochi per PC quali Live for Speed, GTR - FIA e molti altri. Se pu\u00f2 sembrare lacunoso (in quanto sprovvisto di vibrazione) \u00e8 il meglio in assoluto per frenare, sterzare e affrontare curve a tutta velocit\u00e0 grazie alla rotellina sterzo inclusa e ai tre tasti analogici.\nGrazie all'ottima qualit\u00e0 dello sterzo rimane un'ottima alternativa (robusta ed economica) per simulazioni di corse ancora oggi.\nReperibilit\u00e0.\nNegli Stati Uniti non \u00e8 reperibile facilmente, se non in qualche magazzino specializzato in periferiche del passato; per l'Italia vale pressappoco lo stesso discorso, l'unica possibilit\u00e0 \u00e8 cercarlo sul sito di aste online eBay, dove il suo valore (nuovo ed imballato) \u00e8 sui \u20ac 30.\nIncompatibilit\u00e0 note.\nGran Turismo 3 e 4 per PlayStation 2 non supportano il neGcon. Questa mancata compatibilit\u00e0 \u00e8 un incentivo all'acquisto di un volante Logitech (che ne ha prodotto un modello specifico per questo gioco). \nLa differenza rispetto al neGcon \u00e8 ovviamente la minore portabilit\u00e0 e il costo ben pi\u00f9 elevato, a fronte per\u00f2 di un'esperienza di guida molto pi\u00f9 realistica e compatibile al 100% con la serie Gran Turismo.\nInoltre il numero di giochi per PlayStation 2 che lo supportano \u00e8 molto esiguo, da citare Ridge Racer V e Wipeout Fusion, infatti col tempo l'interesse verso questo accessorio cal\u00f2.\nLongevit\u00e0 a lungo termine.\nLa complessit\u00e0 del meccanismo e l'utilizzo di plastica morbida al centro dello sterzo suggerisce che l'utilizzo ha un ruolo decisivo nel suo deterioramento.\nSi consiglia cura e sterzate non troppo brusche, in quanto \u00e8 ormai un pezzo per collezionisti.\nVarianti.\nEsiste una variante in nero pi\u00f9 sottile e comoda rispetto al neGcon finora conosciuto; uscita solo per il mercato nipponico, prevede un tasto \"Start\" identico allo standard e cambiano le colorazioni dei tasti."}
{"id": "1194965", "revid": "86599", "url": "https://it.wikipedia.org/wiki?curid=1194965", "title": "Florenskij", "text": ""}
{"id": "1194980", "revid": "88740", "url": "https://it.wikipedia.org/wiki?curid=1194980", "title": "Agdenes", "text": "Agdenes \u00e8 un ex comune norvegese della contea di S\u00f8r-Tr\u00f8ndelag. Dal 1\u00ba gennaio 2020 \u00e8 stato unito ai comuni di Meldal e Orkdal per formare il comune di Orkland."}
{"id": "1194986", "revid": "110157", "url": "https://it.wikipedia.org/wiki?curid=1194986", "title": "Bjugn", "text": "Bjugn \u00e8 un ex comune norvegese della contea di S\u00f8r-Tr\u00f8ndelag. Dal 1\u00ba gennaio 2020 \u00e8 stato unito al comune di \u00d8rland."}
{"id": "1194988", "revid": "287204", "url": "https://it.wikipedia.org/wiki?curid=1194988", "title": "Notteroy", "text": ""}
{"id": "1194989", "revid": "287204", "url": "https://it.wikipedia.org/wiki?curid=1194989", "title": "Tjome", "text": ""}
{"id": "1194990", "revid": "4252", "url": "https://it.wikipedia.org/wiki?curid=1194990", "title": "Ammazzaragni", "text": "Gli Ammazzaragni (\"Spider-Slayer\") sono una serie di robot immaginari, appositamente progettati e costruiti per dare la caccia all'Uomo Ragno. L'apparizione del primo di essi \u00e8 in \"The Amazing Spider-Man\" (vol. 1) n. 25 (giugno 1965), opera di Stan Lee (testi) e Steve Ditko (disegni).\nStoria.\nIl primo di essi fu progettato e costruito dal professor Spencer Smythe, un ingenuo inventore che aveva creduto agli editoriali avversi all'Uomo Ragno di J. Jonah Jameson sul Daily Bugle. Peter Parker, alias Uomo ragno, decise di accordarsi con Jameson, convincendolo che il Bugle avrebbe venduto un bel po' di copie in pi\u00f9 se avesse pubblicato foto del combattimento tra l'Uomo Ragno e il robot, e lo spinse a dare la possibilit\u00e0 a Smythe di presentare la sua invenzione.\nL'Uomo Ragno si accorse presto di aver fatto un grosso errore: il robot era un avversario temibile e lo intrappol\u00f2 con i suoi cavi d'acciaio. Ma aveva un punto debole nel suo pannello di controllo, che Parker riusc\u00ec a individuare e distruggere, liberandosi prima che Jameson e Smythe arrivassero sul posto.\nUmiliato dal suo fallimento, Smythe ritorn\u00f2 in laboratorio e costru\u00ec un nuovo Ammazzaragni con armi ancora pi\u00f9 micidiali e sensori pi\u00f9 sofisticati. Ma tra lui e Jameson esplose un forte litigio appena l'editore si accorse che il nuovo modello era progettato per uccidere l'Uomo Ragno piuttosto che per catturarlo. Tuttavia, Peter sconfisse con astuzia il robot, facendolo esplodere nel laboratorio di Smythe.\nOssessionato dal desiderio di sconfiggere l'Uomo Ragno lo scienziato continu\u00f2 a costruire Ammazzaragni sempre nuovi e pi\u00f9 potenti ma, alla fine, venne ucciso dalle sue stesse invenzioni, a causa dell'esposizione ai materiali radioattivi necessari al potenziamento dei suoi Ammazzaragni.\nIl primo robot.\nIl primo Ammazzaragni era piuttosto rudimentale e sferragliante, ma rappresentava lo stesso una formidabile minaccia per L'Uomo Ragno. La sua forma era quella di un umanoide tozzo, privo di braccia e con numerosi tentacoli che spuntavano direttamente dal torace.\nAmmazzaragni Mark II.\nCol passare degli anni Smythe miglior\u00f2 il progetto degli Ammazzaragni arrivando a costruire il Mark II. Anche questo robot non era comunque un problema per L'Uomo Ragno, che lo sconfisse velocemente.\nAmmazzaragni Mark III.\nNonostante Jameson fosse inizialmente contrario, si fece convincere da Smythe a finanziare l'Ammazzaragni Mark III, un robot di forma ragnesca in grado di sparare la sua tela artificiale.\nAmmazzaragni Mark IV.\nL'Ammazzaragni Mark IV era abbastanza spazioso da contenere anche un pilota umano. Pi\u00f9 veloce, forte e letale dei modelli precedenti il Mark IV riusc\u00ec a catturare l'Uomo Ragno, che per\u00f2 si liber\u00f2 e lo programm\u00f2 perch\u00e9 saltasse in aria davanti a Smythe.\nUn erede legittimo.\nDopo la morte del padre, Alistair Smythe cominci\u00f2 a costruire nuovi Ammazzaragni, accettando di lavorare con Kingpin per finanziare il suo progetto. Mettendo da parte gli antiquati robot usati dal padre, Alistair prefer\u00ec servirsi di modelli molto pi\u00f9 sofisticati. Progett\u00f2 cos\u00ec terrificanti Ammazzaragni, che attrezz\u00f2 con artigli affilatissimi, code velenose e zanne appuntite.\nL'ammazzaragni definitivo.\nPoich\u00e9 i robot venivano ripetutamente sconfitti dall'Uomo Ragno, Alistair decise di indossare una speciale armatura bio-organica che lo avrebbe protetto da qualsiasi colpo, aumentando inoltre la sua forza a livelli sovrumani. Nel tentativo di distruggere L'uomo Ragno, Alistair si trasform\u00f2 fisicamente nell'Ammazzaragni definitivo, credendosi capace di schiacciare l'Uomo Ragno, che per\u00f2 sopravvisse all'attacco, riuscendo finalmente a sconfiggere il nemico.\nDark Reign.\nJ.Jonah Jameson, diventato sindaco di New York, decide di istituire delle squadre anti-ragno, formate da poliziotti in armatura, usando il prototipo del primo ammazzaragni e il rilevatore. Durante lo scontro, l'Uomo Ragno riesce a trovare una bomba radioattiva piazzata dal Camaleonte e con l'aiuto degli agenti riesce a disinnescarla. In seguito, gli agenti capiscono che l'Uomo Ragno \u00e8 un eroe, quindi si dimettono e distruggono il rilevatore di ragni.\nLa vendetta dell'ammazzaragni.\nAlistair ritorna con l'ossessione di uccidere Jameson. Crea cos\u00ec un esercito di uomini-insetto partendo da gente che ha cattivi ricordi con Jonah, come Mac Gargan. Li dota inoltre di un senso di ragno.\nQuando l'Uomo Ragno e Max Modell riescono a inibire il senso di ragno delle sue creature, Smythe attacca direttamente e, nel tentativo di uccidere Jameson, trafigge sua moglie Marla. Viene quindi steso dall'Uomo Ragno e catturato.\nSuperior Spiderman: Senza via di fuga!\nNella saga a fumetti di The Superior Spider-Man, Alistair Smythe \u00e8 detenuto nella prigione di massima sicurezza, situata su un'isola, il \"Raft\", in attesa di essere ucciso secondo la pena di morte voluta a tutti i costi dal sindaco J. Jonah Jameson.\nIn \"Senza via di fuga\", l'Ammazzaragni tenta la fuga in qualsiasi modo, anche grazie all'aiuto dello Scorpione, di Boomerang e dell'Avvoltoio, ma fallisce nel suo tentativo e viene ucciso da Spider-Man (sotto il controllo di Otto Octavius).\nNella parte finale del fumetto, Smythe, cercando di trasferire la sua memoria nella testa di \"Peter Parker\", fallir\u00e0 e gli verr\u00e0 rivelato dal Dr. Octopus che questo procedimento lo aveva gi\u00e0 attuato lui: l'Ammazzaragni morir\u00e0 definitivamente pochi istanti dopo.\nVersione Ultimate.\nIn \"Ultimate Spider-Man\" sono stati costruiti dal Riparatore e hanno l'aspetto di robot umanoidi.\nAltri media.\nTelevisione.\nNella serie animata degli anni sessanta c'\u00e8 un episodio che \u00e8 un adattamento fedele della prima apparizione nei fumetti dell'Ammazzaragni, malgrado lo scienziato si chiami Henry Smythe.\nIn \"Spider-Man\" del 1994 gli Ammazzaragni vengono commissionati da Norman Osborn per dare la caccia all'Uomo Ragno. L'evoluzione della vicenda porta Alistair Smythe a lavorare per Kingpin. Non solo ricreer\u00e0 la versione \"Vedova Nera\" dell'Ammazzaragni ma sguinzaglier\u00e0 anche quelle \"Tarantula\" e \"Scorpione\". In questa rappresentazione i tre Ammazzaragni possono unirsi in una imponente macchina di distruzione. Successivamente Smythe costruir\u00e0 un altro Ammazzaragni di aspetto umanoide, armato pesantemente e comandato a distanza. A causa dei suoi ripetuti fallimenti Smythe verr\u00e0 punito venendo geneticamente trasformato egli stesso in un Ammazzaragni dal nuovo scienziato capo di Kingpin, Herbert Landon. In questa forma, oltre a recuperare l'uso delle gambe, Smythe \u00e8 incredibilmente forte e dotato di straordinarie capacit\u00e0 di recupero. Inoltre ha un paio di antenne che gli spuntano dalle spalle, che sparano entrambe raggi laser. In seguito si scopre che il padre di Alistair, Spencer, creduto morto \u00e8 ancora vivo e prigioniero di Kingpin; costui sperava di incolpare della presunta morte l'Uomo Ragno e avere Alistair al suo servizio. L'Uomo Ragno svela l'inganno e restituisce Spencer al figlio. Successivamente Alistair costruisce una serie di androidi che volano su alianti per Harry Osborn, per rovinare il matrimonio di Peter Parker e Mary Jane.\nVideogiochi.\nGli Ammazzaragni compaiono sia nel videogioco per SNES sia in quello per Sega Genesis, entrambi basati sulle serie animate. Compaiono anche nel gioco per Game Boy \"The Amazing Spider-Man 3: Invasion of the Spider-Slayers\".\nInoltre, nell'adattamento del videogioco di \"Spider-Man\", sono stati creati dalla Oscorp per dare la caccia all'Uomo Ragno ma finiscono invece per darla allo Scorpione. Hanno l'aspetto di ragni meccanici.\nNel videogioco \"The Amazing Spider-Man\", appare un robot simile agli Amazzaragni, chiamato S-bot, dove attacca New York."}
{"id": "1194991", "revid": "1444886", "url": "https://it.wikipedia.org/wiki?curid=1194991", "title": "Architettura neoromanica", "text": "L'architettura neoromanica \u00e8 stata una tendenza artistica, (all'interno di una pi\u00f9 vasta tendenza revivalista) in voga tra il 1840 ed i primi anni del Novecento, ispirata allo stile romanico dei secoli XI e XII.\nCaratteristiche.\nIn architettura, caratteristiche peculiari di questo ritorno sono archi a tutto sesto e finestre ad arco; si tratta di elementi inseriti in schemi compositivi derivati, o addirittura copiati, dallo stile medievale.\nTuttavia gli edifici neoromanici sono caratterizzati da una coerenza stilistica in forte contrasto con i modelli del passato: infatti nel Medioevo le architetture erano soggette ad interruzioni e ripensamenti.\nIn alcuni casi gli elementi ripresi dall'architettura romanica sono uniti a dettagli gotici, bizantini ecc..\nEsempi.\nAnalogamente alla Francia, dove oper\u00f2 Eug\u00e8ne Viollet-le-Duc, in Italia il neoromanico interess\u00f2 soprattutto il restauro di edifici gi\u00e0 esistenti, con la ricostruzione delle facciate di numerose chiese (ad esempio per la chiesa di San Babila e quella di Sant'Eufemia a Milano, o la facciata della Cattedrale di Cagliari); non mancano costruzioni \"ex novo\" come il Museo civico di Storia Naturale di Milano, progettato da Giovanni Ceruti nel 1893, il Duomo di Reggio Calabria e quello di Palmi ricostruiti dopo il terremoto del 1908.\nI progettisti pi\u00f9 rappresentativi furono V. de Castro, Pietro Selvatico e Camillo Boito. Esempi di tardo ricorso allo stile romanico, anche se il pi\u00f9 delle volte misto ad altri elementi, si ritrovano anche nel ventennio fascista (cattedrale di Tripoli, cattedrale di Asmara, cattedrale di Pescara).\nElementi neoromanici si possono riconoscere anche nell'opera di Hendrik Petrus Berlage, Louis Sullivan ed altri progettisti cosiddetti \"protorazionalisti\".\nRundbogenstil.\nUna particolare manifestazione di questa tendenza revivalista fu il Rundbogenstil, che si svilupp\u00f2 nei land della Germania nel XIX secolo. Lo stile nacque per l'impegno di alcuni architetti tedeschi, fra tutti Heinrich H\u00fcbsch, che ricercavano uno stile di architettura nazionale. In Italia si ebbero alcuni esempi nelle province appartenenti all'Impero austro-ungarico; tra gli architetti va ricordato il goriziano Leopoldo de Claricini. Questa manifestazione nacque in opposizione al neogotico.\nRichardsonian Romanesque.\nLo stile neoromanico si diffuse anche negli Stati Uniti, dove si svilupp\u00f2 quello che fu denominato Richardsonian Romanesque, in onore dell'architetto pi\u00f9 rappresentativo della tendenza: Henry Hobson Richardson. Questi era stato il progettista della Trinity Church a Boston (1872\u201377), e che costru\u00ec molti edifici rappresentativi (tribunali, edifici sacri, biblioteche ed edifici universitari)."}
{"id": "1194992", "revid": "287204", "url": "https://it.wikipedia.org/wiki?curid=1194992", "title": "Tonsberg", "text": ""}
{"id": "1194994", "revid": "2158354", "url": "https://it.wikipedia.org/wiki?curid=1194994", "title": "Scaletta", "text": "La scaletta \u00e8 una delle fasi intermedie tra la stesura di un soggetto cinematografico e la sceneggiatura.\nCaratteristiche.\nConsiste nell'elenco ordinato e nella descrizione essenziale delle singole scene della storia. Solitamente essa segue la scrittura del trattamento, ma non sono esclusi casi in cui essa lo preceda o lo sostituisca del tutto, a seconda del metodo di lavoro dell'autore.\nLa scaletta \u00e8 un supporto importante per un'elaborazione coerente della sceneggiatura.\nTerminologia.\nIl termine \u00e8 stato adottato, negli anni settanta, per indicare l'elenco dei brani musicali da trasmettere in un determinato programma radiofonico e, successivamente, anche per definire il previsto susseguirsi degli avvenimenti che costituiscono uno spettacolo televisivo di intrattenimento e variet\u00e0."}
{"id": "1195001", "revid": "110157", "url": "https://it.wikipedia.org/wiki?curid=1195001", "title": "Universit\u00e0 di Notre Dame", "text": "L'Universit\u00e0 di Notre Dame (in inglese: \"University of Notre Dame\") \u00e8 un'istituzione cattolica statunitense situata presso South Bend, Indiana. Fondata nel 1842 - durante la Presidenza di John Tyler - da Padre Edward Sorin, sacerdote francese della Congregazione di Santa Croce, il nome ufficiale della scuola \u00e8 \"The University of Notre Dame du Lac\". Il campus universitario copre un'area di circa 5\u00a0km\u00b2, e contiene al suo interno due laghi e 143 edifici. L'universit\u00e0 \u00e8 considerata uno dei college pi\u00f9 prestigiosi, ambiti e selettivi degli Stati Uniti.\nLa University of Notre Dame finanzia inoltre la rivista accademica peer-reviewed \"Journal of Philosophical Research\".\nStoria.\nNel 1842 il vescovo di Vincennes C\u00e9lestine Guynemer de la Hailandi\u00e8re accord\u00f2 al presbitero francese della Congregazione di Santa Croce Edward Sorin 524 acri terra, antica sede di un villaggio Potawatomi, con la condizione di costruirvici un'universit\u00e0 entro due anni. Sorin arriv\u00f2 sull'appezzamento, insieme ad altri sette confratelli dalla Francia e dall'Irlanda, il 26 novembre 1842; qui cominci\u00f2 a tenere le lezioni nella vecchia cappella in legno utilizzata precedentemente dal prete cattolico Stephen Badin, eretta nelle vicinanze della sponda meridionale del lago Saint Mary e, per questa, conosciuta come chiesa \"S.te-Marie-des-Lacs\" (Santa Maria del lago). Presto furono eretti edifici addizionali inclusi il vecchio college, la prima chiesa e il primo edificio principale. Iniziata come scuola primaria e secondaria, dopo due anni ottenne ufficialmente dallo stato dell'Indiana la nomina di Universit\u00e0 il giorno 15 gennaio 1844. Originariamente un istituto solamente maschile, nel 1844 fu affiancato dall'istituto femminile Saint Mary's College, diretto dalla sorelle della Congregazione della Santa Croce.\nCon il tempo il numero degli studenti aument\u00f2 e nel 1849 fu conferita la prima laurea. Di presidente in presidente, vennero offerti nuovi programmi didattici ed edificati nuovi edifici dove ospitarli. L'edificio principale costruito all'arrivo di Padre Sorin fu sostituito da uno pi\u00f9 grande nel 1865, che ospitava gli edifici amministrativi, le aule, i dormitori e la mensa. Nel 1873, Padre Lemonnier diede avvio alla ricca collezione bibliotecaria che nel 1879 ospitava gi\u00e0 dieci mila volumi.\nNell'aprile del 1879 un terribile incendio rase al suole l'edificio principale, che fu ricostruito immediatamente in tempo per l'anno accademico successivo. La biblioteca, anch'essa andata distrutta, fu presto ristabilita e rimase nell'edificio principale gli anni a venire. Fu costruito un teatro, Washington Hall, che ospitava spettacoli e concerti organizzati dalla scuola. Nel 1880 venne istituito un programma didattico scientifico e vene costruito un edificio appostio, il Science Hall. Nel 1890 vennero costruiti i primi dormitori per ovviare all'aumento del numero di studenti.\nSport.\nI \"Fighting Irish\" (il nome con cui sono note le squadre sportive dell'Universit\u00e0 di Notre Dame) fanno parte della NCAA Division I, sono stati per anni la pi\u00f9 famosa squadra indipendente, ma da circa un decennio sono affiliati alla prestigiosa Atlantic Coast Conference.\nFootball americano.\nIl football americano \u00e8 da sempre lo sport simbolo a Notre Dame, 11 sono i titoli nazionali conquistati in questo sport. La prima partita venne giocata nel 1887. Le partite interne vengono giocate nel Notre Dame Stadium che si trova all'interno del campus, lo stadio ha una capacit\u00e0 di oltre 80.000 posti a sedere. Dal 1966 su 240 incontri disputati in 241 occasioni si \u00e8 avuto il tutto esaurito.\nPallacanestro.\nIl basket \u00e8 sempre stato uno sport minore a Notre Dame, nonostante l'Indiana sia considerato uno degli stati in cui la pallacanestro \u00e8 pi\u00f9 popolare. Unico acuto della storia del prestigioso ateneo di South Bend fu la Final Four raggiunta nel 1978. I Fighting Irish hanno ottenuto ben 34 volte la qualificazione al torneo NCAA."}
{"id": "1195002", "revid": "228587", "url": "https://it.wikipedia.org/wiki?curid=1195002", "title": "Comune distrettuale di Ignalina", "text": "Il comune distrettuale di Ignalina \u00e8 uno dei 60 comuni della Lituania, situato nella regione dell'Auk\u0161taitija al confine con la Bielorussia.\nParte del parco nazionale dell'Auk\u0161taitija rientra in quest\u2019areale.\nAmministrazione.\nCentri principali.\nCos\u00ec si configura la ripartizione dei distretti: \nGli insediamenti dalle dimensioni maggiori (2014): \nSeni\u016bnijos.\nIl comune distrettuale di Ignalina \u00e8 formato da 12 \"seni\u016bnijos\". La principale \u00e8 quella di Ignalina:"}
{"id": "1195004", "revid": "196390", "url": "https://it.wikipedia.org/wiki?curid=1195004", "title": "Notre Dame Fighting Irish", "text": ""}
{"id": "1195005", "revid": "1305772", "url": "https://it.wikipedia.org/wiki?curid=1195005", "title": "Marquette", "text": ""}
{"id": "1195006", "revid": "228587", "url": "https://it.wikipedia.org/wiki?curid=1195006", "title": "Tampax", "text": ""}
{"id": "1195008", "revid": "110157", "url": "https://it.wikipedia.org/wiki?curid=1195008", "title": "Comune distrettuale di Kupi\u0161kis", "text": "Il comune distrettuale di Kupi\u0161kis \u00e8 uno dei 60 comuni della Lituania, situato nella regione dell'Auk\u0161taitija."}
{"id": "1195016", "revid": "486946", "url": "https://it.wikipedia.org/wiki?curid=1195016", "title": "Stazione Syowa", "text": ""}
{"id": "1195019", "revid": "33751", "url": "https://it.wikipedia.org/wiki?curid=1195019", "title": "Nawaf Al Temyat", "text": ""}
{"id": "1195020", "revid": "72396", "url": "https://it.wikipedia.org/wiki?curid=1195020", "title": "Societ\u00e0 Sportiva Paganese", "text": ""}
{"id": "1195025", "revid": "48344", "url": "https://it.wikipedia.org/wiki?curid=1195025", "title": "Derby della Mole", "text": ""}
{"id": "1195029", "revid": "1543377", "url": "https://it.wikipedia.org/wiki?curid=1195029", "title": "Aston Martin Lagonda", "text": "L'Aston Martin Lagonda \u00e8 un'automobile prodotta dal 1976 al 1989 dalla casa automobilistica inglese Aston Martin.\nLa genesi.\nAll'inizio degli anni settanta la casa inglese sentiva la necessit\u00e0 di svecchiare la propria immagine di costruttore artigianale, di prodotti tradizionali e conservatori, per quanto esclusivi. Inoltre, era in crisi finanziaria e proprio grazie ai cospicui incassi dopo la presentazione del modello pot\u00e9 risollevarsi.\nCol prototipo \"Bull Dog\" di quel periodo, una grossa sportiva infarcita di elettronica, l'Aston Martin aveva dato sfoggio della propria capacit\u00e0 tecnica, occorreva per\u00f2 tradurre questa \"show car\" in qualcosa di concreto.\nPartendo dal pianale allungato (nel passo) della AM V8, venne sviluppata una grossa berlina 4 porte dalla linea moderna, caratterizzata dall'ampia diffusione dell'elettronica per la gestione del cambio automatico e delle funzioni di bordo (strumentazione, climatizzatore, televisore a colori, impianto audio).\nLa meccanica rimaneva quella della coup\u00e9, incluso il V8 di 5340 cm\u00b3 bialbero alimentato da 4 carburatori da 320 CV, ma a stupire era l'estetica futurista della vettura (opera di William Towns), condizionata dalle difficolt\u00e0 tecniche di lavorazione (era difficile realizzare bombature e parti concave) del materiale in cui era realizzata: l'alluminio.\nPresentata al pubblico rispolverando il nome di \"Lagonda\" (vecchio marchio di berline di lusso acquisito dalla casa di Newport Pagnell nel 1947) il 12 ottobre del 1976, la nuova berlina suscit\u00f2 scalpore per la linea, per la modernit\u00e0 degli interni (comunque rifiniti con materiali di lusso, come pelle Connolly e legno pregiato) e per la sofisticatezza tecnica: sfiorando dei pulsanti montati accanto al volante con sensori, tecnica adottata per l'impianto Hi-Fi, il televisore, i comandi del climatizzatore e tutti i pulsanti funzionali. La strumentazione disponeva di indicazioni a LED e monitor.\nLe soluzioni avveniristiche non incontrarono il grande favore del pubblico in Europa n\u00e9 negli Stati Uniti (dove la commercializzazione inizi\u00f2 nel 1982), che preferiva vetture pi\u00f9 classiche, ma ebbero un buon riscontro in Medio Oriente, che divenne il principale mercato d'esportazione. C'erano inoltre alcuni problemi all'impianto elettrico: la strumentazione funzionava male, i fari a scatto si bloccavano e i componenti del cruscotto digitale con visualizzatore a cristalli liquidi si guastavano regolarmente. Inoltre la ruggine aggrediva i pannelli del pavimento.\nL'evoluzione.\nNel corso della sua lunga carriera la \"Lagonda\" sub\u00ec parecchi affinamenti. Nel 1984 la strumentazione, che s'arricch\u00ec di un \"infocenter\" multilingua, divenne a tubo catodico anzich\u00e9 a led, mentre sulle portiere posteriori comparve un piccolo deflettore fisso.\nL'anno successivo, per ridurre le emissioni inquinanti, i carburatori vennero rimpiazzati da un impianto di iniezione elettronica Weber-Marelli: la potenza scese a 306 CV.\nNel 1987 la grossa berlina inglese venne sottoposta ad un restyling che coinvolse il muso (reso pi\u00f9 dolce), la coda (nuovi gruppi ottici), la fiancata (resa pi\u00f9 liscia dall'eliminazione dell'incavatura laterale) e gli interni con una nuova plancia. L'opera futurista di Towns venne, con queste modifiche, parzialmente snaturata.\nLa produzione cess\u00f2 nel 1989, con la produzione totale di 645 esemplari.\nCuriosit\u00e0.\nIl modello, suo malgrado, compare in molte delle classifiche delle peggiori vetture di sempre: Bloomberg Businessweek la cita nelle lista delle 50 auto pi\u00f9 brutte degli ultimi 50 anni e \"Time\" nella sua \"Le peggiori 50 auto di sempre\", descrivendola come una \"catastrofe meccanica con un'elettronica che sarebbe stata imponente se solo avesse funzionato\"."}
{"id": "1195034", "revid": "1543377", "url": "https://it.wikipedia.org/wiki?curid=1195034", "title": "Ettore Calvelli", "text": "Biografia.\nFrequent\u00f2 a Milano la \"Scuola Superiore degli Artefici di Brera\", dove insegn\u00f2 poi per 30 anni; insegn\u00f2 anche per 15 anni al \"Liceo Artistico delle Orsoline di S. Carlo\".Ha lavorato in prevalenza a Milano dedicandosi all'attivit\u00e0 di bronzista. \n\u00c8 stato invitato, gi\u00e0 all'et\u00e0 di ventotto anni, alla Biennale di Venezia, alla quale ha partecipato per ben sei edizioni. \nHa esposto anche alle Quadriennali di Roma.\nNel 1946 esegue ed espone all'Angelicum \"La Madonna del mantello\" (oggi nel Seminario di Brescia). \u00c8 presente con le sue medaglie ed i suoi pannelli di bronzo non solo in collezioni private, ma anche in vari musei, tra cui i Musei Vaticani di Arte Contemporanea (con ventisei opere), la C\u00e0 Pesaro a Venezia e il Museo d'Arte Sacra dei Contemporanei di Villa Clerici a Milano (circa cento opere).Dodici sue medaglie \"dantesche\", gi\u00e0 esposte alla Biennale di Ravenna, si trovano nel Museo d'Arte Sacra di Venezia, altre medaglie sono al Museo Ricci Oddi di Piacenza.\nLa Zecca dello Stato ha distribuito sue opere, mentre la FAO ha coniato sei sue medaglie ufficiali dedicate al mito di Cerere e ne ospita 42 all'ingresso della sede mondiale di Roma.Altri importanti lavori si trovano nel convento francescano del Tonale (50 medaglie); un medagliere dedicato al \"Cantico delle creature\" \u00e8 nel coro nuovo del monastero dell'isola di San Francesco del Deserto nella laguna veneta; nella chiesa di Poia si trovano 120 medaglie inserite nelle porte. Altri lavori sono nel Museo Parrocchiale di Ponte di Legno, del quale lo stesso artista \u00e8 stato direttore.\nNel 1976 ha modellato quattro medaglie per l'ONU, mentre nel 1960 \u00e8 stato incaricato dell'esecuzione della Coppa campioni d'Italia.Nel 1978 \u00e8 stato nominato Accademico Pontificio.\nNegli ultimi tempi decide di trasferirsi definitivamente a Ponte di Legno, dove peraltro gi\u00e0 aveva uno studio.Muore a Ponte di Legno il 5 gennaio 1997."}
{"id": "1195037", "revid": "1372005", "url": "https://it.wikipedia.org/wiki?curid=1195037", "title": "Leopoldo VI di Babenberg", "text": "Biografia.\nLeopoldo era il figlio minore del duca Leopoldo V e Elena d'Ungheria. In contravvenzione alle norme prescritte dal patto di Georgenberg, i territori dei Babenberg vennero divisi alla morte di Leopoldo V: al fratello maggiore di Leopoldo, Federico I, venne affidato il ducato d'Austria (corrispondente alla moderna Austria Inferiore ed alla parte est dell'Austria Superiore), mentre Leopoldo stesso divenne duca di Stiria. Entrambi i ducati vennero riunificati quando Federico mor\u00ec, dopo solo quattro anni di regno.\nLeopoldo VI prese parte a due crociate, quella contro gli albigesi nel 1212 e la fallimentare Quinta Crociata dal 1217 al 1221, e - come i suoi predecessori - tent\u00f2 di arricchire le proprie terre con la fondazione di nuovi monasteri. La sua pi\u00f9 importante fondazione fu quella di Lilienfeld nella Valle del Traisen, dove venne sepolto alla sua morte. Prima di ci\u00f2, egli support\u00f2 l'Ordine Mendicante dei Francescani e i Domenicani. Egli elev\u00f2 Enns allo status di citt\u00e0 nel 1212 e Vienna nel 1221.\nSotto il regno di Leopoldo, l'architettura gotica si diffuse in Austria - la \"Cappella Speciosa\" nella sua residenza estiva di Klosterneuburg \u00e8 conosciuta per essere il primo monumento dell'area danubiana ad essere stato interessato da questo stile - una sua ricostruzione \u00e8 possibile ammirarla oggi nei giardini di Laxenburg. Inoltre si deve a lui l'erezione della chiesa di San Michele a Vienna, tra il 1219 e il 1221.\nL'Austria dei Babenberg raggiunse lo zenit sotto il regno di Leopoldo VI. L'evidenza di questo \u00e8 data dal suo matrimonio con la principessa bizantina Teodora Angelina e la sua importanza nella mediazione tra Federico II e il Papa Gregorio IX, alla quale stava lavorando quando la morte lo colse.\nLa corte di Leopoldo \u00e8 conosciuta come un centro di numerosi artisti come Walther von der Vogelweide, Neidhart von Reuental e Ulrich von Liechtenstein. Inoltre, secondo recenti studi, la saga dell'Anello dei Nibelunghi (ripresa poi da Richard Wagner in una sua celebre opera) sarebbe stata scritta nel periodo del suo regno ed alla sua corte.\nLeopoldo mor\u00ec a San Germano nel 1230.\nMatrimonio ed eredi.\nDal matrimonio con Teodora Angelina nacquero i seguenti figli:"}
{"id": "1195040", "revid": "677779", "url": "https://it.wikipedia.org/wiki?curid=1195040", "title": "Black Tom Cassidy", "text": "\"Black Tom\" Cassidy il cui vero nome \u00e8 Thomas Samuel Eamon Cassidy, \u00e8 un personaggio dei fumetti creato da Chris Claremont (testi) e Dave Cockrum (disegni) nel 1976, pubblicato dalla Marvel Comics. Fece una prima apparizione nell'ombra in \"The Uncanny X-Men\" (vol. 1) n. 99 (giugno 1976), per poi entrare in scena compiutamente in \"The Uncanny X-Men\" (vol. 1) n. 101 (ottobre 1976). \u00c8 un supercriminale e nemico degli X-Men.\n\u00c8 un mutante in grado di emettere dalle mani raggi di calore intensissimo e ultimamente di manipolare la vita e la struttura vegetale. \u00c8 la pecora nera di un'altolocata famiglia irlandese nonch\u00e9 rivale e nemico del cugino Sean Cassidy (Banshee). \u00c8 inoltre l'unico amico di Fenomeno e suo complice abituale.\nBiografia del personaggio.\nAffari di famiglia.\nBlack Tom nacque a Dublino e divenne nel tempo l'arcinemico del cugino Sean, il Banshee membro degli X-Men. Il suo principale potere consiste nella generazione di raggi concussivi attraverso oggetti legnosi. La causa della rivalit\u00e0 fra i due consiste sia nella vincita al gioco dei dadi da parte di Sean della propriet\u00e0 immobiliare Cassidy Keep e della fortuna di famiglia che nella rivalit\u00e0 per la conquista dell'affetto di Maeve Rourke, che in seguito spos\u00f2 Sean.\nMentre Sean era lontano a lavorare per conto dell'Interpol, Maeve diede alla luce la loro bambina, e successivamente mor\u00ec per colpa di un'esplosione causata dall'IRA. Non avendo modo di contattare Sean, Tom si prese cura della piccola Theresa.\nTornato in Irlanda, Sean apprese della morte della moglie e sfog\u00f2 la propria ira contro il cugino, riuscendo con il proprio potere sonico a rompergli entrambe le gambe e non dando modo a questi di rivelargli dell'esistenza della figlia. Durante la convalescenza Tom giur\u00f2 di vendicarsi del cugino e di non rivelargli l'esistenza di Theresa.\nCattivi uniti.\nPi\u00f9 tardi Black Tom cominci\u00f2 la propria carriera di criminale e fu arrestato. In prigione conobbe e strinse amicizia con il Fenomeno ed i due cominciarono a lavorare insieme. I due attirarono ed imprigionarono Banshee e gli X-Men a Cassidy Keep. Tuttavia Black Tom fu sconfitto dal cugino, e successivamente assold\u00f2 Arcade per uccidere gli X-Men.\nIn missione a San Francisco assieme al Fenomeno e Theresa (adesso complice con il nome di Syrin), Black Tom incontr\u00f2 la prima Donna Ragno ed alcuni X-Men. Il successivo scontro si risolse con la sua temporanea cattura. Durante questo periodo, scrisse una lettera di redenzione al cugino nella quale gli rivelava l'esistenza di sua figlia. Gli X-Men partirono cos\u00ec alla volta di Cassidy Keep, dove recuperarono Theresa; portata allo Xavier Institute la fecero riunire al padre.\nDopo aver condiviso, in un crossover tra gli X-Men e l'Uomo Ragno, i poteri del Fenomeno grazie al \"Rubino di Cyttorak\", Tom combatt\u00e9 contro Siryn ed il gruppo di X-Force. Nello stesso scontro, Cable gli spar\u00f2 costringendolo a fuggire.\nMutazione secondaria.\nGravemente ferito, Tom fu portato in Francia dove i medici gli iniettarono un composto vegetale che lo cur\u00f2 e gli permise di emettere raggi concussivi direttamente dai pugni. Sfortunatamente, il composto infett\u00f2 l'intero corpo di Tom, trasformandolo a poco a poco in un vegetale. Solamente il sangue (con annesso fattore di guarigione) del mercenario Deadpool era in grado di impedire la completa mutazione. Tuttavia, il suo effetto era limitato nel tempo e l'infezione ricominci\u00f2, prendendo stavolta il sopravvento e trasformando il suo intero corpo in materia vegetale e rendendolo pazzo. Successivamente Tom torn\u00f2 in scena come membro dell'ultima formazione della Confraternita dei mutanti malvagi capitanata da Exodus. Credendo che il Fenomeno fosse passato dalla loro parte, organizzarono un attacco allo Xavier Institute che doveva concludersi con la distruzione dell'intera scuola, ma che invece si risolse nella sconfitta della nuova Confraternita. Tutto ci\u00f2 fu reso possibile grazie al doppio-gioco del Fenomeno, che influenzato positivamente dal giovane Sammy Par\u00e9 (morto durante lo scontro per mano di Tom) riusc\u00ec ad impedire la distruzione totale dell'edificio. Durante lo scontro, per salvare Rogue, mor\u00ec anche Marylin, la cuoca della scuola. Malgrado i loro sforzi, gli X-Men non riuscirono a sconfiggere Tom, che grazie alla sua mutazione secondaria, inviava la propria coscienza in qualsiasi vegetale presente nell'ambiente circostante, facendo in modo che la sua mente e il suo corpo fossero sempre separati. In ultimo, Xorn, utilizz\u00f2 la propria testa-stella per risucchiare Black Tom, Exodus, Mammomax e Valanga in un'altra dimensione assieme al Fenomeno e Nocturne, sacrificatisi per non permettere loro di fuggire via.\nRisveglio post M-Day.\nDopo gli eventi dell\"M-Day\"Tom si risvegli\u00f2 con i suoi poteri originali intatti e senza la mutazione secondaria. L'organizzazione \"Black Air\" lo assold\u00f2 per uccidere i membri dell'ultima formazione di Excalibur, fra i quali il Fenomeno. Durante lo scontro i due si confrontarono sulla morte di Sammy.\nNel 2007 \u00e8 comparso sul numero 209 dell'edizione italiana di \"Wolverine\" (Panini Comics) contro la nuova formazione di Excalibur.\nPoteri e abilit\u00e0.\nOriginariamente, Black Tom possedeva l'abilit\u00e0 di generare e rilasciare raggi concussivi di forza e calore attraverso oggetti legnosi, ed era immune ai poteri del cugino Banshee. \u00c8 inoltre un ottimo combattente corpo-a-corpo, un maestro con le armi da taglio ed un ottimo stratega.\nSuccessivamente la sua fisiologia, morfologia e psicologia cambiarono facendolo diventare una sorta di organismo vegetale in grado di ripartire la propria coscienza in vari vegetali e di infettarli facendoli diventare parte del proprio corpo. Il processo di ripartizione della mente lo traumatizz\u00f2 a tal punto da renderlo mentalmente instabile.\nDopo l\"'M-Day\", perse la sua mutazione secondaria e la sua fisiologia originaria fu ripristinata cos\u00ec come i suoi poteri originali.\nAltre versioni.\nUltimate.\nNell'universo Ultimate, il nome Cassidy \u00e8 menzionato come quello dei proprietari del \"Rubino di Cyttorak\", depositato presso una delle filiali della Fenris Corporation.\nHouse of M.\nIn questa continuity, Tom \u00e8 un membro dei Genoshan Black Ops, una versione alternativa dei Marauders.\nAltri media.\nBlack Tom Cassidy appare, insieme al Fenomeno, nella serie animata degli \"X-Men\" degli anni novanta, come rapitore di Lilandra nella \"Saga di Fenice\". In questa rappresentazione Tom e Sean sono fratelli.\nCinema.\nInoltre nel 2018 \u00e8 l'antagonista minore del film \"Deadpool 2\", qui \u00e8 un mutante di cui i poteri non vengono mai mostrati a causa del fatto che indossa un collare che inibidisce i poteri ed \u00e8 un prigioniero nella Prigione di Ghiaccio, qui bullizza Deadpool e Russell approfittandosi dei loro collari che gli annullano i poteri, durante uno scontro tra Deadpool e Cable Black Tom Cassidy viene ucciso anche se accidentalmente da Cable che gli spara in faccia uccidendolo all'istante."}
{"id": "1195044", "revid": "1793900", "url": "https://it.wikipedia.org/wiki?curid=1195044", "title": "Universit\u00e0 di Pittsburgh", "text": "La University of Pittsburgh \u00e8 una universit\u00e0 pubblica fondata nel 1787 a Pittsburgh, Pennsylvania.\nLa scuola di medicina (University of Pittsburgh School of Medicine) ed il centro medico (University of Pittsburgh Medical Center) dell'universit\u00e0 sono conosciuti centri di trapianto di organi. Il centro medico contribuisce a dirigere l'Istituto mediterraneo per i trapianti e terapie ad alta specializzazione (ISMETT) di Palermo. L'universit\u00e0 \u00e8 anche nota per il suo grattacielo conosciuto come la Cattedrale di Apprendimento.\nRicerca biomedica.\nL'Universit\u00e0 di Pittsburgh \u00e8 un leader nella promozione della salute pubblica e per il suo ruolo nella ricerca biomedica. Jonas Salk ha creato un vaccino contro la polio alla Scuola di Medicina dell'Universit\u00e0 di Pittsburgh.\nSport.\nI Panthers fanno parte della NCAA Division I e sono da sempre affiliati all'Atlantic Coast Conference. \nFootball americano.\nI Pittsburgh Panthers sono famosi soprattutto per la squadra di football che \u00e8 stata campione NCAA per ben 9 volte, l'ultima delle quali nel 1976.\nPallacanestro.\nIn epoca pre torneo NCAA, i Pittsburgh Panthers sono stati riconosciuti campioni nazionali ben due volte: 1928 e 1930. Da quando esiste il torneo NCAA (1939), il miglior risultato raggiunto \u00e8 stata la Final Four conquistata nel 1941. In epoca pi\u00f9 recente, i Panthers hanno vinto 4 volte il torneo della Big East: 1981, 1982, 2003, 2008. Buoni i risultati ottenuti negli ultimi anni, con 10 qualificazioni consecutive al Torneo NCAA con 4 accessi alle Sweet Sixteen. "}
{"id": "1195047", "revid": "729019", "url": "https://it.wikipedia.org/wiki?curid=1195047", "title": "Castello di Hartheim", "text": "Il castello di Hartheim, in lingua tedesca \"Schloss Hartheim\", \u00e8 un castello situato ad Alkoven, in Austria, nei pressi della citt\u00e0 di Linz. \u00c8 noto per essere stato uno dei sei campi di sterminio, Vernichtungslager, dell'Aktion T4, il programma di \u00abeutanasia\u00bb nazionalsocialista.\nCostruito nel corso del XVII secolo su strutture preesistenti, il castello \u00e8 considerato una delle pi\u00f9 importanti fortezze rinascimentali dell'Austria. Nel 1898, il principe Camillo Heinrich di Starhemberg, don\u00f2 il castello alla Societ\u00e0 di mutua assistenza dell'Alta Austria (Ober\u00f6sterreichische Landeswohlt\u00e4tigkeitsverein) che, a partire dall'inizio del XX secolo e con l'aiuto di ulteriori donazioni, utilizz\u00f2 il castello come istituzione per cure e riabilitazioni psichiatriche. Dopo la seconda guerra mondiale, l'edificio venne riconvertito in appartamenti. Dal 1969, la camera a gas \u00e8 stata aperta ai visitatori. Il castello di Hartheim oggi \u00e8 un memoriale dedicato alle decine di migliaia di persone che vi persero la vita, assassinate dai nazisti.\nStoria fino al 1938.\nHartheim sorge all'interno del cosiddetto \"Bacino di Eferding\", che si sviluppa lungo il Danubio, da Ottensheim ad Aschach an der Donau. Su alcuni documenti del 1130 viene menzionata una famiglia di nome Hartheim, vassalli dei vescovi della diocesi di Passau in Baviera. Nel 1287 tre fratelli, Konrad, Peter e Heinrich von Hartheim, furono nominati proprietari del castello in base a un accordo di baratto con l'abbazia cistercense di Wilhering. Gi\u00e0 dal 1323 l'edificio pass\u00f2 ad un'altra famiglia e da allora cambi\u00f2 propriet\u00e0 diverse volte. Sino alla met\u00e0 del XIV secolo l'edificio era costituito da una sola torre e solo in seguito venne aggiunta una parte residenziale e venne circondato da una piccola muraglia con bastioni e fossati.\nIntorno al XVII secolo il castello di Hartheim divenne propriet\u00e0 della famiglia degli Aspen e fu probabilmente Jakob von Aspen che ordin\u00f2 la costruzione dell'attuale castello, costruito in stile rinascimentale e costituito da un edificio regolare di quattro lati con quattro torri angolari poligonali e una torre centrale pi\u00f9 alta: un castello di dimensioni piuttosto ridotte, molto simile a strutture che si trovano nelle sue vicinanze. Nel 1799 Georg Adam II, principe di Starhemberg, acquist\u00f2 il castello che rimase di propriet\u00e0 dei principi di Starhemberg per circa un secolo.\nDal 1896 inizi\u00f2 per\u00f2 il netto declino del castello; il principe Camillo Heinrich di Starhemberg fece rimuovere gli interni pregiati, tra cui porte e soffitti intarsiati, per installarli nella sua residenza a Eferding. Due anni dopo, l'edificio venne donato alla Societ\u00e0 di mutua assistenza dell'Alta Austria che utilizz\u00f2 il castello come \"istituto per ritardati e idioti\", secondo il linguaggio popolare dell'epoca: disabili fisici e mentali vennero accolti nel castello e curati da suore. Nei primi dieci anni del XX secolo vennero attuati importanti lavori di ristrutturazione e ampliamento della struttura, per meglio adattarla alle esigenze di cura.\nIl periodo nazista.\nA partire dal 1938, il castello venne confiscato dai nazisti per ragioni strategiche: Hartheim si trovava in una posizione isolata, vicino alla linea ferroviaria e non lontano dal lager di Mauthausen. Per questo, a partire dal 1940, il castello di Hartheim divenne una delle sei istituzioni dove fu perpetrato il programma nazista di \"eutanasia\" \"Aktion T4\": sotto il comando di Christian Wirth e in seguito di Franz Stangl e sotto la responsabilit\u00e0 medica di Rudolf Lonauer e Georg Renno vennero infatti soppresse decine di migliaia di persone affette da malformazioni, handicap fisici e psichiatrici o da malattie genetiche inguaribili, le cosiddette \"vite indegne di essere vissute\". Tra il maggio del 1940 e il settembre del 1941, durante i sedici mesi di durata ufficiale del programma T4, nel solo castello di Hartheim, definito allora anche come \"scuola di assassinio\", vennero uccise 18.269 persone, principalmente per inalazione di monossido di carbonio all'interno di una camera a gas. Dal settembre 1941, il \"programma eutanasia\" venne interrotto: la resistenza da parte dei parenti delle vittime, le posizioni della chiesa locale, le informazioni rivelate al grande pubblico dal programma della BBC in lingua tedesca e i volantini distribuiti dagli alleati contribuirono alla cessazione del programma \"Aktion T4\".\nHartheim raggiunse una particolare notoriet\u00e0 non solo perch\u00e9 fu il luogo dove vennero uccisi pi\u00f9 disabili durante il T4, ma anche perch\u00e9 in seguito divenne parte dell\"'Aktion 14f13\", un programma del Terzo Reich per l'eliminazione dei prigionieri provenienti dai vicini campi di concentramento e dichiarati inadatti o non pi\u00f9 idonei al duro lavoro dei campi. Il programma 14f13 si abbatt\u00e9 quindi su persone ammalate, ferite o anziane, ma non solo: vennero dichiarati \"malati\" anche gli oppositori politici, i comunisti e i \"fanatici polacchi\". Anche durante il programma \"Aktion 14f13\", Hartheim fu il luogo dove venne assassinato il maggior numero di prigionieri, circa 12.000, provenienti dai campi di Mauthausen, Gusen, Dachau, Ravensbr\u00fcck e da altre localit\u00e0. Tra il 1940 e il 1944 vennero quindi assassinate ad Hartheim circa 30.000 persone, di questi oltre 300 furono gli italiani.\nDal novembre 1944 cominci\u00f2 lo smantellamento degli impianti di sterminio presenti nel castello, vennero distrutte la camera a gas, le attrezzature del crematorio, il cosiddetto \"mulino delle ossa\" e ogni altra testimonianza che potesse rivelare le atrocit\u00e0 commesse. Dal gennaio 1945 cominciarono a rientrare le prime suore di carit\u00e0 e dopo qualche settimana l'occupazione nazista del castello di Hartheim cess\u00f2 definitivamente.\nDal secondo dopoguerra a oggi.\nSubito dopo la seconda guerra mondiale, il castello \u00e8 servito per accogliere i profughi, i rifugiati e gli orfani di guerra e nel 1948 venne restituito alla Societ\u00e0 di mutua assistenza dell'Alta Austria insieme alle pertinenze agricole. Gli indelebili segni dell'orrore degli anni precedenti resero per\u00f2 impossibile continuare a lavorare con i disabili al castello. Dopo la devastante alluvione del Danubio del 1954, le vittime delle inondazioni del paese di Alkoven vennero ospitate presso il castello di Hartheim e da allora \u00e8 cominciata la trasformazione del castello in edificio residenziale dove vennero affittati trenta appartamenti.\nNel 1968, gli sforzi intrapresi dalla Societ\u00e0 di mutua assistenza dell'Alta Austria per ripristinare il lavoro con i disabili donarono i loro frutti: nelle vicinanze del castello venne costituito l\"'Hartheim Institut\" e ripresero le cure e le riabilitazioni per malati psichici. Ma la Societ\u00e0 di mutua assistenza dell'Alta Austria (oggi \"GSI Gesellschaft f\u00fcr soziale Initiativen\", Associazione per Iniziative Sociali) era consapevole del dovere civile di mantenere viva la memoria delle vittime del programma di eutanasia nazista e quindi, nel 1969, venne istituito il primo memoriale all'interno del castello e per la prima volta fu aperta al pubblico la camera a gas.\nNel corso degli anni successivi, crebbe la convinzione che continuare a utilizzare il castello come edificio residenziale fosse in contrasto con la particolare situazione e la recente storia del luogo. Su iniziativa avviata nel 1995 dalla \"Verein Schloss Hartheim\" (Associazione del Castello di Hartheim) e grazie a una decisione del 1997 dello stato dell'Alta Austria, il castello di Hartheim venne trasformato completamente in luogo culturale di apprendimento e memoria. Nel 1999 vennero costruiti degli appartamenti alternativi per gli inquilini e contemporaneamente partirono le opere di ristrutturazione e restauro del castello stesso. I lavori durarono sino al 2003 e interessarono anche le pertinenze del castello. I restauri furono possibili grazie alla \"Gemeinn\u00fctzige Schloss Hartheim GmbH\" (Organizzazione Non-profit per il Castello di Hartheim) e vennero finanziati dallo stato dell'Alta Austria e dal governo federale. Da allora, il castello di Hartheim \u00e8 un sito commemorativo dedicato alle migliaia di persone che furono assassinate in quel luogo dai nazisti. Ospita un memoriale e una mostra permanente sul tema del \"valore della vita\"."}
{"id": "1195048", "revid": "486946", "url": "https://it.wikipedia.org/wiki?curid=1195048", "title": "Satellite per telecomunicazioni", "text": ""}
{"id": "1195049", "revid": "110157", "url": "https://it.wikipedia.org/wiki?curid=1195049", "title": "Pinacoteca civica (Fermo)", "text": "La pinacoteca di Fermo \u00e8 un'istituzione civica classificata come media entit\u00e0, situata al secondo piano del palazzo dei Priori, in piazza del Popolo, a Fermo.\nLe sale.\nIl museo si sviluppa su di un solo piano; le cinque sale prendono il nome dalle opere che vi sono esposte:\nSala del Mappamondo.\nNel percorso museale della pinacoteca in Palazzo dei Priori \u00e8 compresa anche la visita alla sala del mappamondo, che costituisce il nucleo pi\u00f9 antico della Biblioteca Spezioli; \u00e8 questa l'antica Sala delle Commedie, risalente al 1688, voluta dal cardinale Decio Azzolini juniore (1623-1689), per sistemare i libri della sua biblioteca personale e quelli di Paolo Ruffo, nobile fermano.\nLa sala fu progettata e costruita da Adamo Sacripante, \u00e8 rivestita interamente in legno con una scaffalatura in noce e un soffitto a cassettoni in legno di abete.\nOltre ai libri appartenenti alla biblioteca, circa sedicimila volumi, prevalentemente del XVI secolo, provenienti in gran parte dalla donazione Romolo Spezioli (1705), medico fermano di fiducia della regina Cristina di Svezia a Roma, \u00e8 collocato anche il mappamondo disegnato dal cosmografo della Serenissima, l'abate Amanzio Moroncelli di Fabriano, nel 1713.\nLa struttura interna del globo, opera di Filippantonio Morrone (1652-1725), dottore in legge e arciprete di Fermo, \u00e8 lignea, con un asse in ferro, mentre all'esterno il rivestimento \u00e8 in carta reale di Fabriano. Il mappamondo, ritenuto dai competenti di una grande importanza scientifica, fu custodito nell'abitazione dei Conti Morrone Mozzi fino agli scorci del secolo XVIII. Giuseppe Ignazio Morrone Mozzi nel 1782 ne fece dono al Comune di Fermo, perch\u00e9 si esponesse nella pubblica Biblioteca. La Magistratura cittadina, con atto del 25 giugno di detto anno, deliberava di ringraziare il Morrone Mozzi del graditissimo e prezioso dono del \"celebre Mappamondo\" e provvedeva per il trasporto non facile dello stesso, dandone incarico all'Ingegnere Pietro Augustoni e destinando la somma di 25 scudi per le spese occorrenti."}
{"id": "1195052", "revid": "287204", "url": "https://it.wikipedia.org/wiki?curid=1195052", "title": "Sande (More og Romsdal)", "text": ""}
{"id": "1195056", "revid": "131011", "url": "https://it.wikipedia.org/wiki?curid=1195056", "title": "Contea di M\u00f8re og Romsdal", "text": ""}
{"id": "1195058", "revid": "49700443", "url": "https://it.wikipedia.org/wiki?curid=1195058", "title": "Corsica Express Seconda", "text": ""}
{"id": "1195063", "revid": "287204", "url": "https://it.wikipedia.org/wiki?curid=1195063", "title": "Sand\u00f8y", "text": "Sand\u00f8y \u00e8 un ex comune norvegese della contea di M\u00f8re og Romsdal. Dal 1\u00ba gennaio 2020 fa parte del comune di \u00c5lesund.\nIl centro amministrativo del comune era nel villaggio di Steinshamn, altri villaggi sono Ona e Myklebost.\nIl comune comprendeva diverse isole alla foce del Romsdalsfjord. "}
{"id": "1195073", "revid": "768068", "url": "https://it.wikipedia.org/wiki?curid=1195073", "title": "Cheronea", "text": "Cheronea () \u00e8 un ex comune della Grecia nella periferia della Grecia Centrale (unit\u00e0 periferica della Beozia) con 2.218 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Livadeia.\nSorge nei pressi di un'antica citt\u00e0 di cui oggi resta ben poco.\nGeografia fisica.\nLa citt\u00e0, identificata da Pausania con la \"Arne\" omerica (\"Iliade\", II, 507), era situata lungo una ripida collina tra il fiume Cefiso e il monte Thurion, sul confine con la Focide. In cima alla collina era situata l'antica rocca chiamata \u03a0\u03ad\u03c4\u03c1\u03b1\u03c7\u03bf\u03c2 \"P\u00e8trachos\". Il villaggio moderno corrispondente all'antica Cheronea, chiamato in lingua greca moderna \u039a\u03ac\u03c0\u03c1\u03b1\u03b9\u03bd\u03b1 (in lingua italiana: C\u00e0prena), \u00e8 bagnato dal fiume Cefiso e si trova a breve distanza dalla citt\u00e0 di Livadeia.\nStoria.\nCheronea non \u00e8 stata mai una grande citt\u00e0 dell'antica Grecia; la sua fama \u00e8 dovuta soprattutto al fatto che qui si combatterono due famose battaglie, nel 338 a.C. e nell'86 a.C.:\nIn epoca storica aveva una popolazione mista di Beoti e Focesi sottoposti politicamente alla citt\u00e0 di Orcomeno.\nCheronea prosper\u00f2 anche durante l'occupazione romana. Nel I secolo d.C. vi nacque Plutarco, il quale trascorse nella citt\u00e0 natale gli ultimi anni della sua vita. Ancora nel II secolo d.C. a Cheronea si conservava un mirabile scettro che si credeva fosse stato cesellato per Zeus da Efesto; da Zeus sarebbe poi passato, nell'ordine, ad Hermes, a Pelope, ad Atreo, a Tieste e infine ad Agamennone.\nCheronea fu completamente distrutta da un terremoto nel 551 d.C. Sul luogo sopravvivono scarne testimonianze archeologiche: alcune fortificazioni intorno all'acropoli e i resti di un teatro. Sulla tomba dei caduti del 338 a.C. si pu\u00f2 ammirare un gigantesco leone in marmo che ornava la tomba posta a ricordo dei soldati della Beozia morti combattendo contro Filippo."}
{"id": "1195077", "revid": "33751", "url": "https://it.wikipedia.org/wiki?curid=1195077", "title": "Campionato qatariota di calcio", "text": "Il campionato qatariota di calcio \u00e8 un insieme di tornei nazionali governati dalla Federazione calcistica del Qatar.\nStruttura.\nPromozioni/Retrocessioni.\nQatar Stars League.\nCampionato di prima divisione composto da 12 squadre.\nL'ultima classificata al termine della stagione retrocede in seconda divisione.\nIl 15 aprile 2009 la federazione calcistica nazionale ha annunciato che, a seguito di un ampliamento del numero delle squadre partecipanti da 10 a 12, per la stagione 2008/2009 non sarebbe stata applicata nessuna retrocessione.Al termine della stagione 2012/2013 la federazione calcistica nazionale ha ampliato ulteriormente il numero delle squadre da 12 a 14 squadre.\nSeconda Divisione.\nCampionato di seconda divisione composto da 8 squadre.\nLa prima classificata al termine della stagione viene promossa in prima divisione, non ci sono retrocessioni."}
{"id": "1195083", "revid": "916580", "url": "https://it.wikipedia.org/wiki?curid=1195083", "title": "Ornithorhynchidae", "text": "Gli Ornitorinchidi sono una famiglia di mammiferi ovipari appartenenti, assieme ai Tachiglossidi, all'ordine dei Monotremi e rappresentati da un'unica specie vivente: l'ornitorinco (\"Ornithorhynchus anatinus\").\nLa famiglia viene suddivisa in due generi, di cui uno conosciuto soltanto allo stato fossile:\nAltri due generi fossili molto antichi, \"Steropodon\" e \"Teinolophos\", anche se considerati filogeneticamente vicini alla famiglia, non rientrano al suo interno."}
{"id": "1195086", "revid": "174925", "url": "https://it.wikipedia.org/wiki?curid=1195086", "title": "Scorpione (mitologia)", "text": ""}
{"id": "1195088", "revid": "298229", "url": "https://it.wikipedia.org/wiki?curid=1195088", "title": "Qatar League", "text": ""}
{"id": "1195089", "revid": "14691", "url": "https://it.wikipedia.org/wiki?curid=1195089", "title": "Ornithorhyncus", "text": ""}
{"id": "1195090", "revid": "580197", "url": "https://it.wikipedia.org/wiki?curid=1195090", "title": "Koninklijke Sport Vereniging Roeselare", "text": "Il Koninklijke Sport Vereniging Roeselare (in fr. \"KSV Roulers\", \"Reale Associazione Calcistica Roeselare\" o \"Roulers\") \u00e8 un club calcistico belga di Roeselare (fr. Roulers).\nNella stagione 2019-2020 milita nella Division 1B, la seconda serie del campionato belga.\nStoria.\nL'S.K. Roeselare fu fondato il 21 luglio 1921 e venne registrato lo stesso anno alla Federcalcio belga (matricola n\u00b0 134). Nel 1999 lS.K. Roeselare\" e il \"K.F.C. Roeselare\" (registrato nel 1923, matricola n\u00b0 286) si unirono e mantennero la matricola n\u00b0 134, dando vita al K.S.V. Roeselare\"'.\nNel 2005 il Roeselare fu promosso in Jupiler League vincendo i play-off della Seconda Divisione.\nStatistiche.\nStatistiche nelle competizioni UEFA.\nTabella aggiornata alla fine della stagione 2018-2019.\nCollegamenti esterni.\n Sito ufficiale "}
{"id": "1195095", "revid": "1543377", "url": "https://it.wikipedia.org/wiki?curid=1195095", "title": "Nafna\u00feulur", "text": "Il Nafna\u00feulur \u00e8 un componimento poetico che tratta di molte cose, come ad esempio d\u00e8i, giganti, persone e oggetti. I poemi sono conservati nell'Edda in prosa dell'autore islandese Snorri Sturluson, ma si ritiene che tali componimenti siano stati aggiunti all'opera solo in un tempo successivo alla stesura della stessa e per questo non sono sempre stampate nelle moderne edizioni dell'Edda."}
{"id": "1195098", "revid": "287204", "url": "https://it.wikipedia.org/wiki?curid=1195098", "title": "Bombo", "text": ""}
{"id": "1195101", "revid": "486946", "url": "https://it.wikipedia.org/wiki?curid=1195101", "title": "University of Pittsburgh Panthers", "text": ""}
{"id": "1195102", "revid": "486946", "url": "https://it.wikipedia.org/wiki?curid=1195102", "title": "Pittsburgh Panthers", "text": ""}
{"id": "1195103", "revid": "125836841", "url": "https://it.wikipedia.org/wiki?curid=1195103", "title": "Al-Sadd Sports Club", "text": "LAl-Sadd Sports Club () \u00e8 una societ\u00e0 polisportiva di Doha, capitale del Qatar, nota soprattutto per la sua sezione calcistica, la cui squadra milita nella Qatar Stars League, la massima serie del campionato qatariota di calcio.\nNoto localmente con il soprannome di \"al-Zaim\" (\"il Capo\"), il club \u00e8 attivo nella pallamano, nella pallacanestro, nella pallavolo, nel tennistavolo, nel calcio a 5 e nell'atletica. \u00c8 la polisportiva pi\u00f9 titolata del paese, con 53 campionati vinti se si comprendono tutti gli sport. Nel 1988-1989 \u00e8 divenuto il primo club del mondo arabo a vincere la Coppa dei Campioni d'Asia. Tornato al successo nella competizione nel 2011, ha partecipato alla Coppa del mondo per club FIFA del 2011, dove ha chiuso al terzo posto, e, in qualit\u00e0 di squadra campione del paese ospitante la manifestazione, nel 2019, quando si \u00e8 classificato sesto.\nDisputa le partite casalinghe allo stadio Jassim bin Hamad di Doha (18.000 posti).\nStoria.\nL\"Al-Sadd Sports Club\" fu fondato il 21 ottobre 1969 da un gruppo di undici studenti di scuola superiore di Doha con il patrocinio del governo del Qatar. Il fondatore pi\u00f9 anziano aveva appena 17 anni d'et\u00e0. Quattro degli studenti si consultarono con lo sceicco Qassim bin Hamad Al-Thani, titolare del Ministero della giovent\u00f9 e dello sport qatariota, che approv\u00f2 la loro richiesta. Molti dei calciatori che inizialmente militarono nel club provenivano dell\"'Al Ahrar Sports Club\", una squadra scioltasi nella stagione 1966-1967. Il padre di uno dei fondatori, Hamad bin Mubarak Al Attiyah, ricopr\u00ec il ruolo di allenatore della squadra, che si allenava sul campo della scuola.\nLa vittoria del primo titolo nazionale risale alla stagione 1971-1972, anche se il campionato qatariota \u00e8 riconosciuto ufficialmente dall'annata seguente. Il primo campionato ufficiale vinto \u00e8 dunque quello del 1973-1974.\nInsieme con e , l'Al-Sadd domin\u00f2 la scena calcistica qatariota negli anni '70 e '80, vincendo molti campionati e Coppe dell'Emiro del Qatar. Youssef Saad, attaccante sudanese che militava nella squadra sin dalla sua fondazione, fu il primo calciatore professionista a giocare per l'Al-Sadd. Nel 1974, quattordici calciatori tra cui Mubarak Anber e Hassan Mattar e il tecnico Hassan Othman dell'Al-Esteqlal (poi divenuto ) furono trasferiti all'Al-Sadd in modo immediato, tra le proteste dell'Al-Esteqlal, ma all'epoca i trasferimenti dei calciatori non erano normati. Nel 1975 il club vinse la prima coppa, sconfiggendo l' per 4\u20133 sotto la guida di Hassan Osman, sollevando cos\u00ec la Coppa dell'Emiro del Qatar. I gol furono di Youssef Saad, autore di una doppietta, Ali Bahzad e Abdullah Zaini.\nL'Al-Sadd vinse per la prima volta la Coppa dello Sceicco Jassem nel 1977-1978, per poi ripetersi nel 1978-1979 e nel 1979-1980. La stagione 1978-1979 vide il club centrare il primo \"double\", vincendo titolo nazionale e coppa. Il \"double\" fu ottenuto anche nell'annata successiva.\nNel 1981-1982 l'Al-Sadd vinse ancora la Coppa dell'Emiro e la Coppa dello Sceicco Jassem, ancora una volta sotto la guida di Hassan Osman. In questo periodo Badr Bilal e Hassan Mattar, calciatori dell'Al-Sadd, si trovarono appaiati in vetta alla classifica dei cannonieri. La squadra stabil\u00ec un record per la Coppa dell'Emiro, sconfiggendo per 16-2 l'Al Shamal, la vittoria pi\u00f9 larga nella storia del torneo.\nNel 1987 and\u00f2 vicino alla vittoria del \"treble\", ma, dopo aver vinto campionato e Coppa dello Sceicco Jassem, perse per 2-0 contro l'Al-Ahly nla finale della Coppa dell'Emiro.\nL'Al-Sadd fu la prima squadra a giocare contro lo Cheadle Town al Park Road Stadium, sotto la guida di Jimmy Meadows nel 1982. Il club asiatico si impose per 4-1.\nNel 1988-1989 vinse la Coppa dei Campioni d'Asia, divenendo la prima squadra del mondo arabo a laurearsi Campione d'Asia. La finale, contro gli iracheni dell'Al-Rasheed fu vinta grazie alla regola dei gol fuori casa. La squadra vincitrice era in larga parte composta da giocatori qatarioti, eccetto il libanese Wassef Soufi e l'iraniano Amir Ghalenoii, che non parteciparono alla finale per via della guerra Iran-Iraq. L'annata d'oro dell'Al-Sadd fu impreziosita dalla vittoria della Coppa dello Sceicco Jassem e del campionato.\nDopo il conflitto iraniano-iracheno, il club di Doha fu il primo a sfidare un club iraniano, perdendo per 1-0 contro l' nel 1991, in un match di Coppa dei Campioni d'Asia. Negli anni '90 la squadra non riusc\u00ec a vincere mai il campionato, ma mise in bacheca la Coppa dell'Erede apparente e anche la Coppa dei Campioni del Golfo nel 1991.\nIl nuovo millennio segn\u00f2 l'inizio di una nuova fase per l'Al-Sadd, che tornl al successo nella Qatari League e nelle altre competizioni nazionali, la Coppa dell'Emiro e la Coppa dell'Erede apparente. Nel 2001 vinse titolo nazionale, coppa e Champions League araba.\nNel 2006, in un incontro di Coppa dello Sciecco Jassem, la squadra vinse per 21-0 contro il Muaither, facendo registrare la vittoria sinora pi\u00f9 larga della propria storia.\nNel 2007, sotto la guida dell'allenatore uruguaiano Jorge Fossati, la squadra centr\u00f2 una quaterna domestica, aggiudicandosi contestualmente il campionato e tutte e tre le coppe nazionali. Fu la prima squadra qatariota a riuscire nell'impresa, stabilendo anche una striscia record di 10 partite di campionato vinte consecutivamente. Nello stesso anno, prelevando l'argentino Mauro Z\u00e1rate dal V\u00e9lez Sarsfield per 22 milioni di dollari, la squadra concluse il trasferimento pi\u00f9 costoso nella storia del calcio qatariota.\nNel 2010 l'Al-Sadd divenne la seconda squadra a vincere la Qatar Stars Cup, battendo in finale l'Umm Salal.\nNel 2010 si apr\u00ec la seconda era Fossati, che riusc\u00ec a portare la squadra ai vertici del calcio asiatico. Per la squalifica delle squadre vietnamite, che non mandarono la documentazione richiesta per la partecipazione al torneo, l'Al-Sadd fu ammesso nei play-off della AFC Champions League 2011, dove super\u00f2 i siriani dell' per 5-0 e gli indiani del Dempo per 2-0, guadagnando l'accesso alla fase a gruppi. Da assoluti outsider, i qatarioti vinsero il girone con 2 vittorie e 4 pareggi in 6 partite, mettendosi davanti in classifica , e Pakhtakor. Eliminarono quindi agli ottavi i sauditi dell', battendoli per 1-0, e ai quarti di finale ebbero la meglio sugli iraniani del in modo controverso: dopo aver perso per 1-0 la gara di andata in trasferta e per 2-1 quella di ritorno in casa, la squadra di Doha present\u00f2 ricorso all'AFC perch\u00e9 gli avversari avevano schierato all'andata un calciatore squalificato, Rahman Ahmadi; la giustizia sportiva diede ragione all'Al-Sadd, cui fu assegnata la vittoria per 3-0 a tavolino e dunque il superamento del turno. In semifinale furono i sudcoreani del Suwon Samsung Bluewings a capitolare, sconfitti per 2-0 in casa propria all'andata e inutilmente vittoriosi in Qatar per 1-0 al ritorno. L'Al-Sadd giunse quindi in finale, dove il 5 novembre 2011 se la vide con lo Jeonbuk Hyundai Motors, altra squadra sudcoreana. Passati in svantaggio, i qatarioti ribaltarono il punteggio, ma si videro raggiungere sul pari per il definitivo 2-2 dopo i tempi supplementari. Ai tiri di rigore vinse l'Al-Sadd per 4-2, divenendo la prima squadra del mondo arabo ad aggiudicarsi la AFC Champions League.\nNel dicembre 2011 l'Al-Sadd prese parte alla Coppa del mondo per club FIFA. Eliminati dal , ottennero il terzo posto in seguito alla vittoria ai tiri di rigore contro i giapponesi del Kashiwa Reysol, dopo che la partita era terminata sullo 0-0.\nA Fossati subentr\u00f2 un ex centrocampista dell'Al-Sadd, il marocchino Hussein Amotta, nominato allenatore nel maggio 2012 dopo aver vestito la maglia della squadra per quattro stagioni, vincendo la classifica dei cannonieri del campionato dal 1997 al 2001. Amotta era gi\u00e0 nei quadri dirigenziali del club da tempo come direttore tecnico. Qualche giorno prima della nomina del marocchino, il club ufficializz\u00f2 l'ingaggio del noto calciatore spagnolo Ra\u00fal, svincolatosi dallo . Con nove vittorie nelle prime nove giornate, l'Al-Sadd stabil\u00ec un nuovo record per il campionato qatariota, battendo il precedente primato dell'Al-Gharafa (sette vittorie). Il titolo nazionale del 2012-2013 fu vinto senza particolari problemi, a cinque anni di distanza dal precedente successo. Seguirono un terzo e un secondo posto nelle due stagioni seguenti.\nNel maggio del 2015 il club concluse l'ingaggio della 35enne stella spagnola Xavi, giunta al termine della sua pluridecorata esperienza al . La stagione 2015-2016 fin\u00ec con il terzo posto in campionato. Il primo trofeo vinto con Xavi in squadra fu la Coppa del Qatar, ottenuta nell'aprile del 2017 battendo l' per 2-1 in finale. Di rilievo fu anche il cammino nell'AFC Champions League 2018, dove l'Al-Sadd raggiunse le semifinali, dove fu eliminato dagli iraniani del . Nel 2018-2019 fu rivinto il titolo nazionale; Xavi si ritir\u00f2 dall'attivit\u00e0 agonostica al termine di questa annata per assumere la guida tecnica della squadra.\nNel dicembre 2019 l'Al-Sadd prese parte alla Coppa del mondo per club FIFA in qualit\u00e0 di squadra campione nazionale del paese ospitante, il Qatar. Fu eliminato al secondo turno, battuto all'esordio dai messicani del , vittoriosi per 3-2, e chiuse la competizione all'ultimo posto, battuto per 6-2 dai campioni d'Africa dell' nell'incontro valevole per il quinto posto.\nStrutture.\nStadio.\nL'Al-Sadd disputa le partite casalinghe allo Stadio internazionale Khalifa, che pu\u00f2 contenere 48\u00a0000 spettatori. In precedenza giocava allo stadio Jassim bin Hamad, noto anche come stadio Al-Sadd, capace di contenere 18\u00a0000 spettatori. Tale ridotta capacit\u00e0 \u00e8 in linea con le esigenze della popolazione del Qatar, che non raggiunge il milione di persone. L'impianto, edificato nel 1974, fu ricostruito nel 2004 per la Coppa del Golfo. Lo stadio sorge vicino al centro della citt\u00e0 ed \u00e8 regolarmente sede degli incontri casalinghi della nazionale qatariota di calcio.\nOrganico.\nAggiornato al 5 febbraio 2021\nTifoseria.\nStoricamente l'Al-Sadd \u00e8 la squadra che vanta pi\u00f9 tifosi in Qatar. Il club ha raccolto molti sostenitori nei primi anni della Qatar Stars League, insieme ad e , le altre due compagini egemoni del campionato locale. Con la vittoria del campionato d'Asia per club 1988-1989, la squadra divenne la prima formazione del mondo arabo ad aggiudicarsi il trofeo, attirando altri fan.\nIl nuovo millennio vide un aumento di popolarit\u00e0 della squadra per via dell'ingaggio di molti giocatori stranieri.\nNella stagione 2003-2004 fu istituito il fan club ufficiale dell'Al-Sadd, un'idea senza precedenti tra i club del mondo arabo e del Golfo arabico. Il fan club, oltre a organizzare la disposizione dei gruppi di tifosi all'interno dello stadio, \u00e8 anche un mezzo attraverso il quale discutere su come migliorare il club.\nL'Al-Sadd tiene inoltre assemblee generali annuali tra il management e tifosi in modo da avere una piattaforma aperta per discutere dei problemi del club. Il club ha anche istituito premi annuali e mensili per i migliori giocatori del club, riconoscimenti che sono sponsorizzati da Givenchy. I tifosi hanno vinto il titolo di migliore club di fan del Qatar per tre anni consecutivi, 2006, 2007 e 2008. Il fan club \u00e8 stato anche il primo in Qatar a concedere gratuitamente un servizio di SMS con notizie in tempo reale sul club da recapitare sui telefoni cellulari. In un anno e mezzo, pi\u00f9 di 8\u00a0000 abbonati ricevettero oltre 3 milioni di SMS.\nGiocatori celebri.\nXavi"}
{"id": "1195111", "revid": "666668", "url": "https://it.wikipedia.org/wiki?curid=1195111", "title": "AMF Futsal World Cup", "text": "La Coppa del mondo di calcio a 5 AMF (en. \"AMF Futsal World Cup\") \u00e8 una manifestazione dedicata alle squadre nazionali di calcio a 5, ideata nel 1982 dall'allora istituzione di governo di questo sport, la FIFUSA. La prima edizione fu istituita dalla FIFUSA in accordo con la Federazione Paulista di calcio a 5; il torneo si disput\u00f2 in Brasile e vi parteciparono 10 formazioni nazionali: 5 squadre sudamericane, 3 europee, la Costa Rica ed il Giappone.\nDal 2003 \u00e8 l'AMF ad organizzare la manifestazione.\nStoria.\nLe prime due edizioni in Brasile e Spagna.\nIl Brasile, capitanato dal portiere Beto e diretto in panchina da C\u00e9sar Vieira che con i \"verdeoro\" aveva gi\u00e0 vinto il campionato panamericano due anni prima, si prepar\u00f2 alla manifestazione con due amichevoli entrambe sonoramente vinte. Le 33 reti messe a segno nel torneo ne fecero la squadra miglior realizzatrice, ma la finale con il Paraguay, disputata davanti a quasi 12.000 persone nonostante l'orario (mezzogiorno) e la diretta televisiva di Rede Globo, e segnata dall'importanza dell'evento, fu determinata dal solitario gol di Jackson.\nL'ottimo risultato di pubblico, coronato dalla vittoria della squadra di casa sul Paraguay ed il podio completato dall'Uruguay vittorioso sulla Colombia, port\u00f2 la FIFUSA a consolidare questa manifestazione cercando di far conoscere maggiormente questo sport soprattutto in Europa, dove la FIFA iniziava a lavorare sulla propria versione di calcio a 5.\nLa seconda edizione del mondiale venne svolta in Spagna, nelle citt\u00e0 di Barcellona e Madrid (con l'esclusione di Brasile-Paesi Bassi disputata al Polideportivo di Elche, vicino a Valencia. La Spagna non aveva partecipato alla prima edizione, ma era stata tra i primi paesi europei in cui era giunto questo sport dal Sudamerica. I contatti tra la FIFUSA e la FIFA non portarono comunque all'appoggio di quest'ultima per il campionato del mondo, la Spagna padrona di casa, spinta dal pubblico di Madrid, riusc\u00ec a giungere in finale, finale per la prima volta teletrasmessa in diretta in Europa da TVE e nonostante questo vista da 12.000 persone al palazzo dello sport, dove i padroni di casa furono sconfitti al Brasile campione del mondo in carica con il punteggio di 3-1. Il fallo che determin\u00f2 la segnatura spagnola fu commesso su Javier Lozano, futuro commissario tecnico iberico, il primo a strappare la coppa ai brasiliani.\nIl Mondiale in Australia e l'avvento della FIFA.\nNegli anni successivi i rivolgimenti che si succedettero all'interno della FIFUSA non fermarono la macchina organizzativa dei campionati del mondo che celebrarono la loro terza edizione in Australia, dove i brasiliani capaci di 74 reti in 7 partite di cammino verso la finale, furono sorprendentemente sconfitti in finale dal Paraguay di Miguel Mart\u00ednez e Ram\u00f3n Carossini, cannoniere scelto dei due precedenti mondiali. L'orgoglio paraguaiano si riflett\u00e9 nella guida alla protesta per il confluire della FIFUSA nella FIFA e la creazione, all'interno di quest'ultima, di un \"Comitato per il Futsal\".\nLa FIFA impose immediatamente la sua impronta a questo sport, imponendo il proprio regolamento che in parte modificava il concetto di \"bola pesada\" sviluppatosi tra Uruguay e Brasile fino agli anni 1950 e poi diffusosi in tutto il Sudamerica, le dimensioni maggiori della sfera ma soprattutto un maggiore rimbalzo del pallone non imped\u00ec ai brasiliani, oramai maestri indiscussi di questo sport, di trionfare anche nei Paesi Bassi dove nel 1989 si celebrarono i primi campionati del mondo targati FIFA.\nIl mondiale olandese vide schierarsi 6 formazioni europee e solo 3 sudamericane, il predominio numerico europeo non imped\u00ec alle tre selezioni del Sud America di giungere nelle prime otto, ed allo stesso Brasile (composto da giocatori del Bradesco campione carioca, e dello Iate Clube de Brasilia) di alzare la prima coppa del mondo della FIFA. L'arrivo in semifinale degli Stati Uniti diede la dimensione dell'internazionalizzazione di questo sport, ma nonostante questo lo scettro di nazionale pi\u00f9 forte del mondo rimase ad appannaggio delle selezioni sudamericane.\nDalla creazione della PANAFUTSAL all'anno 2000.\nParallelamente, parte dei membri della FIFUSA, in aperta ostilit\u00e0 con la decisione di confluire nella FIFA, diedero vita il 25 settembre 1990 a Santa Fe de Bogot\u00e1 alla Confederacion Panamericana de Futbol de Salon (PANAFUTSAL) di cui facevano parte Paraguay, Colombia, Messico, Uruguay, Argentina, Venezuela, Costa Rica, Puerto Rico e Bolivia, a cui si aggiunsero col tempo Ecuador, Antille Olandesi, Aruba e Canada. La FIFUSA quindi di fatto non smise di esistere, questo organismo internazionale tent\u00f2 di tenere in vita il calcio a 5 alla maniera \"antica\", continuando ad organizzare parallelamente campionati del mondo, campionati panamericani e campionati sudamericani.\nVenne mantenuta la pausa di tre anni tra un mondiale e l'altro, e venne assegnata la manifestazione del 1991 all'Italia, dove il campioni uscenti del Paraguay furono battuti dal Portogallo, prima squadra europea ad aggiudicarsi il titolo di campione del mondo. L'ovvia predominanza di mezzi e visibilit\u00e0 della FIFA fece s\u00ec che quest'ultima potesse contare su un maggior seguito per la sua attivit\u00e0 di calcio a 5: la Federazione internazionale del calcio organizz\u00f2 successivamente i mondiali con cadenza quadriennale come era per il \"fratello maggiore\" assegnando le edizioni 1992 ad Hong Kong e 1996 alla Spagna.\nIl Brasile continu\u00f2 a dominare questo sport, vincendo entrambe le edizioni, ma vedendo logorarsi l'enorme divario tecnico che divideva il sudamerica dall'Europa, la Spagna giunse dapprima terza poi seconda, trainando un movimento in costante crescita, frutto anche di una maggiore diffusione di questo sport sul vecchio continente, dove il calcio a 5 in versione FIFUSA fu presto relegato a sport di nicchia: mentre tutte le federazioni calcistiche d'Europa organizzarono tornei nazionali di futsal, la FIFUSA non ricevette che nove adesioni dall'Europa, legate soprattutto a federazioni di calcio a 5 di livello dilettantistico/amatoriale.\nNonostante questa palese difficolt\u00e0 all'esterno del perimetro del Sudamerica, la PANAFUTSAL e la FIFUSA continuarono ad operare per la realizzazione dei propri campionati del mondo, che si svolsero regolarmente ogni triennio. Nel 1994 in Argentina furono i padroni di casa ad avere la meglio sulla Colombia dopo il clamoroso ritiro per protesta dei vicecampioni in carica del Paraguay, nel 1997 in Messico fu il Venezuela a battere in finale l'Uruguay 4-0 con una tripletta di David \u201cLa Gacela\u201d Pinto cannoniere della manifestazione con dieci reti assieme al connazionale Asdr\u00fabal Colmenares.\nAnche a detta di alcune realt\u00e0 praticanti il futsal vecchia maniera, il livello delle competizioni FIFUSA and\u00f2 calando vistosamente a discapito dei mondiali FIFA, il tentativo di riavvicinamento tra le due federazioni, compiuto tra il 2000 ed il 2002 naufrag\u00f2 dividendo probabilmente in maniera definitiva le strade di questi due sport dallo stesso nome.\nNel 2000 vennero celebrati quasi contemporaneamente i campionati del mondo FIFA (dal 18 novembre al 3 dicembre in Guatemala) e quelli FIFUSA (dal 15 novembre al 28 novembre in Bolivia). I mondiali FIFUSA ribadirono la forza delle selezioni sudamericane: il titolo and\u00f2 alla Colombia che ebbe la meglio sulla Bolivia padrona di casa solo dopo i calci di rigore. I mondiali FIFA del 2000, invece, fecero segnare una svolta epocale: la Spagna di Lozano fu la prima nazionale europea a togliere il titolo al Sudamerica, dopo una tirata finale vinta per 4-3. Fu il coronamento di una crescita europea che port\u00f2 3 squadre su quattro posti in semifinale.\nIl nuovo millennio a la creazione della AMF.\nIl naufragio della trattativa per la riunione dei due sport sotto lo stesso organismo port\u00f2 ad un'unica sostanziale novit\u00e0: nel 2002 il congresso della PANAFUTSAL deliber\u00f2 la creazione della Asociaci\u00f3n Mundial de Futsal che prese in mano la gestione del campionato del mondo, organizzando le edizioni del 2003 in Paraguay e del 2007 in Argentina.\nNel 2003 in Paraguay furono i campioni in carica a trionfare nel girone finale a quattro con i campioni uscenti della Colombia, la Bolivia ed il Per\u00f9. Russia e Spagna si confermarono le uniche due realt\u00e0 europee capaci di contrastare il dominio sudamericano, ma furono battute ai quarti senza raggiungere il girone finale. Cambiarono i rapporti di forza tra i continenti: sette formazioni sudamericane, otto europee, due centroamericane, Canada, Australia e Congo, ma i risultati furono sempre ad appannaggio del Sudamerica.\nLa riconferma del Paraguay come campione del mondo AMF nel 2007 a Mendoza in Argentina, in un campionato definito \"soddisfacente per l'esito sportivo ed economico\" dalla stessa AMF, ha dimostrato che, quantomeno in Sudamerica, la stessa AMF continua ad avere presa. Tuttavia, da 13 formazioni non sudamericane su 20 (di cui una nordamericana e due centramericane) del 2003, si \u00e8 passati a sette su sedici (con una nordamericana e una centramericana) nel 2007; lo strapotere delle formazioni sudamericane ed un progressivo calo della presenza europea in tale manifestazione \u00e8 quindi innegabile, nonostante le buone prove di nazionali come Repubblica Ceca e Belgio. Va inoltre sottolineato un particolare non indifferente: ai mondiali di Mendoza non si \u00e8 qualificato il Brasile, che invece risulta essere sempre il grande favorito di ogni manifestazione internazionale presieduta dalla FIFA.\nI mondiali AMF 2011 organizzati in Colombia, videro la vittoria dei padroni di casa, che sconfissero in finale il Paraguay. La Colombia si \u00e8 riconfermata anche nell'edizione successiva, disputata in Bielorussia nel 2015."}
{"id": "1195112", "revid": "2149408", "url": "https://it.wikipedia.org/wiki?curid=1195112", "title": "Gaston", "text": ""}
