{"id": "1136352", "revid": "118114033", "url": "https://it.wikipedia.org/wiki?curid=1136352", "title": "General Hospital", "text": "General Hospital (familiarmente abbreviata GH) \u00e8 una soap opera statunitense creata da Frank e Doris Hursley e trasmessa per la prima volta sulla ABC, rete che la manda ancora in onda, il 1\u00ba aprile 1963.\nLe puntate erano replicate, nella fascia notturna, sul canale tematico SOAPnet, dal 2000 al 2013.\nLa ABC, per risollevare gli ascolti e continuare a produrre l'unica soap del canale, dal 10 settembre 2012 ha spostato l'orario di messa in onda della serie dalle 12:00 alle 14:00.\nIn Italia la soap \u00e8 stata trasmessa, per la prima volta, il 5 aprile 1982 su Italia 1 con il titolo Avventure e amori a Port Charles. Nel settembre dello stesso anno \u00e8 stata trasferita su Canale 5 con il titolo originale, per poi passare su Rete 4 nell'autunno 1989, fino alla cancellazione dai palinsesti italiani, avvenuta il 26 giugno del 1993. In Italia sono andati in onda gli episodi delle stagioni che vanno dal 1979 al 1988 (ovvero il periodo in cui \"General Hospital\" fu la soap opera pi\u00f9 seguita degli Stati Uniti d'America).\nLa soap opera ha dato vita, inoltre, a due spin-off: \"Port Charles\", trasmesso quotidianamente dal 1997 fino al 2003 e \"\", che \u00e8 andato in onda sul canale tematico SOAPnet in prima serata nel biennio 2007-2008.\nCon la cancellazione, nel settembre 2009, di \"Sentieri\" sulla CBS e di \"Cos\u00ec gira il mondo\" nel settembre 2010 sempre sulla stessa emittente, \"General Hospital\" \u00e8 diventata la soap opera statunitense pi\u00f9 longeva ancora in onda, nonch\u00e9 la terza al mondo preceduta dalle britanniche \"The Archers\", trasmessa in radio dalla BBC dal 1951, e \"Coronation Street\", trasmessa su ITV dal 1960.\nPrimati.\n\"General Hospital\" ha al suo attivo vari primati:\nTrama e caratteristiche.\n1963-1969 \u2013 Gli inizi: Steve, Audrey, Jessie e Phil.\nLa trama iniziale di \"General Hospital\" ruotava principalmente attorno al Dott. Steve Hardy (John Beradino) e l'infermiera Jessie Brewer (Emily McLaughlin), sua amica. Le loro storie si ambientavano soprattutto al General Hospital di un luogo rimasto sconosciuto fino agli anni settanta, quando fu menzionato per la prima volta il suo nome, Port Charles, immaginaria cittadina situata nello stato di New York.\nIl Dott. Hardy era il responsabile del reparto di Medicina Interna e aveva dedicato l'intera vita alla sua professione, sempre assistito dalla sua fedele amica Jessie. L'infermiera all'inizio era spesso protagonista delle puntate del serial a causa dei suoi problemi matrimoniali con il suo giovane marito, Dott. Phil Brewer (Roy Thinnes ed in seguito Martin West), problemi dovuti soprattutto (nel corso degli anni) alle scappatelle di quest'ultimo. La coppia fu spesso al centro di costanti separazioni e riconciliazioni fino al 1975, anno dell'assassinio di Phil.\nSteve fu invece protagonista di una lunghissima storia d'amore con l'hostess Audrey March (Rachel Ames), sorella della burbera capo-infermiera Lucille March (Lucille Wall), che l'uomo avrebbe sposato per ben tre volte. Anche questa storia fu molto travagliata (anche a causa dell'impossibilit\u00e0 della coppia di avere bambini a causa della sterilit\u00e0 di Steve) ma di fatto, esclusi alcuni periodi di separazione, i due rimarranno legati per tutta la vita.\nLa storia d'amore tra Steve e Audrey ebbe ripercussioni sul rapporto di amicizia tra lui e Jessie, probabilmente dovute a un mai rivelato innamoramento della donna. Nonostante questo piccolo inconveniente, l'amicizia tra i due sarebbe durata per decenni, fino alla morte di Jessie nel 1991 (a causa della dipartita dell'attrice stessa); Steve Hardy invece mor\u00ec nel 1996 (anche qui l'uscita di scena del personaggio fu dovuta alla morte del suo interprete).\n1970-1979 \u2013 La crisi e la rinascita.\nDurante i suoi primi anni di vita, \"General Hospital\" fu una soap poco seguita, almeno fino al 1971, quando, grazie a un colpo di genio degli autori, lo show balz\u00f2 inaspettatamente al secondo posto dei rating Nielsen del day-time. In quell'anno, infatti, il pubblico americano fu stregato dalla storia di Audrey, accusata di avere ucciso la baby-sitter del suo figlio adottivo. Purtroppo, il successo di pubblico dur\u00f2 una sola stagione, soprattutto a causa delle altre trame proposte in quel periodo, trovate poco rilevanti ed appassionanti se paragonate a quelle della rivale diretta di \"General Hospital\", \"The Doctors\" (in onda sulla NBC alla stessa ora) che era allora considerata una soap molto pi\u00f9 audace da pubblico e critica.\nNel 1976, il settimanale \"TIME\" stronc\u00f2 inesorabilmente lo show, trovando la recitazione dei suoi interpreti asettica. Il settimanale poi rimproverava ai produttori di realizzare la soap con un budget troppo basso, tanto da ritenerla \"simile a una produzione da scuola superiore\". L'unico punto a favore della serie della ABC era il personaggio della Dott.ssa Lesley Williams Webber, interpretata da Denise Alexander.\nProbabilmente proprio per questa ragione, l'attenzione dei produttori e degli sceneggiatori si concentr\u00f2 sul personaggio di Lesley. Cos\u00ec, si pens\u00f2 di mettere in scena il tradimento da parte della Dott.ssa Williams con David Hamilton. L'intervento dello scrittore Douglas Marland fu per\u00f2 risolutivo. L'uomo, infatti, riscrisse la sceneggiatura e spinse la donna a respingere le avance di David. Questi, per vendicarsi di Lesley, decise allora di sedurre sua figlia Laura (Genie Francis), di 16 anni. La torrida relazione culmin\u00f2 con l'assassinio dell'uomo da parte di Laura dopo che questa aveva scoperto che David la stava usando solo per poter riconquistare la madre.\nQuesta storia incontr\u00f2 il favore del pubblico e Laura divenne uno dei personaggi centrali della soap. Cos\u00ec, in seguito Laura fu inserita in un triangolo amoroso con Scott Baldwin (Kin Shriner) e Roberta \"Bobbie\" Spencer (Jacklyn Zeman), altra storia che ebbe molto successo. Il triangolo Scott-Laura-Bobbie fu per\u00f2 ben presto offuscato da una nuova story-line dal successo tanto grande quanto inaspettato: l'incontro di Laura con il fratello della rivale Bobbie, Luke (Anthony Geary). Fu infatti Bobbie a chiedere a suo fratello di corteggiare la sua rivale, in modo da poterla allontanare da Scott e Luke cos\u00ec fece, assumendola anche come barista della sua discoteca nel campus universitario di Port Charles; ma se Laura (almeno all'inizio) non cedette alle avances dell'uomo, essendo innamorata di Scott, Luke, che stava corteggiando Laura solo per fare un favore alla sorella, fin\u00ec per innamorarsene davvero, dando cos\u00ec il via a quella che sarebbe stata la storia d'amore pi\u00f9 famosa, passionale e tormentata di questa soap opera.\nNel 1978, la ABC diede a \"General Hospital\" altri 6 mesi di tempo per poter (ri) conquistare delle posizioni nella classifica Nielsen e pens\u00f2 di \"arruolare\" Gloria Monty, produttrice di spessore che aveva diretto per molti anni un'altra soap di successo, \"The Secret Storm\" (inedita in Italia). Grazie al suo intervento, insieme a quello di Douglas Marland (che ebbe il merito di creare due nuove famiglie, i Quatermaine e gli Spencer) e Pat Falken Smith, nel 1979 \"General Hospital\" arriv\u00f2 al primo posto della classifica Nielsen superando la soap \"La valle dei pini\" (sempre della ABC) e vi rimase fino al 1988 (anno in cui venne superata dalla soap opera della CBS, \"Febbre d'amore\").\nLa Monty rimase alla produzione della soap fino al 1987 e vi torn\u00f2 per poco tempo nel biennio 1991-92.\n1980-1989 \u2013 Il grande successo: Luke e Laura, supercouples e spy story.\nQuella formata da Luke Spencer e Laura Webber \u00e8 diventata, nel corso degli anni, la coppia pi\u00f9 popolare di questo genere di serial. I due episodi del 16 e 17 novembre 1981, in cui finalmente i due personaggi si unirono in matrimonio furono visti da ben 30 milioni di telespettatori, diventando cos\u00ec gli episodi pi\u00f9 visti nella storia delle soap opera e segnando il record d'ascolto, ancora oggi imbattuto, del daytime televisivo statunitense.\nLa coppia era talmente popolare che Elizabeth Taylor, fan della soap, contatt\u00f2 i produttori per poter partecipare ad alcuni episodi dello show. L'attrice fu accontentata e le fu affidato il ruolo di Helena Cassadine, vendicativa e perfida matriarca, nemesi di Luke e Laura (responsabili della morte del marito Mikkos). Per l'occasione, la Taylor, insieme agli interpreti di Luke e Laura, fu ritratta sulla copertina del \"People Magazine\" (in seguito al successo ottenuto, la Taylor sar\u00e0 contattata e prender\u00e0 parte anche ad alcuni episodi de \"La valle dei pini\").\nLa relazione tra i due comunque non fu esente da controversie, soprattutto perch\u00e9 nel 1979 Luke aveva violentato Laura (all'epoca ancora sposata con Scott Baldwin) nella sua discoteca. La ragazza rimase traumatizzata dall'accaduto e inizi\u00f2 delle sedute di psicoanalisi. Ma la popolarit\u00e0 di Luke diventava sempre pi\u00f9 grande tanto da spingere gli sceneggiatori a cambiare le carte in tavola: Laura confess\u00f2 quindi che quello che era accaduto non fu una violenza carnale ma pura e semplice seduzione. Il fatto non fu comunque archiviato: nel 1998, infatti, Laura ammise a se stessa che vent'anni prima Luke l'aveva effettivamente violentata.\nLa storia d'amore di Luke e Laura dovette affrontare difficolt\u00e0 di ogni genere: dapprima l'ex marito di Laura, Scott Baldwin, che far\u00e0 di tutto per poter distruggere la coppia e riconquistare l'ex moglie, (l'uomo arriv\u00f2 addirittura a presentarsi al matrimonio dei due dove ebbe un violento scontro fisico con Luke). Anche dopo il matrimonio la vita per i due non sar\u00e0 affatto facile: Laura verr\u00e0 infatti rapita durante la luna di miele da Stavros Cassadine (dal quale avr\u00e0 pure un figlio, Nikolas, mentre si trovava in cattivit\u00e0, anche se per molto tempo le verr\u00e0 fatto credere che il bambino fosse morto dopo il parto) e verr\u00e0 creduta morta da tutti e solo dopo molto tempo Luke riuscir\u00e0 a ricongiungersi all'amata, salvandola e riportandola a Port Charles.\nNel 1984, dopo tante peripezie e vicissitudini, Luke e Laura, finalmente sereni, decisero di lasciare Port Charles per fare un lungo viaggio intorno al mondo, salvo ritornare brevemente nella cittadina per il Natale dello stesso anno in cui Laura rivel\u00f2 di aspettare un figlio da Luke.\nIl grande successo di pubblico ottenuto da \"L&amp;L\" (cos\u00ec venne soprannominata popolarmente la coppia) spinse \"General Hospital\" (e tutte le altre soap opera statunitensi) ad emulare la formula. Cos\u00ec dopo la partenza di Luke e Laura, a Port Charles videro la luce altre coppie famose, anch'esse dalle storie passionali e tormentate: Robert Scorpio (Tristan Rogers) e Holly Sutton (Emma Samms); Duke Lavery (Ian Buchanan) e Anna Devane (Finola Hughes); Frisco Jones (Jack Wagner) e Felicia Cummings (Kristina Crump): questi ultimi due attori diverranno una coppia anche nella realt\u00e0: i due infatti si sono sposati nel 1993 ed hanno avuto una bambina ma hanno poi divorziato nel 1996 anche se, pure dopo il divorzio, l'attrice ha continuato ad utilizzare il cognome dell'ex marito.\nNell'agosto del 1981, Pat Falken Smith e il suo team di sceneggiatori abbandonarono la soap dopo ripetute lotte con Gloria Monty. \"Gloria \u00e8 un genio a capo di operazioni alla Gestapo\" confid\u00f2 lo scrittore al People Magazine.\nDurante quell'estate, la soap raccoglieva una media di 14 milioni di spettatori ed era seguita in ugual modo sia dal pubblico femminile che da quello maschile, quest'ultimo in genere refrattario alle soap opera (fino ad allora l'unica soap che era riuscita a conquistare il pubblico degli uomini era stata l'atipica \"Ai confini della notte\"). Un successo cos\u00ec trasversale era dovuto soprattutto a un cambiamento di rotta nelle storie che si delineavano sullo schermo. Lo show infatti pi\u00f9 che ad un teleromanzo assomigliava sempre pi\u00f9 ad una spy-story, riscontrando cos\u00ec il favore di un vasto pubblico. L'arrivo a Port Charles nel 1979 dell'agente della CIA Robert Scorpio condusse infatti anche a svariate trame \"gialle\" caratterizzate da formule segrete, omicidi, tesori nascosti e diabolici piani per dominare il mondo, che vedevano protagoniste le varie \"supercouples\" della soap opera.\nNaturalmente, alcune di queste rasentavano il ridicolo: nell'estate 1981, per esempio, Luke e Laura, assieme a Robert, furono impegnati a salvare Port Charles dalle grinfie di Mikkos Cassadine, folle miliardario greco, che tramite un macchinario di sua invenzione (\"La principessa del ghiaccio\"), voleva surgelare la citt\u00e0 ed il mondo intero; ma il massimo del surreale si tocc\u00f2 tra il 1989 ed il 1990, quando il personaggio di Robin Scorpio (figlia di Robert e Anna Devane) divenne amica di Casey Rogers, un alieno dalle sembianze umane, proveniente dal lontano pianeta Lumina.\n1990-1999 \u2013 Anni di transizione.\nAll'inizio del 1991, la ABC richiam\u00f2 Gloria Monty alla produzione di \"General Hospital\" con l'intento far tornare la soap al primo posto dei rating Nielsen, ma il suo ritorno fu molto criticato. La donna cerc\u00f2 in tutti i modi di far tornare nello show Anthony Geary, che per\u00f2 si disse non disponibile ad interpretare di nuovo Luke Spencer senza la presenza del personaggio di Laura Webber (in quanto la sua interprete, Genie Francis, era all'epoca sotto contratto con l'altro serial quotidiano della ABC, \"La valle dei pini\", e dunque non poteva riprendere il ruolo). La Monty allora propose all'attore di tornare con un nuovo ruolo: l'uomo accett\u00f2 e per lui fu creato un nuovo personaggio, Bill Eckert, cugino di Luke a lui incredibilmente somigliante. Una nuova famiglia, quindi, arriv\u00f2 a Port Charles: gli Eckert. Famiglia piccolo-borghese, i suoi componenti furono protagonisti quasi costantemente di 4 puntate su 5 alla settimana e furono messi in contrapposizione con i ricchi Quatermaine (pare infatti che la Monty volesse eliminare quest'ultima famiglia dalla soap). Queste mosse non furono ben accolte dal pubblico e con esse anche il licenziamento di Jennifer Guthrie (interprete di Dawn Winthrop) e l'arrivo alla soap della sorella della produttrice, Norma Monty come nuova capo-sceneggiatrice. Lo show cominci\u00f2 a perdere sempre pi\u00f9 spettatori, evento che combinato al rifiuto di alcuni attori come Tristan Rogers (Robert Scorpio) di lavorare ancora con la donna, spinse la ABC a licenziarla assieme alla sorella Norma.\nGli anni novanta furono anni di transizione per la soap. Le spy story che l'avevano caratterizzata per tutti gli anni ottanta e che ne avevano fatto un successo cominciavano ad annoiare il pubblico. In pi\u00f9, durante il decennio, lo show perse personaggi importanti come Robert Scorpio e Anna Devane ed il ritorno di Anthony Geary nel ruolo di Bill Eckert non fu ben accolto. Cos\u00ec quando nel 1993 Genie Francis pot\u00e9 finalmente anche lei tornare a \"General Hospital\" nel ruolo di Laura, gli sceneggiatori decisero di ridare a Geary il ruolo di Luke, facendo morire il cugino Bill, mossa che comport\u00f2 cos\u00ec la dipartita di tutta la famiglia Eckert (mai apprezzata dal pubblico) da Port Charles. Alla coppia storica del serial appena ritornata in scena si aggiunse il loro figlio di 10 anni, Lucky (Jonathan Jackson). L'anno dopo, Anthony Geary e Genie Francis furono chiamati a interpretare i ruoli di Luke e Laura in un episodio della sit-com \"Pappa e ciccia\", la cui protagonista, Roseanne (Annarosa per noi italiani), era una grande fan della soap. In cambio, Roseanne Barr (interprete di Roseanne) fece una sua apparizione in \"General Hospital\" nel ruolo di Jennifer Smith, ex amante di Luke e figlia del boss mafioso Frank Smith.\nNel 1998 torn\u00f2 in scena anche la perfida Helena Cassadine (che era gi\u00e0 riapparsa brevemente per una sola puntata nel 1996 impersonata da Dimitra Arliss, ora per\u00f2 ritornata come personaggio fisso ed interpretata da una nuova attrice, la veterana di soap opera Constance Towers).\nGli anni novanta furono anche anni di successo critico per la soap opera, grazie allo sforzo di Wendy Riche (produttrice esecutiva succeduta a Gloria Monty) e della nuova capo-sceneggiatrice Claire Labine e del suo team.\nDurante tutto il decennio, furono affrontati temi sociali che ebbero per\u00f2 un impatto negativo sul pubblico. Fra il 1995 e il 1996, si affront\u00f2 il tema del trapianto di cuore in una delle storie pi\u00f9 tragiche dello show: la figlia di 8 anni di Tony Jones e Bobbie Spencer perse la vita in un incidente automobilistico e i genitori donarono il suo cuore alla sua cuginetta Maxis Jones, quasi in punto di morte. Poco pi\u00f9 tardi, la Dott.ssa Monica Quatermaine inizi\u00f2 una lunga battaglia contro il cancro al seno, evento che spinse la donna ad adottare Emily Bowen, che aveva perso la madre proprio per lo stesso male.\nNello stesso biennio fu messa in scena una bellissima quanto tragica storia d'amore tra gli adolescenti Stone Cates (Michael Sutton) e Robin Scorpio (Kimberly McCullough). Dopo una lunga battaglia durata quasi un anno, nel 1995, Stone moriva di AIDS all'et\u00e0 di 19 anni, mentre la diciassettenne Robin dovette affrontare il terribile dubbio di essere stata contagiata. La storia di Stone e Robin port\u00f2 molti benefici allo show, soprattutto nella figura dei due attori che furono candidati al Premiio Emmy come \"migliori attori non protagonisti\" e facendolo vincere alla McCoullough.\nDurante il 1995 e il 1996, \"General Hospital\" perse pi\u00f9 di un milione di spettatori. Sebbene tutte le soap statunitensi in quel periodo stessero subendo una flessione negli ascolti, la perdita di pubblico per il serial della ABC fu subito chiara: era sicuramente dovuta alle oscure storie che erano state messe in scena in quella stagione (BJ, Monica e Stone). Per questo motivo, gli sceneggiatori rinunciarono all'idea di far ammalare di Alzheimer il personaggio di Audrey Hardy.\nNonostante la perdita di spettatori, comunque, \"General Hospital\" continuava a piacere e il tanto rumoreggiato spin-off, \"Port Charles\", vide finalmente la luce nel 1997.\nFra il 1993 e il 1997, \"General Hospital\" mise in scena quella che viene considerata l'ultima supercouple di successo (in termini di popolarit\u00e0) per questa soap opera: Sonny Corinthos (Maurice Benard) e Brenda Barrett (Vanessa Marcil). La passione e la sofferenza che legavano i due tennero gli spettatori incollati allo schermo come ai tempi di Luke e Laura. Quando poi, in seguito, Brenda inizi\u00f2 una relazione anche con Jasper Jax Jacks (Ingo Rademacher, in seguito entrato nel cast della soap \"Beautiful\" nel ruolo di Thorne Forrester), si venne a creare uno dei triangoli pi\u00f9 intriganti nella storia della soap. Nel 1998, Vanessa Marcil lasci\u00f2 \"General Hospital\" sferrando un duro colpo al team creativo del serial.\nL'ultimo evento importante del decennio ebbe luogo nel 1998, quando gli sceneggiatori decisero di ritornare sulla violenza carnale che Laura aveva subito da parte di Luke vent'anni prima e metterla in relazione a loro figlio, Lucky. Fu il suo fratellastro, Nikolas Cassadine (Tyler Christopher), a svelare a Lucky questa verit\u00e0. Lo shock spinse il ragazzo a non volere pi\u00f9 rapporti con i suoi genitori. In questa incresciosa circostanza, nacque l'ultima grande storia d'amore degli anni novanta, quella tra Lucky ed Elizabeth Webber (Rebecca Herbst). Lucky trov\u00f2 Elizabeth quasi esanime in un parco, malmenata e piena di lividi, anche lei vittima di violenza carnale. Quella che all'inizio era solo una tenera amicizia si trasform\u00f2 cos\u00ec in vero e proprio amore. L'intreccio fu un vero successo. Cos\u00ec, Jonathan Jackson, Anthony Geary, il team di sceneggiatori e dei registi, nonch\u00e9 la soap stessa ricevettero una nomination al Premio Emmy. Il monologo di nove minuti in cui Luke rivelava a suo figlio la verit\u00e0 sugli eventi di venti anni prima \u00e8 considerato oggi una delle scene pi\u00f9 importanti nella storia di questo genere televisivo.\n2000-presente \u2013 Il nuovo millennio.\nAnche il primo decennio del nuovo millennio \u00e8 caratterizzato da grandi cambiamenti. Wendy Riche lascia la soap dopo nove anni e viene sostituita da Jill Faren Phelps. Gi\u00e0 durante i suoi primi mesi al serial, vengono sviluppate molte trame oscure e violente in quanto la maggioranza di queste riguardano la famiglia Corinthos (entrata in scena negli anni novanta) e di conseguenza sono legate alla mafia, forse per sfruttare la scia del successo che in quel periodo stava avendo la serie TV della HBO di prima serata \"I Soprano\", ma, invece, tale scelta causa molte reazioni negative nel pubblico abituale della soap.\nIn pi\u00f9, nel corso del decennio molti attori storici vengono estromessi dalla soap: Rachel Ames, interprete di Audrey March Hardy sin dal 1964, viene relegata nel cast ricorrente nel 2002, per poi uscire di scena definitivamente nel 2007 (salvo poi ritornare nel 2009 e in occasione del 50\u00ba anniversario della soap nel 2013); Anna Lee (Lila Quatermaine) viene licenziata dopo 25 anni (e i fan riterranno lo show responsabile della sua morte che avverr\u00e0 dopo qualche mese); Kin Shriner (Scott Baldwin), presente in \"General Hospital\" dal 1977, anche se a periodi alterni, viene messo alla porta nel 2003. Attrici come Kristina Wagner e Jacklyn Zeman (rispettivamente Felicia Jones e Bobbie Spencer), che sono state protagoniste negli anni di molte storie di successo e ancora molto popolari tra il pubblico, vengono declassate a personaggi ricorrenti e mostrate molto raramente tanto che la Wagner nel 2005 lascer\u00e0 lo show per disaccordi con la produzione e nel 2010 anche la Zeman abbandona la soap dopo 33 anni.\nPer far fronte a ci\u00f2, a partire dal 2004, \"General Hospital\" mette in scena ogni anno - a novembre e a febbraio - un intrigo \"speciale\" in cui viene coinvolta la maggioranza dei personaggi e che si risolve nel giro di una settimana. Il primo di questi \"eventi\" \u00e8 stato un incendio al Port Charles Hotel mentre il secondo ha messo in scena un serial killer mascherato che prende in ostaggio molti personaggi nella mansione dei Quatermaine. Quest'ultimo intrigo \u00e8 stato in realt\u00e0 messo in relazione ad un'altra storia di cui \u00e8 protagonista Nikolas Cassadine. Questi, vittima di un incidente stradale, perde la memoria e lascia l'ospedale dove era ricoverato. Vagando per la citt\u00e0, si ferma a casa di Mary Bishop, appena rimasta vedova. La donna, emotivamente fragile, approfitta dell'amnesia dell'uomo e gli fa credere che lui sia suo marito. I due rimarranno insieme per molti mesi fino a quando Emily scopre che Nikolas \u00e8 vivo e, ritrovatolo, gli rivela la verit\u00e0. Messa alle strette, Mary indosser\u00e0 una maschera e prover\u00e0 a uccidere Emily mentre \u00e8 dai Quatermaine. Emily riesce a scamparla ma Mary uccider\u00e0 Sage Alcazar e Trent. In un confronto a tre tra Emily, Mary e Nikolas, quest'ultimo sparer\u00e0 all'assassina. Sebbene la ferita non risulti fatale, la donna morir\u00e0 pi\u00f9 tardi al General Hospital, dove Lorenzo Alcazar, zio di Sage, si vendicher\u00e0 della donna, non medicandola come dovuto.\nNel 2005, dopo ulteriori aggiustamenti nel cast, gli sceneggiatori mettono di nuovo in scena il trapianto di cuore che Maxie aveva subito da piccola, ma la storia non trova riscontro nel pubblico, soprattutto perch\u00e9 le attrici protagoniste - la Wagner e Robyn Richards - sono state sostituite, scontentando i fan. Questi rimpiazzi, nonch\u00e9 ulteriori storie drammatiche (Emily \u00e8 vittima di una violenza carnale da parte di Connor, mentre Michael Corinthos uccide suo padre) fanno perdere allo show ulteriori spettatori. Nell'evento speciale di novembre, buona parte del cast si ritrova coinvolta in un incidente ferroviario. In questo intrigo, solo Reese Marshall (Kari W\u00fchrer) rimane uccisa. Sebbene il personaggio della W\u00fchrer fosse abbastanza nuovo (Reese aveva fatto la sua comparsa a Port Charles a febbraio di quello stesso anno), gli sceneggiatori decidono di estrometterlo dalla soap a causa del fallimento dell'intrigo che vedeva la donna in una doppia relazione con Sonny Corinthos ed il suo fratellastro Ric Lansing (Rick Hearst). In realt\u00e0, pi\u00f9 tardi, l'attrice far\u00e0 causa alla soap per discriminazione, affermando che la vera ragione del suo improvviso licenziamento \u00e8 da imputare alla sua gravidanza.\nPersonaggi e interpreti.\nAd oggi l'attrice pi\u00f9 longeva della soap-opera \u00e8 Leslie Charleson, interprete della dottoressa Monica Quartermaine dal 17 agosto 1977. In precedenza l'attrice pi\u00f9 longeva era Rachel Ames, che ha interpretato Audrey March Hardy per 43 anni dal 1964 al 2007, per poi ritornare in alcune apparizioni da guest star nel 2009, 2013 e nel 2015. Jacklyn Zeman e Jane Elliot, interpreti di Bobbie Spencer e Traci Quartermaine, sono la seconda e la terza attrice pi\u00f9 longeva della soap essendo rispettivamente entrate nel cast nel dicembre 1977 e nel giugno 1978. Un altro attore longevo (il quarto) \u00e8 Anthony Geary, che ha interpretato Luke Spencer per 28 anni dal novembre 1978 al dicembre 1984 e successivamente dall'ottobre 1993 al 27 luglio 2015 (a cui si aggiunge il periodo 1991-1993 in cui l'attore ha recitato nella soap nel ruolo di Bill Eckert)."}
{"id": "1136354", "revid": "6923", "url": "https://it.wikipedia.org/wiki?curid=1136354", "title": "\u0130brahim Kaypakkaya", "text": "Biografia.\nKaypakkaya nacque nel 1948 a Karakaya, villaggio nella provincia turca di \u00c7orum. Figlio di Ali e Mediha Kaypakkaya, frequent\u00f2 le scuole elementari nella vicina H\u00fcy\u00fck e poi, a partire dall'anno scolastico 1960/61, la Scuola per insegnanti Hasano\u011flan (\"Hasano\u011flan \u00d6\u011fretmen Okulu\"). Nel 1965 Kaypakkaya si spost\u00f2 poi a Istanbul, per frequentare la \u00c7apa Y\u00fcksek \u00d6\u011fretmen Okulu.\nDa studente, Kaypakkaya entr\u00f2 in contatto con gli ambienti della sinistra giovanile e divenne uno dei volti pi\u00f9 in vista del movimento. Nel novembre 1967, fu tra i fondatore della sezione del suo istituto del Club delle Idee (\"Fikir Kul\u00fcb\u00fc)\", un'associazione studentesca di stampo socialista. Fu sospeso da scuola per un mese nel gennaio del 1968, e definitivamente espulso nell'ottobre dello stesso anno, per avere pubblicato un volantino nel quale si condannava la presenza della Sesta flotta statunitense ad Istanbul. Per la sinistra studentesca, le frequenti visite delle navi da guerra americane furono l'occasione per organizzare in quegli anni grandi manifestazioni in chiave anti-imperialista, spesso represse con la violenza, e chiedere che la Turchia optasse per una posizione pi\u00f9 indipendente dall'Occidente nello scenario internazionale.\nTra il 1968 e il 1969 la sinistra turca, fino a quel punto relativamente unita, si spacc\u00f2 tra la corrente principale del Partito dei lavoratori (\"T\u00fcrkiye \u0130\u015f\u00e7i Partisi\", T\u0130P) e \"Mill\u00ee Demokratik Devrim\" (Rivoluzione nazionale democratica), che sosteneva la necessit\u00e0 di una rivoluzione in due fasi per la Turchia. MDD faceva capo al marxista Mihri Belli, gi\u00e0 membro del Partito Comunista locale, e ottenne un crescente seguito tra gli studenti universitari, tra i quali anche Kaypakkaya.\nKaypakkaya scrisse in questo periodo per una serie di riviste di sinistra, tra le quali \"\u0130\u015f\u00e7i-K\u00f6yl\u00fc\" (Lavoratore-Contadino) e \"T\u00fcrk Solu\" (Sinistra turca). Pubblic\u00f2 anche per \"Ayd\u0131nl\u0131k\", periodico che prendeva il nome da quello fondato negli anni Venti dal gruppo del Partito Comunista di Turchia che faceva capo a \u015eefik H\u00fcsn\u00fc (Deymer). Kaypakkaya rimase legato al gruppo di \"Ayd\u0131nl\u0131k\" fino al gennaio 1970, quando dinamiche interne portarono a una scissione dei militanti. La fazione che faceva capo a Do\u011fu Perin\u00e7ek, di cui Kaypakkaya faceva parte, fu allontanata dopo una serie di dispute di natura prevalentemente ideologica. Il gruppo fond\u00f2 una nuova rivista, \"Proleter Devrimci Ayd\u0131nl\u0131k\" (PDA), nota tra i militanti della sinistra turca anche come \"Beyaz Ayd\u0131nl\u0131k\" (l'Ayd\u0131nl\u0131k bianco), per distinguerla dal primo Ayd\u0131nl\u0131k, l'Ayd\u0131nl\u0131k \"rosso\" (\"K\u0131rm\u0131z\u0131 Ayd\u0131nl\u0131k\"). In linea con le convinzioni politiche del gruppo, PDA promuoveva una linea maoista chiara fin dai colori della copertina, che riprendevano quelli della \"Peking Review\", pubblicata dal governo cinese. Oltre a lanciare PDA, il gruppo fond\u00f2 un partito politico illegale, il Partito Rivoluzionario dei Lavoratori e dei Contadini (\"T\u00fcrkiye \u0130htilalci \u0130\u015f\u00e7i K\u00f6yl\u00fc Partisi\", T\u0130\u0130KP).\nLa fondazione del TKP/ML.\nVerso la fine del 1971, anno del colpo di stato in Turchia, Kaypakkaya si allontan\u00f2 definitivamente anche dall'esperienza di \"Proleter Devrimci Ayd\u0131nl\u0131k,\" accusando il gruppo di Perin\u00e7ek di opportunismo e revisionismo e di preferire un'alleanza con le forze borghesi ed elementi di sinistra dell'esercito a una rivoluzione condotta dal proletariato. Il 24 aprile 1972 fond\u00f2 il Partito Comunista della Turchia/Marxista-Leninista (\"T\u00fcrkiye Kom\u00fcnist Partisi/Marksist-Leninist\", TKP/ML) e il suo braccio armato, l'Esercito di Liberazione dei Lavoratori e dei Contadini (\"T\u00fcrkiye \u0130\u015fci ve K\u00f6yl\u00fc Kurtulu\u015f Ordusu\", TIKKO), con l'intenzione di lanciare una guerra di guerriglia nella Turchia orientale.\nTra il 1972 e il 1973, il TKP/ML si rese responsabile di una serie di attacchi contro forze dell'ordine, militari e istituzioni. Il 18 maggio 1972 fu ucciso Mustafa Mordeniz, capo del villaggio di Kahyal\u0131, nella provincia di Malatya. Mordeniz era accusato dai militanti di avere riferito sul luogo dove si nascondevano alcuni membri dell'Esercito di Liberazione del Popolo della Turchia (\"T\u00fcrkiye Halk Kurtulu\u015f Ordusu\", THKO), altra organizzazione armata emersa dagli ambienti della sinistra universitaria.\nIl 24 gennaio 1973, Kaypakkaya e i suoi compagni vennero rintracciati dalle forze dell'ordine nel villaggio di Vartinik, nella provincia di Tunceli e circondati. Uno dei membri del TIKKO, Ali Haydar Y\u0131ld\u0131z, venne ucciso in uno scontro a fuoco. Kaypakkaya fu arrestato tre giorni dopo. Incarcerato e sottoposto a protratte torture, mor\u00ec il 18 maggio 1973 nella prigione di Diyarbak\u0131r. Il TKP/ML si riorganizz\u00f2 dopo la morte di Kaypakkaya e tenne il suo primo congresso nel 1978.\nDopo la morte.\nLa figura di Kaypakkaya assunse negli anni un rilievo particolare per la sinistra turca, accanto a quella di altri militanti che morirono o furono uccisi soprattutto dagli anni Sessanta agli anni Ottanta. La data della morte di Kaypakkaya, il 18 maggio, divenne in questo senso simbolica. Ogni anno, scrive Karacan, commemorazioni di Kaypakkaya si tengono in molte citt\u00e0 tedesche, dove diversi militanti si spostarono dopo la stretta contro la sinistra turca che fece seguito al colpo di stato del 1980. Nei circoli di sinistra della minoranza alevita, aggiunge Yenen, non \u00e8 inusuale trovare fianco fianco simboli religiosi e immagini di icone della sinistra internazionale e turca come Che Guevara, Deniz Gezmi\u015f e \u0130brahim Kaypakkaya.\nSe per la sinistra turca \u00e8 un'icona e considerato alla stregua di un martire, la memoria di Kaypakkaya \u00e8 tuttavia contestata. Per lo stato turco, il leader del TKP/ML fu non uno dei nomi pi\u00f9 in vista di un movimento rivoluzionario, ma piuttosto il leader di un'organizzazione terroristica con idee separatiste. Ancora in anni recenti, molti sono stati i casi aperti in merito. Nel 2008 una causa fu intentata contro la rivista di sinistra \"At\u0131l\u0131m\", per avere pubblicato un articolo in cui si elogiavano i leader del movimento studesco e poi dei gruppi armati della sinistra turca dei primi anni Settanta. Nel 2012, \u015eukran Kaypakkaya fu sentita dalle autorit\u00e0 con l'accusa di apologia del terrorismo, dopo avere fatto visita alla tomba del figlio adottivo. Nel 2019, un fascicolo fu aperto contro il fratello di Kaypakkaya, Ali Ekber, per avere pubblicato i suoi ricordi dell'epoca in un articolo per il quotidiano \"Gazete Duvar\".\nIl pensiero di Kaypakkaya.\nQuando scoppi\u00f2 la crisi sino-sovietica, Kaypakkaya critic\u00f2 il partito comunista locale filo-sovietico e premette per fondare un partito che seguisse gli insegnamenti di Mao Tse-tung e difendesse la memoria e il pensiero di Stalin contro gli attacchi del \"revisionismo moderno\".\nSe la tendenza della sinistra turca gi\u00e0 dall'inizio degli anni Sessanta era quella di leggere il pensiero e l'operato di Mustafa Kemal Atat\u00fcrk, fondatore della moderna Turchia, in chiave progressista e rivoluzionaria, Kaypakkaya si espresse in senso contrario. Secondo Bozarslan, fu infatti \"la principale figura della sinistra del tempo a rifiutare il kemalismo come un regime, un'ideologia e un'esperienza 'fascista'\". Nel kemalismo Kaypakkaya lesse un'esperienza che gi\u00e0 dalla guerra d'indipendenza era scesa a patti con elementi definiti \"contro-rivoluzionari\", identificati nella borghesia e nei feudatari turchi. In polemica con i membri del T\u0130\u0130KP, scrisse per esempio nel 1971:\nCome gi\u00e0 altri militanti e correnti della sinistra dell'epoca, Kaypakkaya ragion\u00f2 anche sulla questione del popolo curdo. Laddove Mihri Belli negli stessi anni riconosceva l'esistenza di una \"questione orientale\" in Turchia, ma non necessariamente il diritto all'auto-determinazione, il T\u0130\u0130KP era arrivato a teorizzare il diritto dei curdi all'auto-determinazione e a uno stato, criticando tuttavia il principio che la questione nazionale potesse essere vista separatamente dalla lotta all'imperialismo e al feudalesimo in Turchia. Il TKP/ML comp\u00ec un passo ulteriore: Kaypakkaya difese infatti il diritto dei curdi a determinare il loro destino a priori, descrivendo anche il Kurdistan come una colonia della Turchia."}
{"id": "1136355", "revid": "125600302", "url": "https://it.wikipedia.org/wiki?curid=1136355", "title": "Herbert Gr\u00f6nemeyer", "text": "Considerato in Germania uno dei pi\u00f9 popolari musicisti della nazione, dal 1984 tutti i suoi album si sono posizionati al primo posto delle classifiche musicali tedesche. Il suo album del 1984 \"4630 Bochum\" \u00e8 il terzo album pi\u00f9 venduto di sempre in Germania, mentre \"Mensch\" del 2002 \u00e8 addirittura il primo. Ha venduto oltre 13 milioni di copie con 14 album in studio.\nBiografia.\nInfanzia e adolescenza (1956 - 1973).\nHerbert Gr\u00f6nemeyer \u00e8 nato a Gottinga ed \u00e8 il pi\u00f9 giovane di una famiglia composta da genitori e due fratelli, Dietrich e Wilhelm. Quando Herbert ha 4 mesi la famiglia si trasferisce a Bochum, citt\u00e0 che Herbert considerer\u00e0 sempre suo luogo natio. Grazie alla sua famiglia, da parte di madre, Herbert pot\u00e9 venire a contatto con la musica e inizi\u00f2 a prendere, come gi\u00e0 suo fratello aveva fatto precedentemente, lezioni di pianoforte. A posteriori, racconta la sua educazione nel modo seguente: \"Penso di essere cresciuto fra amore, passione per la musica e discreto rigore\".\nA Bochum egli frequent\u00f2 anche il liceo classico (\"Gymnasium am Ostring\") e s'impegn\u00f2, fra le altre cose, nel coro della scuola. A scuola conobbe anche quello che divent\u00f2 il famoso pianista Claude-Oliver Rudolph che rimase il suo migliore amico e consigliere durante la sua infanzia. Insieme a Claude-Oliver Rudolph si procur\u00f2 presso il teatro di Bochum (\"Schauspielhaus Bochum\") i suoi primi guadagni come pianista - il suo amico lavorava come attore. Importante fu anche un gruppo di Wattenscheid, nelle cui prove lui invest\u00ec molto del suo tempo. Oltre alla musica, Herbert s'interess\u00f2 molto soprattutto al calcio per cui divenne socio della societ\u00e0 calcistica Victoria Bochum. Dopo la maturit\u00e0, nel 1975, inizi\u00f2 gli studi universitari in musica e giurisprudenza.\nInizi della carriera (1974 - 1983).\nGr\u00f6nemeyer venne per la prima volta in contatto con la vita teatrale come interprete del cantante della Bo-Band al Teatro di Bochum. Successivamente lavor\u00f2 l\u00ec come maestro concertista e nel 1974 prepar\u00f2 le sue prime composizioni. La sua rivelazione come attore la si deve a Joachim Preen, che lo port\u00f2 in scena per la prima volta con il pezzo \"John, George, Paul, Ringo e Bert\" di William Martin Russel.\"Non sono mai stato un grande attore\" e \"Nei ruoli di Shakespeare ero sempre lo stupido amante e il pi\u00f9 imbranato che se ne va in giro\", cos\u00ec giudica se stesso a proposito dei suoi tentativi a teatro. Nel 1976 divent\u00f2 direttore musicale del teatro di Bochum e interpret\u00f2 gli altri ruoli teatrali come \"Till Uhlenspiegel\", nella parte del Conte Orlowsky in \"Die Fledermaus\" e nella parte di Melchior in \"Fr\u00fchlings Erwachen\" di Frank Wedekinds. Qui lavor\u00f2 anche con Peter Zadek e la coreografa Pina Bausch.\nAnche se Gr\u00f6nemeyer non frequent\u00f2 mai una scuola di recitazione, inizi\u00f2 ad apparire in alcuni telefilm, per poi approdare al grande schermo. La carriera come attore venne accelerata nel 1977 con il ruolo nel film \"Die Geisel\" (L'ostaggio). Nel 1978, durante le riprese del telefilm \"Uns reicht das nicht\" (A noi non basta) per la Fernsehfilm, Herbert Gr\u00f6nemeyer conobbe l'attrice Anna Henkel, sua futura moglie. Cos\u00ec egli la ricorda: \"Lei veniva da Amburgo ed era una persona estremamente orgogliosa. Non si era veramente mai lamentata sul lavoro, ma aveva sempre cercato di vivere in modo preciso e uno per uno i momenti e la fortuna\". Nello stesso anno viene pubblicato il suo primo disco con il gruppo \"jazz-rock\" Ocean, con Herbert in qualit\u00e0 di cantante della Ocean Orchestra.\nNel 1979 Herbert divenne noto al grande pubblico come interprete televisivo in \"Daheim unter Fremden\" (A casa degli stranieri). Nello stesso anno lavor\u00f2 alcuni mesi sotto la direzione del regista Claus Peymann come direttore musicale al teatro W\u00fcrttembergischen Staatstheater di Stoccarda, recit\u00f2 la parte di Lorenzo nel \"Der Kaufmann von Venedig\" (Il mercante di Venezia) al teatro Schauspielhaus K\u00f6ln (Colonia) e debutt\u00f2 come solista nel suo \"Gr\u00f6nemeyer\". L'album ottenne il \"Goldene Zitrone\" (Limone d'oro) per la pi\u00f9 brutta \"cover\" dell'anno. Nel 1981 usc\u00ec \"Zwo\" il secondo album di Gr\u00f6nemeyer. Entrambi gli album non riscossero alcun successo commerciale.\nNel 1981 Gr\u00f6nemeyer comparve nel film \"U-Boot 96\" di Wolfgang Petersen (dal romanzo di Lothar-G\u00fcnther Buchheim), al fianco di colleghi come J\u00fcrgen Prochnow, Klaus Wennemann, Martin Semmelrogge, Jan Fedder, Heinz Hoenig e Uwe Ochsenknecht, nel ruolo del sottotenente Werner. Parallelamente Gr\u00f6nemeyer afferm\u00f2 il suo stile: \"Io affermo che sono un cantante, non faccio viaggi poetici o cose del genere\" e \"Sono un cantante e cerco per cos\u00ec dire di modellare e maltrattare la lingua cos\u00ec che essa mi si adatti, essendo un cantante, come uno strumento\", replic\u00f2. Impulsi decisivi vennero soprattutto dal Neuen Deutschen Welle e Herbert Gr\u00f6nemeyer rimarc\u00f2: \"Questo mi ha dato il coraggio di rimanere sui miei passi: eccomi qua, io canto cos\u00ec, questo \u00e8 il mio disco\".\nPer la coproduzione tedesca del film di Peter Schamoni \"Fr\u00fchlingssinfonie\" in cui egli interpret\u00f2 il ruolo di Robert Schumann a fianco di Nastassja Kinski (Clara Wieck) e Rolf Hoppe (Friedrich Wieck), visse met\u00e0 dell'anno 1982 nella DDR. Si concentr\u00f2 sempre di pi\u00f9 sulla sua musica. Per l'album successivo scrisse \"Anna\" e \"Musik nur, wenn sie laut ist\". Il suo classico \"Currywurst\" si formava col tempo, con la molla di Diether Krebs, J\u00fcrgen Triebel e Horst-Herbert Krause. And\u00f2 in \"tourn\u00e9e\", ma numerosi concerti dovettero essere annullati per mancanza d'interesse da parte del pubblico. Gli album nati dalla collaborazione con Otto Draeger e Edo Zanki furono commercialmente cos\u00ec privi di successo che la Intercord Ton GmbH, dopo la pubblicazione nel 1983 dell'album \"Gemischte Gef\u00fchle\", sciolse il contratto.\nSuccesso musicale con \"4630 Bochum\" (1984 1991).\nDopo il cambio alla EMI, egli raggiunse il successo musicale nel 1984 con l'album \"4630 Bochum\". Sulle origini dell'album afferma Gr\u00f6nemeyer: \"Io volevo fondare una band, i miei musicisti non volevano fondare una band con me! Loro trovavano il tutto troppo rischioso e non cos\u00ec interessante. Allora io ho fatto \"Bochum\" tutto da solo.\" L'album rimase 79 settimane nella \"Top ten\" della \"Hitparade\". Mentre in tutto il mondo \"Thriller\" di Michael Jackson era nominato l'album di maggior successo dell'anno, questo titolo in Germania veniva conferito nel 1984 a \"Bochum\". Soprattutto il singolo \"M\u00e4nner\" (Uomini) rese l'artista famoso in tutta la Germania.\nNel 1985 Gr\u00f6nemeyer recit\u00f2 a fianco di Julie Christie, Burt Lancaster e Bruno Ganz in \"Padri e figli\" del regista Bernard Sinkel per la Deutz-Film. Nel 1986, con l'album \"Spr\u00fcnge\" (Salti), prese per la prima volta una posizione politica. I titoli \"Tanzen\" (Ballare) e \"L\u00e4cheln\" (Sorridere) sono commenti alla posizione della nazione e attaccano la coalizione di governo CDU-FDP e l'allora cancelliere Helmut Kohl.\nAll'Anti-WAAhnsinns-Festival a Wackersdorf, Gr\u00f6nemeyer suon\u00f2 davanti a oltre 100.000 spettatori. Al notevole successo dell'album \"\u00d6\" del 1988 contribuirono soprattutto i titoli \"Halt mich\" (Tienimi stretto), \"Vollmond\" (Luna piena) e \"Was soll das\" (Cosa significa). Contemporaneamente furono pubblicati in lingua inglese i maggiori successi di Gr\u00f6nemeyer in \"What's All This\". La \"title-track\" dell'album arriv\u00f2 in Canada nelle classifiche dei singoli. A questo fece seguito una \"tourn\u00e9e\" in Canada.\nPer la colonna sonora del telefilm \"Sommer in Lesmona\" (Estate a Lesmona) Gr\u00f6nemeyer venne premiato con il premio Adolf-Grimme. Dopo la caduta del muro di Berlino egli pubblic\u00f2 \"Luxus\", un disco con cui estern\u00f2 lo stato d'animo suo e della societ\u00e0 nella Germania dell'Est e dell'Ovest. Egli stesso ritiene questo disco il pi\u00f9 noioso dal punto di vista musicale. La versione in lingua inglese dell'album \"Luxus\" usc\u00ec nel 1991 in Canada; essa contiene anche una versione in francese della canzone \"Marie\".\nNuovi percorsi (1993 - 2007).\nIl 20 gennaio 1993 Gr\u00f6nemeyer sposa la sua compagna di vita Anna Henkel, con la quale ha gi\u00e0 avuto due figli, Felix (4 maggio 1987) e Marie (31 luglio 1989). Nello stesso anno esce l'album \"Chaos\", che dovrebbe dare l'impressione di essere pi\u00f9 ruvido e duro del precedente album \"Luxus\". In effetti egli lascia dietro di s\u00e9 il \"vecchio\" Gr\u00f6nemeyer e si guadagna con quest'album il primo posto della \"Hit Parade\" tedesca. Il relativo \"tour\" vede nei mesi successivi oltre 600.000 persone.\nNel 1994 l'emittente musicale MTV invita Gr\u00f6nemeyer come primo artista non di lingua inglese nella trasmissione \"MTV Unplugged\". Il concerto si svolge il 15 maggio dello stesso anno negli studi Babelsberger.\nAll'inizio del 1998 si trasferisce con la sua famiglia a Londra, dove egli da allora trascorre la maggior parte dell'anno. L\u00ec ha il proprio studio nei Mayfair Studios, dove continua a produrre in lingua tedesca.\nIl 21 aprile 1998 Gr\u00f6nemeyer pubblica l'album \"Bleibt alles anders\" (Rimane tutto diverso). In meno di quattro settimane raggiunge il disco di platino in Germania. Alla prima parte della \"tourn\u00e9e\" partecipano circa 350.000 \"fan\". Con la morte di suo fratello Wilhelm il 3 novembre 1998 e di sua moglie Anna il 5 novembre 1998 Gr\u00f6nemeyer riceve due duri colpi. Necessita di oltre un anno per rimettersi in attivit\u00e0 dal punto di vista artistico.\nNel 2000 Gr\u00f6nemeyer suona due concerti all'Expo di Hannover con 80 membri dell'orchestra. Da qui far\u00e0 uscire successivamente il doppio DVD \"Stand der Dinge\" (Lo stato delle cose).\nNell'agosto 2002 pubblica l'album \"Mensch\" (Umano), la terza parte della Trilogia \"Chaos\" - \"Bleibt alles anders\" - \"Mensch\". L'album fu premiato col disco di platino ancora prima della pubblicazione per via delle prenotazioni, guadagn\u00f2 in tutto dieci dischi di platino, raggiunse la posizione numero 1 nelle classifiche tedesche sia per il singolo che per l'album. Il singolo \"Mensch\" fu la canzone di maggior successo di Gr\u00f6nemeyer, con la quale egli - per la prima volta nella sua lunga carriera - raggiunse la posizione pi\u00f9 alta nelle classifiche tedesche dei singoli. \"Mensch\" \u00e8 diventato l'album musicale pi\u00f9 venduto di sempre in Germania, con oltre 3 milioni di copie acquistate.\nDal 2002 Herbert Gr\u00f6nemeyer gir\u00f2 tutta la Germania con la sua \"tourn\u00e9e\" \"Alles Gute von gestern bis Mensch\" (Tutto bene da ieri fino a Mensch). L'8 luglio 2003 la sua \"tourn\u00e9e\" dovette concludersi a Montreux (Svizzera). Fino ad allora 1,5 milioni di spettatori aveva partecipato ai concerti. A causa del grande successo il \"tour\" venne allungato nel giugno 2004 e si concluse, dopo due anni, l'8 gennaio, con un concerto di tre ore e mezzo, in occasione della cerimonia di apertura dello stadio LTU arena di D\u00fcsseldorf. Nel 2003 pubblic\u00f2 il Live-DVD e si guadagn\u00f2 il primo posto della Hit Parade tedesca.\nIl 7 aprile 2006 il singolo di Gr\u00f6nemeyer \"Zeit, dass sich was dreht\" venne annunciato e il 19 maggio 2006 arriv\u00f2 in commercio. Si tratta della canzone inno ufficiale in occasione del Campionato mondiale di calcio, che canta insieme al duo proveniente dal Mali Amadou &amp; Mariam. Il titolo in versione inglese \u00e8 \"Celebrate the Day\", la versione francese si chiama \"Fetez cette journ\u00e9e\". Il 9 giugno 2006, in occasione dell'apertura ufficiale dei campionati mondiali di calcio 2006 allo stadio Allianz Arena, Herbert Gr\u00f6nemeyer presenta la canzone. Pochi giorni dopo il singolo raggiunge la cima delle classifiche e porta a Herbert Gr\u00f6nemeyer la seconda \"hit\" n. 1 della sua carriera. Il 14 ottobre 2006 sottoscrive una domanda di ammissione presso la societ\u00e0 calcistica VfL Bochum e riceve in ricordo dell'inno di successo \"4630 Bochum\", il numero di socio 4630.\nLa canzone \"Lied 1 - St\u00fcck vom Himmel\" (Canzone 1 - Pezzo dal cielo), pubblicata il 2 febbraio 2007, raggiunge il 13 febbraio il primo posto della classifica dei singoli ed \u00e8 per Gr\u00f6nemeyers la terza \"hit\" n. 1. Il 2 marzo 2007 esce l'album \"12\" seguito da un \"tour\" negli stadi nei paesi di lingua tedesca. Concerti pi\u00f9 piccoli vennero tenuti in settembre ad Amsterdam, Monaco di Baviera, Dresda e alla Royal Albert Hall di Londra.\nNel gennaio 2010, Gr\u00f6nemeyer esegu\u00ec l'inno \"Komm zur Ruhr\" (Vieni nella Ruhr) nella cerimonia di apertura di \"RUHR.2010\", essendo la citt\u00e0 di Essen la Capitale Europea della Cultura 2010.\nIl \"tour\" del suo album del 2011, chiamato \"Schiffsverkehr\" (Traffico marittimo), ebbe un pubblico di 550.000.\n\"I Walk\", il debutto in inglese negli USA per Gr\u00f6nemeyer, usc\u00ec nel 2012, seguito da un \"tour\" in USA e Canada nel 2013. L'album ha come ospiti Bono degli U2, Antony Hegarty di Antony and The Johnsons, e il chitarrista James Dean Bradfield dei Manic Street Preachers.\nL'album di Gr\u00f6nemeyer del 2014 \"Dauernd Jetzt\" (Stabile ora) vinse il premio Goldene Kamera per il migliore album in lingua tedesca del 2014, e Gr\u00f6nemeyer ricevette il premio per migliore musica nazionale. Nel marzo 2015, Gr\u00f6nemeyer ha vinto con questo album anche un premio Echo.\nImpegni sociali.\nGr\u00f6nemeyer \u00e8 socialmente impegnato. Gi\u00e0 nel 1985 ha iniziato il progetto \"Band f\u00fcr Afrika\". Si tratta, similmente alla Band Aid, di un progetto comune fra diversi artisti per la raccolta di fondi per l'Africa. Il singolo \"Nackt im Wind\" (Nudo nel vento) ha raggiunto nel 1985 il 3\u00ba posto della classifica tedesca.\nAttualmente Gr\u00f6nemeyer \u00e8 presidente dell'associazione \"Deine Stimme gegen Armut\" (La tua voce contro la povert\u00e0), versione tedesca dell'iniziativa di Bob Geldof \"Make Poverty History\". Dal 2005 egli sostiene finanziariamente l'iniziativa, tramite il Governo federale. Si deve ricordare che la Germania, come tutti gli altri stati appartenenti alle Nazioni Unite, si \u00e8 impegnata a fare tutto il possibile per dimezzare entro il 2015 in tutto il mondo le situazioni di estrema povert\u00e0. Egli s'impegna attivamente per la cancellazione del debito dei paesi pi\u00f9 poveri dell'Africa. Il 2 luglio 2005, il cosiddetto \"White Band Day\", Gr\u00f6nemeyer si \u00e8 esibito a Berlino con artisti tedeschi ed internazionali, allo stesso tempo con \"star\" mondiali, in nuovi e diversi concerti intorno al mondo.\nIl 10 ottobre 2005 Gr\u00f6nemeyer \u00e8 stato nominato dalla prestigiosa rivista \"Time\" \"Time European Hero 2005\" (Eroe europeo del Time 2005), insieme a personaggi tra i quali Bob Geldof e Pedro Almod\u00f3var, per il suo lavoro umanitario.\nL'etichetta \"Gr\u00f6nland Records\".\nGr\u00f6nemeyer ha partecipato attivamente alla serie televisiva \"Pop 2000\", che racconta la storia di 50 anni di musica pop e cultura giovanile in Germania. Nell'ambito di questo lavoro ha fondato l'etichetta discografica Gr\u00f6nland Records che gestisce insieme a Rene Renner. La Gr\u00f6nland Records offre ai propri e ad altri artisti la possibilit\u00e0 di aderire alla casa editrice privata Polar Bear Publishing."}
{"id": "1136357", "revid": "31886", "url": "https://it.wikipedia.org/wiki?curid=1136357", "title": "Passo di Cirone", "text": "Il passo di Cirone (1.255\u00a0m) \u00e8 un valico dell'Appennino Tosco-Emiliano che separa la Toscana dall'Emilia ed in particolare la provincia di Massa e Carrara da quella di Parma. Il passo \u00e8 attraversato dalla Strada Provinciale 42 che diventa la Strada Provinciale 108 in territorio emiliano.\nDal passo di Cirone si accede, in territorio emiliano, al Parco nazionale dell'Appennino Tosco-Emiliano.\nStoria.\nIl passo di Cirone si trova lungo la Via del Sale, cio\u00e8 quel percorso che attraversava gli Appennini e che nel medioevo era utilizzato per contrabbandare il sale dalla Toscana all'Emilia. In realt\u00e0 la Via del Sale non era costituita da un'unica strada chiaramente identificabile, ma piuttosto da una ragnatela di sentieri impervi che si intersecavano in pi\u00f9 punti. Questi percorsi erano utilizzati anche da viandanti e pellegrini e dotata di diversi punti di ristoro e ricovero, detti ospitali. \u00c8 proprio la localizzazione di questi ultimi che ha consentito di ricostruire uno dei tracciati principali della Via del Sale che da Parma passava per Langhirano, quindi saliva a Beduzzo, si inoltrava nel territorio di Corniglio a Ballone, passava per le frazioni di Sesta e Bosco, e poi valicava il passo di Cirone per scendere in Toscana nella Val di Magra."}
{"id": "1136366", "revid": "339392", "url": "https://it.wikipedia.org/wiki?curid=1136366", "title": "Provincia di Massa", "text": ""}
{"id": "1136368", "revid": "339392", "url": "https://it.wikipedia.org/wiki?curid=1136368", "title": "Dinaburg Daugavpils", "text": ""}
{"id": "1136369", "revid": "436907", "url": "https://it.wikipedia.org/wiki?curid=1136369", "title": "Feuer frei!", "text": "Feuer frei! \u00e8 un singolo dei Rammstein, estratto dall'album \"Mutter\". Il singolo \u00e8 stato distribuito in 3 versioni, ognuna con copertina e tracklist diversa.\nLa canzone.\n\"Feuer frei\" significa nel linguaggio militare tedesco \"\"aprite il fuoco\", \"fuoco a volont\u00e0\"\". La canzone parla del liberare la rabbia che \u00e8 stata tenuta a lungo dentro. Esiste anche un video della canzone distribuito negli USA su MTV, in promozione al film xXx."}
{"id": "1136371", "revid": "339392", "url": "https://it.wikipedia.org/wiki?curid=1136371", "title": "FC Dinaburg", "text": ""}
{"id": "1136382", "revid": "271907", "url": "https://it.wikipedia.org/wiki?curid=1136382", "title": "Coppa anglo-italiana", "text": ""}
{"id": "1136387", "revid": "135224", "url": "https://it.wikipedia.org/wiki?curid=1136387", "title": "Carriola", "text": "La carriola (o cariuola) \u00e8 una attrezzatura che permette di trasportare a mano per corte distanze materiali sfusi oppure oggetti pesanti ed ingombranti.\nA seconda della forma la carriola assume varie denominazioni: francese, olandese, austriaca, tedesca, americana, italiana, inglese, eccetera.\nStoria.\nNon \u00e8 tutt'oggi chiaro dove e quando la carriola sia stata ideata, ma vi sono diversi pareri che porrebbero le prime apparizioni di questo strumento nella Grecia antica, intorno al 400 a.C., che fu in seguito adottata anche dai Romani; oppure in Cina intorno al 100 a.C. \u00c8 anche possibile che entrambe le culture fossero giunte a sviluppare lo strumento indipendentemente.\nDescrizione.\nDal punto di vista tecnico la carriola \u00e8 una leva di secondo tipo. Generalmente \u00e8 costituita da:\nNel caso in cui la carriola sia destinata al trasporto di materiali leggeri, quali foglie secche e ramaglie da giardinaggio, il cassone ha dimensioni maggiori.\nUso.\n\u00c8 usata in aziende agricole minori, nel giardinaggio e in edilizia, per il trasporto di cemento, malta, mattoni o altri materiali: i manovali addetti al trasporto con la carriola sono detti \"carriolanti\"."}
{"id": "1136390", "revid": "729019", "url": "https://it.wikipedia.org/wiki?curid=1136390", "title": "San Fernando de Apure", "text": "San Fernado de Apure \u00e8 una citt\u00e0 del Venezuela capitale dello stato di Apure.\nLa citt\u00e0, al centro della regione dei \"Llanos\", ha una popolazione di circa 165.000 abitanti.\nFu fondata dagli Spagnoli a fine Settecento vicino alla confluenza dei fiumi Apure ed Orinoco.\nL'unico edificio di un certo interesse della citt\u00e0 \u00e8 il \"Palacio Barbarito\", costruito nell'Ottocento da una facoltosa famiglia di immigrati italiani che ha fatto fortuna sfruttando il commercio di pelli di coccodrillo e piume di airone.\nNegli anni sessanta vi \u00e8 stato costruito l'unico ponte sul fiume Apure (500 metri), collegante i \"Llanos\" (pianure) meridionali e centro-settentrionali. L'impresa costruttrice era del friulano Luigi Mecchia.\nL'area intorno a San Fernando \u00e8 caratterizzata da una savana subtropicale molto umida, dove si hanno notevoli allevamenti di bestiame ed una cospicua industria alimentare di carne bovina."}
{"id": "1136397", "revid": "76963", "url": "https://it.wikipedia.org/wiki?curid=1136397", "title": "Debra Jo Rupp", "text": "Biografia.\nCresciuta a Boston, si \u00e8 successivamente trasferita a New York per iniziare a lavorare nel mondo dello spettacolo. L'esordio televisivo avviene nel 1987 nella serie tv \"Spenser: For Hire\"; nel 1988 ha una parte nel film \"Big\" con Tom Hanks, seguito da una serie di apparizioni in importanti sit-com come \"Friends\" (per ben 6 episodi), \"Seinfeld\" e \"E.R. - Medici in prima linea\". La consacrazione definitiva per\u00f2 avviene con la sua partecipazione da protagonista in \"That '70s Show\", dove interpreta Kitty Forman. Fra il 2010 e il 2011 ha recitato nella serie \"Better with You\"."}
{"id": "1136406", "revid": "374427", "url": "https://it.wikipedia.org/wiki?curid=1136406", "title": "Broccolo fiolaro di Creazzo", "text": "Il broccolo fiolaro di Creazzo \u00e8 una variet\u00e0 di broccolo (famiglia delle Cruciferae o Brassicaceae) inserita nell'elenco dei prodotti tipici veneti, coltivata sulle colline che sorgono intorno a Creazzo in provincia di Vicenza.\nIl nome deriva dalla presenza lungo il fusto di infiorescenze che in dialetto sono chiamate \"fioi\" ovvero figli. Il broccolo si raccoglie da novembre a febbraio.\nStoria.\nLa coltivazione di questo ortaggio risale agli antichi romani: Catone il Vecchio ne parla riconoscendone le propriet\u00e0 medicamentose .\nTestimonianze affermano che Johann Wolfgang von Goethe nel 1786 ebbe modo di ammirare al mercato delle ceste probabilmente di questa specialit\u00e0 e ne rimase favorevolmente colpito.\nNel XIX secolo ne erano coltivate 150000 piante, ma nel XX secolo si \u00e8 assistito a una contrazione della diffusione a favore di specie importate. Solo negli ultimi decenni si \u00e8 assistito alla ricomparsa di questo alimento sulle tavole dei vicentini, soprattutto per l'interesse dei ristoratori."}
{"id": "1136409", "revid": "1317408", "url": "https://it.wikipedia.org/wiki?curid=1136409", "title": "La Cattedrale di Rouen, primo sole", "text": ""}
{"id": "1136410", "revid": "1272592", "url": "https://it.wikipedia.org/wiki?curid=1136410", "title": "Piazze di Napoli", "text": "Le piazze di Napoli hanno un notevole valore artistico, storico, urbanistico e monumentale; la loro storia accompagna quella della citt\u00e0 da secoli, da sempre sono parte integrante della vita cittadina, dai mercati o dai grandi eventi pubblici e politici.\nDi seguito una lista delle pi\u00f9 importanti e monumentali piazze della citt\u00e0, disposte in ordine alfabetico:\nPiazza Principe Amedeo.\nPiazza principe Amedeo (nota semplicemente come \"piazza Amedeo\") \u00e8 una delle piazze della zona di Chiaia risalenti alla Belle \u00c9poque. Di forma irregolare, su di essa si affacciano numerosi edifici di pregio, come palazzo Balsorano e villa Maria. La piazza deve oltremodo il suo fascino anche grazie alla scenografica presenza del castello Aselmeyer opera di Lamont Young che, costruito sulla collina sovrastante, fa da apposita cornice.\nPiazza Nicola Amore (o piazza Quattro Palazzi).\nPiazza Nicola Amore, attraversata da corso Umberto, risale anch'essa al cosiddetto periodo del Risanamento, ed \u00e8 intitolata al sindaco di Napoli che ne fu artefice. Possiede anche un secondo nome: \u00e8 detta infatti \"i quattro palazzi\", dal numero degli imponenti edifici che su di essa si affacciano e caratterizzati, ciascuno, da due coppie di grandi telamoni. La piazza, a causa dei lavori della metropolitana di Napoli e dei suoi importanti ritrovamenti archeologici, nell'immediato futuro avr\u00e0 un aspetto molto diverso.\nPiazza Bellini.\n\u00c8 una piazza del centro antico, circondata da numerose sedi universitarie e molto vicina al conservatorio di San Pietro a Majella e all'Accademia di Belle Arti. Al centro \u00e8 posta la \"statua di Vincenzo Bellini\". Dominano lo spazio il complesso di Sant'Antonio delle Monache a Port'Alba e alcuni palazzi monumentali del XVI e XVII secolo. La piazza \u00e8 inoltre caratterizzata dalla presenza di resti delle mura della \"Neapolis\" greca.\nPiazza Giovanni Bovio (o piazza Borsa).\nPiazza Giovanni Bovio \u00e8 conosciuta tra i napoletani con l'antico nome di \"piazza della Borsa\" (per vero, \u00e8 detta semplicemente \"Piazza Borsa\"), cos\u00ec chiamata per via del palazzo della Borsa. Ebbe origine nella seconda met\u00e0 dell'Ottocento durante il periodo del Risanamento, quando, dopo la terribile epidemia di colera del 1884, vennero abbattute numerose abitazioni insalubri per fare posto a corso Umberto I e \"risanare il ventre di Napoli\".\nPiazza Carit\u00e0.\nPiazza Carit\u00e0 si trova lungo l'asse di via Toledo, tra la Pignasecca e i quartieri Spagnoli. \u00c8 conosciuta per il monumento a Salvo D'Acquisto, il vicebrigadiere dei Carabinieri che, pur essendo innocente, si autoaccus\u00f2 della responsabilit\u00e0 di un attentato contro l'esercito tedesco, al fine di salvare i civili dalla rappresaglia nazista. Su di un lato sorge il Palazzo INA, uno dei tanti palazzi fascisti di Napoli realizzati negli anni trenta, mentre sull'altro sorge la chiesa di Santa Maria della Carit\u00e0.\nPiazza Carlo III.\nPiazza Carlo III (gi\u00e0 \"Piazza del Reclusorio\") ha una forma ad emiciclo nella quale confluiscono molte importanti arterie della zona (via Foria, corso Garibaldi, via Sant'Alfonso Maria De Liguori, via Sant'Antonio Abate, via Alessio Mazzocchi e via Don Bosco). Su di essa sorge tra le pi\u00f9 grandi opere dell'Illuminismo, il Real Albergo dei Poveri, disegnato dell'architetto fiorentino Ferdinando Fuga su commissione del re Carlo di Borbone, il quale cullava il desiderio di farne la dignitosa residenza di tutti i poveri della nazione.\nPiazza Cavour.\nPiazza Cavour di Napoli (gi\u00e0 \"Largo delle Pigne\"), si allarga a est del museo Archeologico Nazionale e le fa da cornice il fondo della porta San Gennaro, voluta per la fine della peste del 1656.\nNei dintorni della piazza \u00e8 visibile la facciata della pregevole chiesa del Ges\u00f9 delle Monache, che avrebbe dovuto costituire una sorta di pantheon della famiglia reale aragonese. Ulteriori ampliamenti non vennero eseguiti poich\u00e9 la Casa decadde con la costituzione del viceregno.\nLargo Corpo di Napoli.\nIl Largo corpo di Napoli \u00e8 una storica piazzetta sulla quale si affacciano importanti monumenti cittadini che testimoniano la storia plurisecolare di Napoli. Posto a breve distanza da piazzetta Nilo e piazza San Domenico Maggiore, elemento cardine del luogo \u00e8 senza dubbio la statua del dio Nilo, in bella vista da circa duemila anni. La scultura infatti fu scolpita durante il soggiorno degli alessandrini nel palazzo adiacente. Gli abitanti attribuirono alla statua del Nilo, e poi quindi a tutto il largo, il nome di \"corpo di Napoli\" perch\u00e9 dal corpo del dio fu staccato il capo e la statua rimase acefala per circa due secoli.\nPiazza Dante.\nPiazza Dante \u00e8 caratterizzata dalla presenza del Foro Carolino di Carlo III di Borbone, con le 26 statue che rappresentano le virt\u00f9 del sovrano; opera eretta da Luigi Vanvitelli nel XVIII secolo. Anticamente chiamata \"Largo Mercatello\" e dedicata ai mercati e ad altri scambi commerciali, non rappresentava uno snodo particolarmente rilevante. Oggi, invece, la piazza dedicata al Sommo Poeta \u00e8 un punto cruciale della citt\u00e0, oltre che importante meta turistica per la presenza di tre visitatissime chiese monumentali (Santa Maria di Caravaggio, San Domenico in Soriano, e San Michele a Port'Alba).\nPiazzetta Duca D'Aosta.\nLa piazza, dedicata al Duca Invitto, Emanuele Filiberto di Savoia-Aosta, ma pi\u00f9 nota come piazzetta Augusteo per la presenza nella stessa del Teatro Augusteo, fu costruita nel 1928 come slargo per il traffico di passeggeri della nuova funicolare Centrale. Sul lato opposto all'ingresso del teatro, in un vicolo tra il palazzo Berio e la funicolare, vi sono i celebri gradini Conte di Mola che conducono ai quartieri Spagnoli.\nPiazza Enrico de Nicola.\nPiazza Enrico de Nicola \u00e8 una delle piazze pi\u00f9 antiche di Napoli ed \u00e8 intitolata al primo presidente della repubblica italiana. La piazza \u00e8 molto importante sia da un punto di vista storico che da un punto di vista monumentale, in quanto si ergono importanti emergenze monumentali come porta Capuana, la fontana del Formiello e castel Capuano.\nPiazza Garibaldi.\nPiazza Garibaldi (gi\u00e0 \"Piazza della Stazione\") con i suoi 70.000 m\u00b2 \u00e8 una delle pi\u00f9 ampie di Napoli, e pure tra i luoghi pi\u00f9 noti e affollati in quanto vi si affaccia la Stazione Centrale. Ha assunto la forma attuale solo intorno alla met\u00e0 del XX secolo con la demolizione del vecchio edificio e la costruzione della muova moderna struttura tra gli antichi palazzi ottocenteschi. Nel 2000 sono stati aperti i cantieri della metropolitana e di risistemazione della piazza. Attualmente \u00e8 il punto di scambio di numerose linee di pullman e del tram, delle linee 1 e 2 della metropolitana, della ferrovia circumvesuviana, dei treni regionali.\nPiazzetta Gerolomini.\nPiazzetta Gerolamini o Girolamini \u00e8 una delle piazzette pi\u00f9 importanti del centro storico di Napoli. Essa \u00e8 dominata dall'elegante facciata della chiesa basilicale dei Girolamini opera di Ferdinando Fuga.\nPiazza del Ges\u00f9 Nuovo (o piazza Trinit\u00e0 Maggiore).\nPiazza del Ges\u00f9 Nuovo \u00e8 una delle piazze pi\u00f9 importanti della citt\u00e0, sia per la sua posizione molto centrale (\u00e8 attraversata da spaccanapoli ed \u00e8 a pochi passi da via Toledo e da piazza Dante), sia perch\u00e9 ospita alcuni monumenti molto importanti, come la basilica di Santa Chiara, la chiesa del Ges\u00f9 Nuovo e l'obelisco dell'Immacolata. \u00c8 una delle piazze simbolo del centro storico della citt\u00e0, e pi\u00f9 in particolare, del cosiddetto centro antico greco-romano.\nPiazza Giuseppe Di Vittorio.\nPiazza Giuseppe Di Vittorio \u00e8 una monumentale piazza della citt\u00e0. Essa \u00e8 importante in quanto ospita gli unici resti dell'ultima cinta muraria della citt\u00e0. L'opera, nel XIX secolo, costituiva una delle barriere daziarie di Napoli, volte a contrastare il contrabbando e a favorire il commercio marittimo e terrestre; lunga circa 11 miglia, fu progettata da Stefano Gasse. Il luogo \u00e8 anche impreziosito dalla chiesa dell'Immacolata a Capodichino ordinata da Ferdinando II su richiesta popolare.\nPiazzetta Guglia del Duomo.\nPiazzetta Guglia del Duomo \u00e8 anch'essa una delle piazzette pi\u00f9 celebri della citt\u00e0 in quanto su di essa si affaccia la cattedrale di Santa Maria Assunta. La piazza \u00e8 oltremodo contornata su entrambi i lati da portici monumentali.\nPiazzale Madre Landi.\nPiazza Madre Landi \u00e8 situata ai margini del centro storico di Napoli ed ospita la basilica dell'Incoronata Madre del Buon Consiglio, della \"Piccola San Pietro\", meta di pellegrinaggi. Oltremodo da qui \u00e8 possibile accedere alle catacombe di San Gennaro.\nPiazza San Martino.\nSituata nel quartiere Vomero, si tratta dello spiazzale della Certosa di San Martino. Da essa dipartono i celeberrimi 404 scalini della Pedamentina.\nPiazza dei Martiri.\nL'espansione urbanistica napoletana, per secoli, fu contenuta all'interno delle mura; questa piazza, sorta intorno al Seicento, col nome di \"Piazza della Pace\", fu una delle prime costruzioni-simbolo delle espansioni ad ovest. Essa \u00e8 di forma triangolare ed \u00e8 dedicata a tutti i napoletani caduti per la libert\u00e0. Il monumento rappresentativo \u00e8 costituito da un obelisco circondato da quattro leoni di marmo; sulla sommit\u00e0 la statua che simboleggia la \"Virt\u00f9 dei martiri\". Intorno si innalzano palazzi monumentali, tra cui uno progettato da Luigi Vanvitelli (palazzo Calabritto).\nPiazza Matteotti.\nPiazza Matteotti \u00e8 una delle piazze del centro pi\u00f9 mounumentali della citt\u00e0. Su di essa affacciano i pregevoli palazzi costruiti in epoca fascista secondo lo stile razionalista, dei quali citiamo il palazzo Matteotti sede della provincia e il palazzo delle Poste.\nPiazza del Mercato.\nPiazza del Mercato con i suoi 28.000 m\u00b2 \u00e8 una delle pi\u00f9 grandi piazze di Napoli. Storicamente, era qui che si svolgevano le esecuzioni capitali, conseguenza verificatasi in seguito alla decapitazione di Corradino di Svevia. Gli Angioini dapprima ne fecero un grande centro commerciale cittadino e snodo fondamentale dei traffici provenienti da tutto il Mediterraneo. La piazza \u00e8 caratterizzata da una netta influenza egiziana; lo slargo \u00e8 ornato da due fontane formate da obelischi piramidali circondate da quattro sfingi. Inoltre qui sorgono le chiese di Santa Croce e Purgatorio al Mercato e di Sant'Eligio Maggiore. Attualmente la piazza \u00e8 oggetto di riqualificazione urbana.\nPiazzetta Miraglia.\nPiazzetta Miraglia \u00e8 una delle piazzette del centro storico della citt\u00e0. Su di essa insistono numerose ed importanti emergenze monumentali, come la cappella dei Pontano, la chiesa della Croce di Lucca e la chiesa di Santa Maria Maggiore alla Pietrasanta.\nPiazza Monteoliveto.\nIl popolo l'ha sempre chiamata \"largo Monteoliveto\" e non piazza, perch\u00e9 in effetti d\u00e0 l'idea pi\u00f9 di uno slargo, o meglio di un quadrivio; il luogo \u00e8 attraversato da via Sant'Anna dei Lombardi, via Monteoliveto e via Trinit\u00e0 Maggiore. La piazza \u00e8 importante soprattutto perch\u00e9 conserva tre opere di alto valore storico ed architettonico: la fontana di Monteoliveto, la chiesa di Sant'Anna dei Lombardi ed il palazzo Orsini di Gravina (insolita testimonianza dell'unione di due architetture, quella toscana e quella romana). Palazzo Gravina \u00e8 stato anche protagonista di importanti vicende storiche (qui visse papa Benedetto XIII) quali la Repubblica Partenopea e i moti liberali del 1848.\nPiazza del Municipio.\nLa piazza, un tempo nota come \"Largo del Castello\", con i suoi 42.000 m\u00b2 (escludendo per\u00f2 la zona portuale della stazione marittima) \u00e8 una delle pi\u00f9 grandi d'Europa; di forma semi-rettangolare, deve la sua fama alla presenza di Castel Nuovo, mentre sul lato orientale vi \u00e8 il Teatro Mercadante. La piazza si trova in prossimit\u00e0 del porto e, storicamente, fu teatro di grandi partenze di massa (gli emigranti che giunti a Napoli partivano per le Americhe). Oggi segue ancora la sua vocazione storica in quanto sede del potere della citt\u00e0: su di essa insiste il palazzo San Giacomo, voluto da Ferdinando I di Borbone, mentre nell'interno sorge la pontificia Reale Basilica di San Giacomo degli Spagnoli.\nPiazza Nazionale.\nPiazza Nazionale \u00e8 una grande piazza frutto del periodo del Risanamento, anche se al giorno d'oggi una parte dello slargo \u00e8 composta non pi\u00f9 da edifici ottocenteschi ma da edifici frutto della speculazione edilizia post-bellica che sostitu\u00ec i palazzi danneggiati durante i bombardamenti.\nPiazzetta Nilo.\nPiccola piazzetta posta al centro tra due luoghi d'importanza storico-artistica elevatissima: piazza San Domenico Maggiore e largo corpo di Napoli. Spicca sulla piazzetta la monumentale chiesa di Sant'Angelo a Nilo, eretta inizialmente in stile gotico ed arricchita secondo il gusto catalano, per essere poi completamente rimaneggiata secondo gli stilemi del barocco.\nPiazza Nolana.\nPiazza Nolana \u00e8 una delle piazze del centro storico. Su di essa affacciano l'omonima porta e il palazzo dei Telefoni.\nPiazza Piedigrotta.\nPiazza Piedigrotta \u00e8 di forma irregolare. Storicamente \u00e8 stata teatro di una delle pi\u00f9 grandi tradizioni popolari: la festa di Piedigrotta, una festa che mescola credenze cattoliche a quelle pagane. Su di essa, di scorcio, la monumentale stazione di Napoli Mergellina (anni venti del XX secolo), l'imponente fascino del palazzo Odeon e la chiesa di Santa Maria di Piedigrotta, meta di pellegrinaggi.\nPiazza del Plebiscito.\nLa Piazza del Plebiscito di Napoli fu per secoli uno slargo irregolare, dove si svolgevano le feste popolari attorno alle cosiddette macchine da festa, che venivano periodicamente innalzate da grandi architetti (famose quelle di Ferdinando Sanfelice e di Francesco Maresca). Solo dall'inizio del Seicento in poi fu gradatamente \"regolarizzata\", anche a causa della costruzione del nuovo Palazzo Reale, opera di Domenico Fontana. Ma fu solo all'inizio dell'Ottocento, durante il periodo napoleonico, che la piazza cambi\u00f2 completamente volto. Per ordine dei monarchi francesi, essa fu interamente ridisegnata e ripensata: furono demoliti i troppi edifici religiosi che ne limitavano lo spazio ed impedivano di inserirla al meglio nel contesto urbano circostante ed in luogo di essi vennero eretti palazzi di stato, a cornice del famoso emiciclo dorico in pietra lavica e marmo, voluto da Gioacchino Murat su disegno di Leopoldo Laperuta, al centro del quale avrebbe dovuto essere un altro edificio civile, consacrato ai fasti dei napoleonici. Al centro del colonnato spicca invece la basilica di San Francesco di Paola, che ne \u00e8 l'elemento dominante e fu eretta da Ferdinando I, come \"ex voto\" per aver riconquistato il regno dopo il decennio di dominio francese. Isolate sulla piazza, di fronte alla basilica, s'innalzano le statue equestri di Carlo III di Borbone e di Ferdinando I.\nPiazza della Repubblica.\nPiazza della Repubblica \u00e8 una delle piazze che sfociano sul lungomare di Napoli. \u00c8 caratterizzata dal monumento dedicato alle \"Quattro giornate di Napoli\"; infatti, la citt\u00e0 fu la prima grande citt\u00e0 in Europa a liberarsi da sola, senza l'aiuto alleato, dall'occupante tedesco. Il monumento \u00e8 curato anche con pannelli di Marino Mazzacurati. Inoltre qui sorge il palazzo Guevara di Bovino, opera neorinascimentale di Giuseppe Pisanti.\nPiazza San Domenico Maggiore.\nFu voluta da Alfonso I di Napoli, a cui si deve la grande scalinata a fianco dell'abside della chiesa di San Domenico Maggiore. \u00c8 un'importante piazza della citt\u00e0 perch\u00e9, storicamente, rappresenta il limite orientale delle mura greche di Neapolis. Questo luogo, nei secoli, ha assunto molteplici ruoli, da quelli politici a quelli commerciali finanche a quelli occulti, data la vicinanza della cappella Sansevero. Lo slargo ospita la basilica di San Domenico Maggiore. La facciata della basilica \u00e8 caratterizzata da un'evidente influenza orientale; \u00e8 accompagnata dall'omonimo obelisco di Francesco Antonio Picchiatti ed \u00e8 inoltre circondata da palazzi monumentali.\nPiazza San Gaetano.\nPiazza San Gaetano \u00e8 una storica ed importante piazza di Napoli e corrisponde all'antico Foro greco-romano della citt\u00e0. La piazza in epoca greca ospit\u00f2 l'Agor\u00e0 e in quella romana il Foro.\nOggi, ai suoi margini, sono situati due edifici religiosi di estrema importanza cattolica e artistica: le basiliche di San Paolo Maggiore e San Lorenzo Maggiore.\nIn questa piazza si riunivano le dodici fratrie del popolo; qui si ricevevano gli ambasciatori stranieri per trattare la pace o la guerra; qui il popolo napoletano accorreva in armi al suono delle campane, per respingere i Longobardi e i Saraceni.\nPiazza Sannazaro.\nPiazza Sannazaro \u00e8 una delle piazze pi\u00f9 suggestive di Napoli, grazie alla presenza della fontana della Sirena, alla cui realizzazione partecip\u00f2 anche un giovane Francesco Jerace. Si trova tra Mergellina e Piedigrotta.\nPiazza Sisto Riario Sforza.\nStorico slargo posto alle spalle della chiesa cattedrale di Napoli, su via dei Tribunali. La piazza \u00e8 circondata inoltre da storici palazzi monumentali e dal complesso del Pio Monte della Misericordia. Domina il luogo la guglia di San Gennaro, eretta da Cosimo Fanzago su diretta espressione di volont\u00e0 da parte dei napoletani, che decisero di inaugurare un monumento dedicato al santo patrono della citt\u00e0, successivamente all'ultima eruzione del Vesuvio avvenuta nel 1631.\nPiazza Salerno.\nPiazza Salerno \u00e8 una delle piazze pi\u00f9 recenti di Napoli. Lo slargo \u00e8 situato nel centro direzionale della citt\u00e0, la prima cittadella di grattacieli d'Italia e dell'Europa meridionale opera di Kenz\u014d Tange, alla cui realizzazione parteciparono anche importanti architetti come Renzo Piano.\nPiazza Sette Settembre.\nPiazza Sette Settembre \u00e8 una delle piazze pi\u00f9 importanti di Napoli. Il 7 settembre 1860 proprio da qui Giuseppe Garibaldi annunci\u00f2 l'annessione del Regno delle Due Sicilie a quello d'Italia. Su di essa insistono il palazzo Doria d'Angri e l'imponente facciata della basilica dello Spirito Santo.\nTondo di Capodimonte.\nIl tondo di Capodimonte \u00e8 una piazza di Napoli, situata nel quartiere Stella alla fine del corso Amedeo di Savoia e all'inizio della via di Capodimonte.\nViene detto in tale maniera per via della sua pianta ovale, appunto chiamata popolarmente tondo. Fu progettato nel complesso dei lavori di realizzazione della nuova strada che avrebbe collegato il centro cittadino con la reggia di Capodimonte. I lavori furono affidati ad Antonio Niccolini.\nPiazza Trieste e Trento.\nLa piazza, confinante con la celeberrima piazza del Plebiscito, ha una forma asimmetrica ed angolosa. Lo slargo ha la denominazione attuale grazie ai Savoia. Ospita la seicentesca chiesa di San Ferdinando e la fontana del Carciofo. Nel palazzo al n. 48 ha sede il Museo \"Giuseppe Caravita Principe di Sirignano\", dedicato agli artisti napoletani di Ottocento-Novecento. Lo storico Caff\u00e8 Gambrinus, ai margini della piazza, conserva le decorazioni create da alcuni importanti artisti napoletani di fine Ottocento (ma anche di Gabriele D'Annunzio e di Filippo Tommaso Marinetti).\nPiazza Vanvitelli.\nPiazza Vanvitelli \u00e8 la piazza centrale del Vomero, una delle pi\u00f9 importanti costruite alla fine dell'Ottocento nell'ambito dei grandi interventi di Risanamento e ampliamento della citt\u00e0 di Napoli. Dedicata al celebre architetto napoletano Luigi Vanvitelli a cui si devono la reggia di Caserta, il \"foro Carolino\" e la basilica della Santissima Annunziata Maggiore, \u00e8 caratterizzata ai suoi lati da edifici in stile neorinascimentale, molto in voga in questa zona del quartiere. Originariamente al centro della piazza era collocata una fontana in granito e piperno, poi rimossa a causa della costruzione dei binari del tram. \nPiazza della Vittoria.\nLa piazza \u00e8 denominata della Vittoria perch\u00e9, secondo i vincitori della battaglia di Lepanto, fu la Madonna ad intervenire per il buon esito. Fu la figlia del comandante di una delle flotte cristiane a volere la costruzione dell'omonima chiesa che sovrasta la zona meridionale appunto dello slargo. La piazza \u00e8 una delle pi\u00f9 belle di Napoli; a nord, su di essa, sono poste le statue neoclassiche della villa Comunale (prima dell'unificazione italiana \"villa Reale\"), mentre nella parte orientale si trova il palazzo Ravaschieri e il vanvitelliano palazzo Calabritto. Invece sul lato della piazza che affaccia sul mare, la cosiddetta \"colonna spezzata\" ritrovata presso il campanile della cattedrale di Napoli venne qui collocata nel 1914 in memoria di tutti i caduti del mare."}
{"id": "1136412", "revid": "124009642", "url": "https://it.wikipedia.org/wiki?curid=1136412", "title": "Ninni Bruschetta", "text": "Carriera.\nTeatro.\nNel 1983 fonda una sua compagnia teatrale, la Nutrimenti Terrestri, dedicandosi principalmente a soggetti di valenza sociale. Tra le sue regie, \"I carabinieri\" di Beniamino Joppolo (1993), \"Giulio Cesare\" di William Shakespeare con Giampiero Cicci\u00f2 nel ruolo di Marco Giunio Bruto (1998). \"Corruzione al Palazzo di giustizia\" di Ugo Betti (1999), \"Antonio e Cleopatra\" di Shakespeare (2001), \"Medea\" di Franz Grillparzer con Anna Maria Guarnieri (2001), \"L'istruttoria - Atti del processo in morte di Giuseppe Fava\" di Claudio Fava con Donatella Finocchiaro (2006).\nDal 1996 al 1999 \u00e8 stato direttore artistico del Teatro di Messina. Nel 2010 ha pubblicato il libro \"Il mestiere dell'attore\" edito da Bompiani, con una prefazione di Franco Battiato. Nel 2012 ha messo in scena \"L'ufficio\" di Giacomo Ciarrapico e Mattia Torre (gli autori della serie tv \"Boris\"). Nel 2016 ha debuttato al \"Teatro Menotti\" di Milano con \"Amleto\" di Shakespeare, con Angelo Campolo nel ruolo del titolo. Nel febbraio 2016 \u00e8 uscito il suo secondo libro, edito da Fazi e intitolato \"Manuale di sopravvivenza dell'attore non protagonista\". Nel 2017 ha messo in scena \"Il giuramento\" di Claudio Fava.\nCinema e TV.\nAl cinema ha lavorato a film come \"La vita che vorrei\" di Giuseppe Piccioni, \"Il giudice ragazzino\" di Alessandro Di Robilant, \"L'uomo in pi\u00f9\" di Paolo Sorrentino, \"Mio fratello \u00e8 figlio unico\" di Daniele Luchetti, mentre in televisione ha recitato, tra l'altro, nelle fiction \"Paolo Borsellino\" di Gianluca Maria Tavarelli, \"Il generale Dalla Chiesa\" di Giorgio Capitani e \"Aldo Moro - Il presidente\". Dal 2007 interpreta il personaggio di Duccio Patan\u00e8, un direttore della fotografia cocainomane, nella serie Tv \"Boris\" trasmesso dalla tv satellitare Fox, nonch\u00e9 in \"Boris - Il film\". Dal 2009 al 2010 ha interpretato in \"Squadra antimafia - Palermo oggi\" il ruolo di Alfiere, poliziotto valoroso che muore nella seconda serie.\nNel 2010 ha interpretato il commissario Cavaterra nella fiction Rai \"Lo scandalo della Banca Romana\" a fianco di Giuseppe Fiorello e Vincent P\u00e9rez. Inoltre \u00e8 apparso in episodi di alcune fiction molto popolari quali \"Don Matteo\" o \"Distretto di Polizia\". Dal 2011 \u00e8 Salvatore Lobascio nella serie televisiva \"Fuoriclasse\". Nel 2012 \u00e8 nel cast de \"La moglie del sarto\" per la regia di Massimo Scaglione.\nNel giugno 2016 entra nel cast secondario di \"Un posto al sole\", soap in cui ricopre il ruolo di Gualtiero Valle. Nel 2017 invece \u00e8 tra i protagonisti della commedia di Max Nardari \"La mia famiglia a soqquadro\"."}
{"id": "1136418", "revid": "1317408", "url": "https://it.wikipedia.org/wiki?curid=1136418", "title": "La Cattedrale di Rouen, al sole tramontante", "text": ""}
{"id": "1136422", "revid": "1317408", "url": "https://it.wikipedia.org/wiki?curid=1136422", "title": "La Cattedrale di Rouen, effetti di luce mattutina", "text": ""}
{"id": "1136426", "revid": "1317408", "url": "https://it.wikipedia.org/wiki?curid=1136426", "title": "La Cattedrale di Rouen in pieno sole", "text": ""}
{"id": "1136427", "revid": "144796", "url": "https://it.wikipedia.org/wiki?curid=1136427", "title": "Guglielmo IV d'Inghilterra", "text": ""}
{"id": "1136431", "revid": "1317408", "url": "https://it.wikipedia.org/wiki?curid=1136431", "title": "La Cattedrale di Rouen a mezzogiorno", "text": ""}
{"id": "1136433", "revid": "1543377", "url": "https://it.wikipedia.org/wiki?curid=1136433", "title": "Peugeot Type 5", "text": "La Type 5 fu un'autovettura prodotta tra il 1894 ed il 1896 dalla Peugeot, all'epoca ancora non registrata come Casa automobilistica.\nProfilo.\nPrima che come autovettura prodotta in serie, seppur limitata, la Type 5 viene ricordata dagli appassionati per la sua attivit\u00e0 sportiva. Fu infatti una delle 21 vetture che partecip\u00f2 alla Parigi-Rouen, prima gara automobilistica della storia. La Type 3, infatti, pur avendo avuto nel 1891 una breve esperienza sportiva, non era stata progettata per tale attivit\u00e0, pur distinguendosi alla gara ciclistica Parigi-Brest-Parigi, dove partecip\u00f2 solo per accompagnare i concorrenti veri e propri e per mostrare al pubblico le doti di affidabilit\u00e0 del motore e della meccanica. La Type 5 fu progettata tenendo conto anche di tale impiego sportivo, anche se la vettura riusc\u00ec ad arrivare solo all'undicesimo posto. Vincitrice, a pari merito con una Panhard &amp; Levassor fu invece una Type 6, direttamente derivata dalla stessa Type 5 e pilotata da Georges Lemaitre.\nMontava un bicilindrico a V da 565 cm in grado di spingere la vettura ad una velocit\u00e0 massima di 18\u00a0km/h. La carrozzeria in legno era in genere a due posti: ci\u00f2 \u00e8 quanto asserito universalmente dalle fonti specializzate, ma al Muse\u00e9 de l'Aventure Peugeot, a Sochaux, \u00e8 esposta una vettura a 4 posti indicata come Type 5, perci\u00f2 \u00e8 verosimile che almeno in minime quantit\u00e0 sia stata prodotta anche con tale configurazione di carrozzeria.\nLa Type 5 fu prodotta in soli 14 esemplari e da essa derivarono le contemporanee Type 6, 7 e 8."}
{"id": "1136435", "revid": "274337", "url": "https://it.wikipedia.org/wiki?curid=1136435", "title": "Covone presso Giverny", "text": "Covone presso Giverny \u00e8 un dipinto a olio su tela (64x81\u00a0cm) realizzato nel 1889 dal pittore francese Claude Monet. \u00c8 conservato nel Museo Pu\u0161kin di Mosca.\nMonet dipinse molti quadri aventi per soggetto i \"Covoni\".\nCollegamenti esterni.\n Museo Pu\u0161kin \u2013 sito ufficiale"}
{"id": "1136436", "revid": "15756", "url": "https://it.wikipedia.org/wiki?curid=1136436", "title": "Funky Four Plus One", "text": "I Funky Four Plus One (conosciuti anche con il nome di Funky Four Plus One More, pi\u00f9 comunemente scritto come Funky 4 + 1) sono stati un gruppo musicale dell'Old school hip hop.\nCarriera.\nFormatosi nel 1979, il gruppo aveva tra i propri membri una delle prime MCs donne, Sha Rock. Il loro pi\u00f9 importante successo fu il brano \"That's the Joint\" (considerata una tra le canzoni pi\u00f9 significative del Rap della vecchia scuola e campionata da numerosi artisti nel corso degli anni, fra i quali si ricordano i Beastie Boys che la utilizzarono in ben tre brani del loro album Paul's Boutique del 1989: \"Shardrach\", \"33% God\" e nella hit \"Shake Your Rump\"); sono pure ricordati anche per aver realizzato altri singoli come \"Rappin' and Rocking the House\", lunga sedici minuti, e \"King Heroin\". Nonostante avessero un notevole apprezzamento tra i seguaci del Rap, i Funky 4 + 1 non pubblicarono mai un vero e proprio LP in studio da solisti, se si eccettua \"Crash Crew Meets Funky Four\", disco (come intuibile gi\u00e0 dal titolo) realizzato in collaborazione con i Crash Crew, altro celebre gruppo del Rap degli inizi, e pubblicato nel 1983 per la Sugar Hill Records, dove la met\u00e0 dell'album \u00e8 composto da brani dei Funky 4 + 1 (\"King Heroin\", unica canzone inedita, \"Do You Want To Rock\", \"Feel It (The Mexican)\" e \"That's The Joint\", queste ultime tre tutte tratte da singoli usciti in precedenza), e per il resto da brani dei Crash Crew.\nI Funky 4 + 1 furono le prime star del Rap ad apparire su uno show televisivo nazionale, il Saturday Night Live; molti ritengono erroneamente che a detenere questo record siano stati i Run DMC.\nStoria.\nLa formazione iniziale era composta da Keith Keith (Keith Caesar), KK Rockwell (Kevin Smith), Rahiem (Guy Todd Williams) e Jazzy Jeff (Jeffrey Myree) (da non confondersi con DJ Jazzy Jeff (Jeff Townes) del duo DJ Jazzy Jeff &amp; the Fresh Prince); al gruppo si aggiungeva Sha-Rock (Sharon Green), fra le prime rappers femminili in assoluto comparse sulla scena : da questa \"insolita\" presenza (che all'epoca veniva considerata una particolarit\u00e0 per un gruppo Rap) nacque l'idea di chiamare il gruppo Funky Four Plus One More. Pi\u00f9 tardi Rahiem lasci\u00f2 il gruppo per unirsi a Grandmaster Flash and the Furious Five, e venne sostituito da Lil' Rodney Cee (Rodney Stone). Ai Funky 4 + 1 partecipava anche DJ Breakout (Keith Williams), deejay personale del gruppo.\nKK e Lil' Rodney Cee avevano in precedenza entrambi fatto parte di una crew chiamata The Magnificent 7, prima di incontrarsi con gli altri compagni e dare origine, nel Bronx, ai Funky 4 + 1.\nLe radici del gruppo vengono fatte risalire attorno al periodo 1977/78, quando i membri della band, assistendo nei parchi di New York agli show di proto-rap organizzati da pionieri quali DJ Kool Herc e Grandmaster Flash, rimasero impressionati da come il nuovo genere musicale che si stava diffondendo fosse in grado di catalizzare l'attenzione di sempre pi\u00f9 pubblico ed ottenere una simile audience tra la gente comune. Dopo essersi dati una denominazione, i Funky 4 + 1 iniziarono le loro prime opere lavorative suonando dal vivo e registrando mix-tapes delle loro esibizioni, che, in maniera conforme a tutti gli altri rapper underground di quell'epoca, venivano poi messi in vendita o altres\u00ec diffusi tra gli interessati della musica. Il gruppo fu cos\u00ec notato da Bobby Robinson (noto per aver lanciato sulla scena diversi artisti tra i quali in particolare Gladys Knight And The Pimps, nonch\u00e9 titolare della Enjoy Records, il quale decise di metterli sotto contratto.\nQuando i Funky 4 + 1 firmarono per la Enjoy, nessuno dei membri del gruppo aveva un'et\u00e0 superiore ai diciassette anni. Siglato il loro primo contratto con una casa discografica, i Funky 4 + 1 incisero il singolo \"Rappin' And Rockin' The House\" (1979), pezzo basato su un campionamento di \"Got To Be Real\" di Cheryl Lynn e ritenuto ancor oggi il brano Rap di maggior durata mai pubblicato (oltre 15 minuti, lunghezza superiore anche alla versione estesa di \"Rapper's Delight\"). Non soddisfatti del riscontro del pubblico verso il brano, i Funky 4 + 1 manifestarono apertamente il loro disappunto nei confronti della Enjoy, ritenendola colpevole di scarsa promozione del singolo. Il gruppo decise cos\u00ec di rompere il contratto con l'etichetta e di trasferirsi alla Sugar Hill Records, considerata, grazie all'esplosione di \"Rapper's Delight\" degli Sugarhill Gang, la casa discografica con maggior potenziale nel mercato Rap di quel momento. Stessa identica iniziativa venne intrapresa da Grandmaster Flash, il quale contemporaneamente ai Funky 4 + 1, abbandon\u00f2 la Enjoy per firmare un nuovo contratto con la Sugar Hill Records.\nIl primo singolo pubblicato per la Sugar Hill Records fu nel gennaio del 1981 \"That's The Joint\", ovverosia proprio il brano per cui vengono maggiormente ricordati, a cui segu\u00ec nel 1982 \"Do You Want To Rock (Before I Let Go)\", anticipando \"Feel It (The Mexican)\" del 1983 . Quest'ultimo brano contiene il campionamento di una canzone intitolata appunto \"The Mexican\" (Capitol, 1972) dei Babe Ruth, rock band inglese degli Anni Settanta, dove \u00e8 accreditato come co-autore il compositore italiano Ennio Morricone, in quanto estraeva elementi dal tema cinematografico del film \"Per qualche dollaro in pi\u00f9\" (1965) \u2013 fra l'altro, scelta adottata anche dal deejay newyorchese John \"Jellybean\" Benitez in un suo disco. Questi ultimi due singoli furono pubblicati sotto la semplice denominazione dei \"Funky Four\". Dopo l'uscita dell'ultimo singolo, nel 1983 il gruppo, considerandosi marginale sulla scena Rap ed in particolare all'interno della Sugar Hill Records per il fatto di non essere riusciti ad ottenere la stessa cassa di risonanza come invece era capitato alla Sugarhill Gang e ai Grandmaster Flash and the Furious Five, prese la decisione di sciogliersi. L'uscita dell'unico album ufficiale della band risale allo stesso periodo per conto della Vogue, etichetta discografica francese sussidiaria della Sugar Hill Records: il disco \"Crash Crew Meets The Funky Four\" \u00e8 composto per met\u00e0 da pezzi dei Funky 4 + 1 e per l'altra met\u00e0 dai Crash Crew, dove il brano \"King Heroin\" (ispirato dalla pi\u00f9 celebre omonima canzone di James Brown del 1972) \u00e8 l'unico brano non ancora pubblicato singolarmente.\nDopo lo scioglimento dei Funky 4 + 1, la rapper Sha-Rock partecip\u00f2 ai docu-film (1984) \u2013 film documentario della BBC sulla cultura hip-hop diretto da Dick Fontaine \u2013 e a Beat Street (1984) sull'Hip Hop della prima scuola, dove insieme alle altre rappers Lisa Lee e Debbie Dee eseguono il brano \"Us Girls\" (presente anche nell'album della colonna sonora del film) e negli anni successivi Sharon intraprese una carriera solista di secondo piano, per lo pi\u00f9 basata su collaborazioni a brani di altri artisti Hip Hop; Lil' Rodney Cee e KK Rockwell formarono un duo chiamato Double Trouble, poi presenti nel film Wild Style (1983), considerato un cult movie dell'Old School Hip Hop, nel quale in particolare \u00e8 documentata una memorabile battaglia di rapping tra Lil' Rodney Cee e Busy Bee, pioniere e tra i pi\u00f9 importanti artisti del Rap delle origini, e per la cui colonna sonora realizzano il brano \"Stoop Rap\", concludendo di fatto il progetto musicale in coppia.\nAnche Jazzy Jeff (Jeffrey Myree), dopo la fine dell'esperienza con i Funky 4 + 1, si limiter\u00e0 ad una carriera musicale di minore rilievo, con la pubblicazione di alcuni singoli come \"The Ghetto\" (uscito nel 1984 e realizzato con lo pseudonimo The Source), \"Fire\" (1985), \"King Heroin (Don't Mess With The Heroin)\" (1985), \"Ghetto Life\" (1988), \"Real Hip Hop My Man\" (1988, pubblicato con il nome di Original MC Jazzy Jeff, anche per distinguersi dal pi\u00f9 noto DJ Jazzy Jeff, socio artistico di Fresh Prince ossia l'attore Will Smith) e di remix di alcuni pezzi che aveva realizzato all'inizio della sua carriera con i Funky 4 + 1.\nNel 2000, curata dalla Sequel Records, \u00e8 uscita la compilation \"Back To The Old School vol.2 - Funky 4 + 1 That's The Joint\", nella quale sono presenti due brani inediti registrati precedentemente dal gruppo, durante il periodo in cui era sotto contratto con la Sugar Hill Records: \"Square Biz\" e \"Super Stars\"."}
{"id": "1136442", "revid": "47767", "url": "https://it.wikipedia.org/wiki?curid=1136442", "title": "Khaz Modan", "text": ""}
{"id": "1136445", "revid": "78273", "url": "https://it.wikipedia.org/wiki?curid=1136445", "title": "Scultrice", "text": ""}
{"id": "1136446", "revid": "8818954", "url": "https://it.wikipedia.org/wiki?curid=1136446", "title": "Litografa", "text": ""}
{"id": "1136447", "revid": "8818963", "url": "https://it.wikipedia.org/wiki?curid=1136447", "title": "Litografo", "text": ""}
{"id": "1136449", "revid": "36426", "url": "https://it.wikipedia.org/wiki?curid=1136449", "title": "La Senna a Giverny", "text": "La Senna a Giverny \u00e8 un dipinto a olio su tela (75x92,5\u00a0cm) realizzato nel 1897 dal pittore francese Claude Monet. \u00c8 conservato nel Mus\u00e9e d'Orsay di Parigi."}
{"id": "1136450", "revid": "1318789", "url": "https://it.wikipedia.org/wiki?curid=1136450", "title": "Cadet Kelly - Una ribelle in uniforme", "text": "Cadet Kelly - Una ribelle in uniforme (\"Cadet Kelly\") \u00e8 un film per la televisione del 2002 con Hilary Duff. La premi\u00e8re \u00e8 stata vista da 7,8 milioni di spettatori. \u00c8 stato il secondo film ne quale la Duff ha interpretato il personaggio principale, ed \u00e8 anche il secondo film prodotto per Disney Channel girato in Canada.\nTrama.\nL'anticonformista adolescente Kelly Collins lascia Manhattan per seguire la madre e il suo nuovo marito, il generale Joe Maxwell, presso un'accademia militare, la George Washington Military Academy (di cui \u00e8 il direttore), che Kelly si trova a frequentare. All'inizio la vita non \u00e8 facile: le rigide regole dell'accademia rendono la vita difficile a Kelly (che comunque fa amicizia con Carla e Gloria), e in pi\u00f9 si aggiunge il Capitano cadetto Jennifer Stone, coetanea di Kelly molto rigida e dura, soprattutto nei suoi confronti; in pi\u00f9 Jennifer ha una cotta per il cadetto maggiore Brad Rigby, di cui anche Kelly s'innamora.\nDopo varie situazioni spiacevoli Kelly decide di mollare, ma quando sua madre le dice di essere incinta la ragazza decide di rimanere per non doversi separare la famiglia. Quando Jennifer strappa la coperta di Kelly, lei si vendica dipingendole i capelli mentre dorme: per punizione, il patrigno la manda a pulire l'equipaggiamento del Gruppo Scelto. Mentre svolge il lavoro, Kelly ne rimane affascinata e decide di partecipare all'audizione per i nuovi ammessi, venendo scelta con la squadra comandata da Brad; chiede a Jennifer di lavorare insieme, e lei accetta. Adam, il padre di Kelly, la sorprende dicendole ha trovato lavoro nelle vicinanze, e che quindi potr\u00e0 assistere alle regionali alla sua esibizione. Tuttavia, il giorno delle finali non si presenta e Kelly inizia a preoccuparsi; Joe nota il malumore della ragazza e lei gli dice che ha ricevuto una telefonata del padre, improvvisamente interrotta: Kelly \u00e8 preoccupata perch\u00e9 il padre chiama solo in casi di emergenza assoluta. I due si allontanano e trovano Adam caduto da una scogliera; Kelly mette in pratica l'allenamento dell'accademia, scala la scogliera e rimane accanto a lui, mentre il patrigno chiama i soccorsi per riportarli indietro. Dopo che il patrigno l'abbraccia anzich\u00e9 semplicemente salutarla, Kelly si rende conto che Joe \u00e8 diventato pi\u00f9 paterno, cos\u00ec dice a entrambi i suoi padri di sentirsi orgogliosa di essere loro figlia.\nTornata alla competizione, Kelly scopre che la sua squadra \u00e8 sotto di cinque punti: l'unica possibilit\u00e0 che hanno di vincere \u00e8 fare un'esibizione sulla quale Kelly ha lavorato insieme a Jennifer; l'esibizione permette alla loro squadra di recuperare molte posizioni, arrivando seconda. Kelly le promette che vinceranno il prossimo anno se loro due continueranno a praticare l'esercizio, ma Jennifer risponde che andr\u00e0 in Europa perch\u00e9 suo padre, che \u00e8 nell'esercito, \u00e8 stato recentemente trasferito l\u00ec; Jennifer si mostra comunque orgogliosa dei risultati ottenuti e la loda, cambiando definitivamente atteggiamento verso di lei. Joe si congratula con il Gruppo Scelto, e Kelly risponde con un sorriso.\nProduzione.\nLe riprese principali per le scene nella scuola sono state fatte presso la Robert Land Academy, una vera scuola militare in Canada. Ci sono state anche alcune scene che sono state girate nel St. Andrew College, una scuola privata e a Loretto Abbey scuola secondaria cattolica, anche in Ontario, Canada. Hilary Duff \u00e8 diventanta un Cadetto sergente onorario della scuola durante la produzione. Il consigliere militare per il film, il tenente William T. Bates, ha portato gli attori in un \"campo di addestramento\", per insegnargli i test e le prove con il fucile. La scena finale \u00e8 stata girata alla Canadian Forces Fort York Armoury a Toronto, Ontario.\nHome video.\nIl DVD del film \u00e8 stato commercializzato dal 2005."}
{"id": "1136454", "revid": "8819027", "url": "https://it.wikipedia.org/wiki?curid=1136454", "title": "Bundesland", "text": ""}
{"id": "1136457", "revid": "339392", "url": "https://it.wikipedia.org/wiki?curid=1136457", "title": "S-bahn", "text": ""}
{"id": "1136460", "revid": "599013", "url": "https://it.wikipedia.org/wiki?curid=1136460", "title": "Bisi di Lumignano", "text": "I bisi di Lumignano sono una particolare qualit\u00e0 di piselli coltivati nei dintorni di Lumignano, frazione del comune di Longare in provincia di Vicenza. Sono inseriti nell'elenco dei prodotti tipici veneti.\nStoria.\nIn epoca medievale i piselli di Lumignano furono coltivati per la prima volta da monaci Benedettini (X -XI secolo). Il clima dolce e la buona esposizione al sole resero proficua la coltura che attecch\u00ec e si diffuse in tutta la zona, permettendo la selezione di una variet\u00e0 locale, denominata Bisi Verdoni, le cui piantine sono basse e non necessitano di sostegno e resistono bene al freddo invernale, mentre risentono delle gelate primaverili, si raccolgono in aprile e maggio, essendo una variet\u00e0 piuttosto precoce. Dagli anni sessanta sono state introdotte nuove variet\u00e0 per rispondere alle esigenze di produzione e di mercato.\nConsumo.\nIl pi\u00f9 tipico piatto della cucina veneta \u00e8 \"Risi e bisi\" ovvero una zuppa di riso e piselli freschi che si prepara in primavera, in particolare i Dogi la consumavano il 25 aprile, festa di san Marco. \nUna variante pi\u00f9 tipicamente vicentina \u00e8 \"risi, bisi e oca\" in cui pezzettini di oca in onto insaporiscono il legume. Altro primo piatto tradizionale \u00e8 costituito dalle \"tajadele coi bisi\" ovvero pasta fatta in casa condita con i soli piselli soffritti con cipolla e vin bianco, per apprezzare il sapore del prodotto fresco."}
{"id": "1136461", "revid": "8819086", "url": "https://it.wikipedia.org/wiki?curid=1136461", "title": "Socialiste", "text": ""}
{"id": "1136462", "revid": "28592", "url": "https://it.wikipedia.org/wiki?curid=1136462", "title": "Traduttori", "text": ""}
{"id": "1136464", "revid": "8819094", "url": "https://it.wikipedia.org/wiki?curid=1136464", "title": "Pacifiste", "text": ""}
{"id": "1136468", "revid": "28592", "url": "https://it.wikipedia.org/wiki?curid=1136468", "title": "Byline", "text": ""}
{"id": "1136469", "revid": "28514822", "url": "https://it.wikipedia.org/wiki?curid=1136469", "title": "Slavisti", "text": ""}
{"id": "1136477", "revid": "124589897", "url": "https://it.wikipedia.org/wiki?curid=1136477", "title": "Jorja Fox", "text": "Biografia.\nDopo aver recitato in film di secondo piano, recita in un episodio di \"Law &amp; Order\", ma la prima vera occasione le arriva nel 1996, quando interpreta il ruolo della dott. Maggie Doyle nella serie TV \"E.R. - Medici in prima linea\", ruolo che ricopre fino al 1999.\nSuccessivamente recita nel film di Christopher Nolan \"Memento\" al fianco di Guy Pearce, e recita in alcuni episodi della serie \"West Wing - Tutti gli uomini del Presidente\". Ma la vera e propria notoriet\u00e0 arriva grazie al ruolo di Sara Sidle in \"CSI - Scena del crimine\".\n\u00c8 vegetariana e ha posato per una pubblicit\u00e0 animalista della PETA in favore del vegetarianismo.\nDoppiatrici italiane.\nNelle versioni in italiano delle opere in cui ha recitato, Jorja Fox \u00e8 stata doppiata da:"}
{"id": "1136481", "revid": "1948203", "url": "https://it.wikipedia.org/wiki?curid=1136481", "title": "Around the Fur", "text": "Around the Fur \u00e8 il secondo album in studio del gruppo musicale statunitense Deftones, pubblicato il 28 ottobre 1997 dalla Maverick Records.\nL'album raggiunse la posizione 29 nella classifica statunitense Billboard 200.\nAnalisi tecnica.\nRispetto al precedente album, \"Around the Fur\" \u00e8 un disco pi\u00f9 melodico e viene considerato, dalla critica e da buona parte dei fan, il miglior lavoro del gruppo insieme al successivo \"White Pony\", nonch\u00e9 uno degli album pi\u00f9 importanti, innovativi ed influenti degli anni novanta. \u00c8 stato anche inserito al 17\u00ba posto nella lista dei 50 album pi\u00f9 influenti di tutti i tempi stilata da \"Kerrang!\" nel 2003.\n\"Around the Fur\" ha visto inoltre la partecipazione della moglie del batterista Abe Cunningham Annalyn Seal, la quale ha partecipato vocalmente al brano \"MX\", e dell'ex frontman dei Sepultura Max Cavalera, il quale ha collaborato al brano \"Headup\" sia alla voce che alla chitarra (oltre anche ad esserne coautore). Quest'ultimo brano \u00e8 stato dedicato a Dana Wells, figliastro di Max Cavalera e amico personale dei Deftones, deceduto nel 1996 in un incidente stradale. Poco dopo la pubblicazione dell'album, Cavalera ha fondato i Soulfly, il cui nome deriva proprio dalla frase pronunciata nel ritornello di \"Headup\". Anche in questo album si assiste alla collaborazione in alcuni brani del DJ Frank Delgado, che diventer\u00e0 membro fisso del gruppo a partire dal 1999.\nDopo il brano di chiusura \"MX\" \u00e8 possibile ascoltare anche le due tracce fantasma \"Bong Hit\" e \"Damone\": la prima comincia precisamente al minuto 19:29 dalla fine di \"MX\" e la seconda al minuto 32:31. La ragazza in bikini immortalata sulla copertina dell'album \u00e8 una modella di nome Lisa, amica del chitarrista Stephen Carpenter. La foto fu scattata dal fotografo Rick Kosick.\nTematiche.\nI testi, molto ermetici e per questo di difficile interpretazione, spaziano su numerose tematiche: se infatti quello di \"Headup\" parla della rabbia e la disperazione che si provano dopo la perdita di qualcuno che si \u00e8 amato, quello di \"MX\" \u00e8 invece di matrice pi\u00f9 allegra ed umoristica, si tratta infatti di un'ironizzazione sullo stereotipo della rockstar.\nStile musicale.\nI brani \"Mascara\" e \"Be Quiet and Drive (Far Away)\" sono due particolari power ballad che, pur essendo molto lente e malinconiche, sono sostenute in buona parte da riff di chitarra distorti, mentre \"Headup\" \u00e8 considerato uno dei pezzi pi\u00f9 violenti mai apparsi su un album dei Deftones. In \"Mascara\" si possono anche notare alcune contaminazioni darkwave, che verranno meglio evidenziate nel successivo album \"White Pony\".\nLo stile proposto da questo album, oltre ad includere elementi alternative metal tipici del sound dei Deftones, tra tutti quelli della loro discografia \u00e8 sicuramente quello pi\u00f9 vicino al grunge: sono infatti riconoscibili le influenze di gruppi come Alice in Chains e Soundgarden, ma soprattutto Nirvana e The Smashing Pumpkins; il lavoro della chitarra \u00e8 invece molto ispirato all'hardcore punk e a gruppi thrash e groove metal come i Pantera.\nTracce.\nTesti e musiche dei Deftones, eccetto dove indicato"}
{"id": "1136484", "revid": "767487", "url": "https://it.wikipedia.org/wiki?curid=1136484", "title": "Steve Marlet", "text": "Caratteristiche tecniche.\nPu\u00f2 agire sia da prima punta che da seconda punta\nCarriera.\nClub.\nCresce nel Red Star 93, fino a quando nel 1996 viene notato dall' che lo fa debuttare nella prima divisione francese nella stagione 1996-1997. Nella stagione seguente firma una rete nella sconfitta per 2-3 contro il PSG. Nel 2000 passa all'Olympique Lione: in 49 presenze realizza 18 gol. Nel 2001 passa in FA Premier League al Fulham in cambio di 11 milioni di sterline: il suo rendimento \u00e8 considerato deludente, avendo mantenuto una media di reti a partita in campionato pari a 0,2. Rimane a Londra fino al 2003 quando viene prelevato dall'Olympique Marsiglia. Dopo una stagione al in Bundesliga, va al Lorient. nel 2009 passa all'Aubervilliers.\nNazionale.\nCon la selezione francese ha vinto la Confederations Cup nel 2001 e nel 2003; inoltre ha partecipato agli Europei del 2004."}
{"id": "1136485", "revid": "228587", "url": "https://it.wikipedia.org/wiki?curid=1136485", "title": "Georges d'Amboise", "text": ""}
{"id": "1136489", "revid": "399", "url": "https://it.wikipedia.org/wiki?curid=1136489", "title": "Francesco Maria Pignatelli, Jr.", "text": ""}
{"id": "1136491", "revid": "767487", "url": "https://it.wikipedia.org/wiki?curid=1136491", "title": "Alan Sillitoe", "text": "Note biografiche.\nAlan Sillitoe nasce a Nottingham il 4 marzo 1928. \u00c8 il secondogenito di cinque figli in una famiglia numerosa che da diverse generazioni appartiene alla \"working class\", il ceto operaio. Nel 1942, ad appena quattordici anni, Sillitoe lascia gli studi per andare a lavorare come tornitore alla \u201cRaleigh Bicycle Factory\u201d. \nPur essendo ancora molto giovane, Alan possiede gi\u00e0 una forte passione per i libri ed \u00e8 fortemente determinato a scrivere e pubblicare un romanzo. Il suo primo \u201csforzo letterario\u201d, andato perduto, si ispirava alle avventure dei suoi cugini, la famiglia Seaton. A soli sedici anni, Sillitoe si sentiva \u201cin every respect a fully integrated workman\u201d (\"da ogni punto di vista un lavoratore perfettamente integrato\"). L'autore sostiene che per un operaio era quasi normale nutrire degli ideali socialisti.\nA diciassette anni Sillitoe si arruola volontario nella Royal Air Force e, dal 1946 al 1947, vive nello Wiltshire, dove lavora come operatore radiofonico, mansione che poi svolger\u00e0 per diciotto mesi in Malaysia. \u00c8 qui che l'autore inizia a leggere opere di vario genere e sviluppa la sua passione per la letteratura. Mentre si trova ancora in Malesia gli viene diagnosticata la tubercolosi e viene ricoverato in un ospedale militare dove rimane per un lungo periodo. L'isolamento contribuisce a rafforzare la sua vena artistica; sono di questi anni, infatti, le sue prime opere letterarie di vario genere.\nIl contenuto e lo stile dei suoi testi lo fanno collocare tra i giovani \"arrabbiati\" della letteratura e del cinema inglese degli anni sessanta, sebbene egli sia sempre stato poco incline alle etichette. Il romanzo che lo rivela al grande pubblico \u00e8 \"Sabato sera, domenica mattina\" (1958), da cui \u00e8 tratto l'omonimo film di Karel Reisz."}
{"id": "1136492", "revid": "125720480", "url": "https://it.wikipedia.org/wiki?curid=1136492", "title": "Oranienburg", "text": "Oranienburg \u00e8 una citt\u00e0 di abitanti del Brandeburgo, in Germania.\n\u00c8 il capoluogo, e il centro maggiore, del circondario (\"Landkreis\") dell'Oberhavel (targa OHV), e costituisce un centro di livello intermedio della regione metropolitana Berlino/Brandeburgo.\nOranienburg \u00e8 una gro\u00dfe kreisangeh\u00f6rige Stadt.\nGeografia fisica.\nOranienburg si trova circa a nord di Berlino, a cui \u00e8 collegata tramite la ferrovia e la linea S1 della \"S-Bahn\".\nAd est della citt\u00e0 si trova il \"Lehnitzer See\". A nord vaste foreste.\nStoria.\nFino al 1993 Oranienburg \u00e8 stata capoluogo del circondario omonimo, poi confluito assieme al circondario di Gransee nell'Oberhavel.\nCampo di concentramento di Sachsenhausen.\nNel quartiere di Sachsenhausen sorgeva l'omonimo campo di concentramento nazista, usato inizialmente (1933-34) dalle S.A. (\"Sturmabteilung\") di Ernst R\u00f6hm per i detenuti politici.\nDal 1936 al 1945 pass\u00f2 sotto il controllo diretto delle SS.\nDal 1945 al 1950 fu campo di concentramento sovietico.\nDal 1955 Sachsenhausen \u00e8 un sito monumentale alla memoria.\nGeografia antropica.\nAlla citt\u00e0 di Oranienburg appartengono le frazioni (\"Ortsteil\") di Friedrichsthal, Germendorf, Lehnitz, Malz, Sachsenhausen, Schmachtenhagen, Wensickendorf e Zehlendorf.\nAmministrazione.\nGemellaggi.\nOranienburg \u00e8 gemellata con:\nOranienburg intrattiene rapporti d'amicizia con:"}
{"id": "1136496", "revid": "984922", "url": "https://it.wikipedia.org/wiki?curid=1136496", "title": "Casali della Meta", "text": "Casali della Meta \u00e8 una piccola frazione situata nella zona meridionale del territorio comunale di Amatrice (RI) al confine con quello attiguo di Cittareale (RI). Per raggiungerla si deve svoltare a sinistra, provenendo da Roma, in corrispondenza del bivio situato al km 140 dell'antico tracciato della Via Salaria (SP 59). Dopo gli eventi sismici verificatisi nei mesi compresi tra Agosto e Ottobre 2016 ha subito notevolissimi danni che hanno reso inagibili la maggior parte delle case.\nLocalit\u00e0.\nCasali della Meta \u00e8 formato da 4 distinte localit\u00e0, con popolazione residente media inferiore alle 10 unit\u00e0:\nMonumenti e luoghi d'interesse.\nChiesa di San Michele Arcangelo.\nLa Chiesa principale \u00e8 ubicata nella frazione di Casali di Sotto ed \u00e8 dedicata a San Michele Arcangelo. Risalente all'A.D. 1725, presenta al suo interno, particolarmente mistica, la tela rappresentante l'Arcangelo che domina dall'altare.\nManifestazioni ed eventi.\nLa festa patronale ricorre l'8 settembre. I festeggiamenti vengono solitamente anticipati al mese di Agosto per favorire la partecipazione dei villeggianti che rientrano da Roma nel loro paese natale in occasione delle ferie estive. Le celebrazioni in onore della Nativit\u00e0 di Maria Vergine si svolgono nella chiesa dedicata a San Michele Arcangelo.\nArcheologia.\nIn una zona compresa tra i Casali della Meta di Sopra ed i Casali della Meta di Sotto, in un luogo denominato Monte Tito (in dialetto chiamato Monticillu), negli anni 70 furono rinvenuti reperti archeologici, travertini e altri materiali risalenti all'epoca romana, ma purtroppo l'incuria e il disinteressamento hanno avuto il sopravvento sull'interesse storico."}
{"id": "1136499", "revid": "1833487", "url": "https://it.wikipedia.org/wiki?curid=1136499", "title": "Andrea Sawatzki", "text": "Biografia.\nAndrea Sawatzki \u00e8 figlia di un'infermiera e di un giornalista. Dopo avere studiato recitazione nella \"New Drama School\" di Monaco di Baviera, ha esordito in teatro e, tra il 1988 ed il 1992, ha recitato a Stoccarda, Wilhelmshaven e Monaco, ottenendo nel 1988 la sua scrittura cinematografica recitando nel film \"Faust\" con la regia di Dieter Dorn. Successivamente ha alternato ruoli nel cinema e in televisione, apparendo come guest star anche in serie tv. \nVita privata.\nAttualmente Andrea vive a Berlino insieme all'attore Christian Berkel, sposato nel 2011 e con il quale ha due figli."}
{"id": "1136504", "revid": "46818245", "url": "https://it.wikipedia.org/wiki?curid=1136504", "title": "QPR", "text": ""}
{"id": "1136511", "revid": "121831208", "url": "https://it.wikipedia.org/wiki?curid=1136511", "title": "I giocatori di carte", "text": "I giocatori di carte \u00e8 una serie di dipinti a olio su tela (47x56 cm) realizzati da Paul C\u00e9zanne fra il 1890 e il 1895. La versione qui presente \u00e8 conservata nel Mus\u00e9e d'Orsay di Parigi mentre le altre quattro al: \"Barnes Foundation\" di Philadelphia, al \"Metropolitan Museum of Art\" di New York, alla \"Courtauld Institute of Art\" di Londra e nella collezione privata della famiglia reale del Qatar.\nInfatti, sul tema della partita a carte C\u00e9zanne dipinse cinque differenti versioni. In questa versione due uomini in un'osteria di paese stanno giocando a carte davanti ad uno specchio. La tela si presenta con uno schema fortemente geometrizzato, che conferisce ai due personaggi dignit\u00e0 classica, pur rimanendo un'immagine di contemplazione pura e senza pathos (le due figure sono compagne di gioco in un'opposizione consensuale). Distorcendo la visione prospettica, C\u00e9zanne riesce ad ottenere il massimo grado di centralit\u00e0, che risulti credibile in una scena di vita vissuta: questo lieve scarto dal centro \u00e8 un acuto stratagemma per evitare il rischio che l'opera risulti troppo artefatta: \"le cose non ci si presentano mai in uno stato di perfetto equilibrio\".\nTutta la tela \u00e8 costituita da abbassamenti di tono dei colori blu, giallo e rosso. Le pennellate si compongono a tasselli (campiture), e talvolta si presentano solitarie e sintetiche, come il riflesso sulla bottiglia o il semplice tratto che descrive l'occhio infossato del giocatore di destra.\nL'impianto figurativo viene costruito attraverso l'accostamento di chiazze di colore caldo (come quelli del tavolo, della tovaglia e dell'uomo a destra) che si contrappongono ai toni freddi (dello sfondo e del giocatore di sinistra).\nInoltre C\u00e9zanne fa un sapiente uso delle linee; con quella retta evidenzia la sicurezza dell'uomo alla nostra sinistra e con quella curva sottolinea l'incertezza di quello a destra che probabilmente perder\u00e0 la partita.\nL'atmosfera che Cezanne fa respirare allo spettatore \u00e8 di apparente tranquillit\u00e0, dietro la quale si cela, probabilmente, una certa tensione visibile nella rigit\u00e0 dei corpi conferita attraverso la solidit\u00e0 della forma.\nNel dipinto C\u00e9zanne, non rende solo un\"'impressione\", ma anche una descrizione del senso interno all'azione, come se fosse la sintesi destinata a permanere nella mente, quasi calcificata e sotto forma di ricordo.\nUno studio preparatorio dell'opera \u00e8 stato venduto il primo maggio 2012 al valore di 19.122.500 dollari. Una delle versioni, invece, risulterebbe essere il quadro pi\u00f9 pagato al mondo: come detto in precedenza, nel 2011 la famiglia reale del Qatar avrebbe acquistato una versione dagli eredi dell'armatore greco George Embricos per la cifra di 250 milioni di dollari, battendo il precedente record di 140 milioni detenuto da \"Numero 5\" di Jackson Pollock."}
{"id": "1136512", "revid": "1305772", "url": "https://it.wikipedia.org/wiki?curid=1136512", "title": "Mugen", "text": "Il Mugen (o M.U.G.E.N.) \u00e8 uno strumento di creazione di videogiochi in 2D sviluppata da Elecbyte nel 1999 ed \u00e8 scritto in C. La sua peculiarit\u00e0 \u00e8 di poter creare facilmente videogiochi picchiaduro a incontri in stile \"Street Fighter\", semplicemente importando personaggi e musiche da altri videogiochi o creandoli in proprio.\nCaratteristiche.\nLa novit\u00e0 della piattaforma rispetto ai grandi giochi \"picchiaduro\" esistenti \u00e8 il fatto che \u00e8 personalizzabile al 100%: infatti si ha la possibilit\u00e0 di creare ed inserire nuovi personaggi, sfondi, musiche, suoni, effetti grafici, menu.\nNonostante il discreto successo, il progetto del sistema di gioco M.U.G.E.N \u00e8 stato fermo per 7 anni dopo le ultime release su Linux e una beta privata su Windows. Ma dopo il decennale, il progetto \u00e8 ripartito con una Release Candidate, aggiungendo caratteristiche come il supporto della grafica ad alta definizione, e nuovi parametri per gli sfondi a 4:3 e 16:9.\nPiattaforme supportate.\nLa piattaforma, nata per MS-DOS, \u00e8 successivamente passata sotto Microsoft Windows e Linux.\nIl team di sviluppatori ufficiale, dopo l'uscita di Windows XP a fine 2001, pubblic\u00f2 una versione per Linux e chiese alla comunit\u00e0 dei fondi per sviluppare una versione per Windows, chiamata \"WinMugen\".\nLe vicissitudini portarono a una pubblicazione \"privata\" di questo WinMugen, fatto che ha portato la comunit\u00e0 a sviluppare versioni chiamate \"Hacked\", in modo da poter avere un Mugen funzionante anche sotto sistemi Windows.\nAttualmente grazie a diversi progetti non ufficiali, \u00e8 possibile avere versioni per PSP, PS2, PS3, XBOX, XBOX 360, ma \u00e8 importante tenere conto che tutti questi \"port\" sono versioni beta o addirittura alpha, e che alcuni di questi non sono pi\u00f9 sviluppati.\nMa in occasione del decennale, Elecbyte ha annunciato e in seguito pubblicato una nuova versione del Mugen, che ha preso la nominazione 1.0, attualmente in fase \"Release Candidate\".\nCloni.\nSi pensava che la Elecbyte avesse abbandonato lo sviluppo del Mugen, senza pubblicarne il codice sorgente; altri progetti sono stati avviati per ricreare da zero il motore originale. A marzo 2009, i seguenti progetti sono in versione beta giocabile:"}
{"id": "1136518", "revid": "1522738", "url": "https://it.wikipedia.org/wiki?curid=1136518", "title": "Moiraine Damodred", "text": ""}
{"id": "1136521", "revid": "287204", "url": "https://it.wikipedia.org/wiki?curid=1136521", "title": "Chiesa di San Giovanni", "text": ""}
{"id": "1136522", "revid": "36426", "url": "https://it.wikipedia.org/wiki?curid=1136522", "title": "Ninfee bianche", "text": "Ninfee bianche \u00e8 un dipinto a olio su tela (89x93\u00a0cm) realizzato nel 1899 da Claude Monet. \u00c8 conservato nel Museo Pu\u0161kin di Mosca.\n\u00c8 uno dei primi con ninfee dipinti da Monet, nonch\u00e9 uno dei pi\u00f9 famosi."}
{"id": "1136523", "revid": "1543377", "url": "https://it.wikipedia.org/wiki?curid=1136523", "title": "Ninfee rosa (Monet 1898)", "text": "Ninfee rosa \u00e8 un dipinto a olio su tela (81,5x100\u00a0cm) realizzato nel 1898 da Claude Monet. \u00c8 conservato nella Galleria Nazionale d'Arte Moderna di Roma.\nMonet, nel suo giardino, abbandona il contatto con la contemporaneit\u00e0. Da giovane era stato felice di dipingere vedute cittadine, ma ora sembra rifuggire il chiasso e il brulicare della metropoli. Ci\u00f2 che dipinge ora \u00e8 fermo. Tuttavia egli coglie lo scorrere del tempo sui fiori inerti, rappresentandoli nel loro sfiorire e rifiorire. Questo senso di transitoriet\u00e0 \u00e8 espresso nelle sue lettere:\nLa solitudine in cui si chiude Monet negli anni tardi \u00e8 seguita da un generale silenzio della critica sulla sua opera. Il pittore continua la sua ricerca, ma oramai la scena artistica parigina \u00e8 costellata di nuovi talenti che attirano maggiormente l'attenzione dei critici."}
{"id": "1136528", "revid": "1305772", "url": "https://it.wikipedia.org/wiki?curid=1136528", "title": "White Pony", "text": "White Pony \u00e8 il terzo album in studio del gruppo musicale statunitense Deftones, pubblicato il 20 giugno 2000 dalla Maverick Records.\nSi tratta dell'album pi\u00f9 venduto del gruppo, nonch\u00e9 il primo in cui il DJ e tastierista Frank Delgado suona come membro stabile, dopo aver collaborato in precedenza ai primi due album del gruppo.\nDescrizione.\n\"White Pony\" rappresenta un punto di svolta nella crescita del sound del gruppo, il quale incorpora elementi di new wave, rock psichedelico e post-punk, oltre ad un esperimento di trip hop in \"Teenager\" e alcune influenze tratte dalla musica d'ambiente. Alla realizzazione dell'album hanno inoltre partecipato vari musicisti d'eccezione: la cantante Rodleen Getsic in \"Knife Prty\", il cantautore Maynard James Keenan in \"Passenger\" e DJ Crook alla programmazione. Inoltre, in \"RX Queen\" ha partecipato come seconda voce l'allora cantante degli Stone Temple Pilots Scott Weiland; tuttavia il suo nome non appare tra i crediti dell'album.\nInsieme all'album precedente, \"White Pony\" viene generalmente ritenuto dal pubblico e dai critici il miglior album del gruppo. La rivista statunitense \"Kerrang!\" l'ha inserito al terzo posto nella sua classifica dei migliori album del 2000, mentre secondo Alternative Press esso \u00e8 uno dei dieci album pi\u00f9 influenti del 2000 e il secondo migliore album del 2000. Per il brano \"Elite\", nel 2001 il gruppo vinse un Grammy Award alla miglior interpretazione metal.\nTitolo.\nIl titolo scelto per il disco \u00e8 un termine slang per indicare la cocaina. Nonostante ci\u00f2, il frontman Chino Moreno spieg\u00f2 come \"White Pony\" potesse rappresentare svariati significati: \nPromozione.\n\"White Pony\" \u00e8 stato pubblicato in tutto il mondo il 20 giugno 2000 dalla Maverick Records nei formati CD, MC e doppio LP. Contemporaneamente all'uscita della versione standard dell'album, furono pubblicate due edizioni limitate differenti per la copertina: la prima rossa e l'altra nera. Entrambe le versioni contengono una bonus track intitolata \"The Boy's Republic\" e presentano un booklet differente rispetto alla versione standard. Sette giorni dopo l'uscita dell'album, i Deftones hanno pubblicato come primo singolo \"Change (In the House of Flies)\". Il 3 ottobre dello stesso anno fu pubblicata una riedizione che presenta una copertina bianca (anzich\u00e9 grigia come nella versione standard) e una traccia aggiuntiva intitolata \"Back to School (Mini Maggit)\", rivisitazione in chiave rap metal di \"Pink Maggit\"; tale versione \u00e8 stata successivamente estratta come singolo nel 2001.\nIl 20 giugno 2020 i Deftones hanno annunciato una nuova edizione dell'album al fine di celebrarne il suo ventennale. Pubblicata l'11 dicembre dello stesso anno, la riedizione presenta un disco aggiuntivo intitolato \"Black Stallion\" e contenente le versioni remix degli undici brani curati da vari artisti, tra cui DJ Shadow, Mike Shinoda, Purity Ring e Robert Smith.\nTracce.\nTesti e musiche dei Deftones, eccetto dove indicato."}
{"id": "1136530", "revid": "1442080", "url": "https://it.wikipedia.org/wiki?curid=1136530", "title": "Associa\u00e7\u00e3o Atl\u00e9tica Portuguesa", "text": "LAssocia\u00e7\u00e3o Atl\u00e9tica Portuguesa, noto anche semplicemente come Portuguesa Santista, \u00e8 una societ\u00e0 calcistica brasiliana con sede nella citt\u00e0 di Santos, nello stato Brasile.\nStoria.\nNel novembre 1914, i lavoratori della Pedreira do Contorno, nel quartiere di Jabaquara, Santos, stavano guardando una partita dell'Espanha Futebol Clube e decisero di creare una squadra di calcio per conto proprio. Il 20 novembre 1917, Manoel Tavares ebbe un incontro presso il negozio di barbiere di Alexandre Coelho, con altre 15 persone, che decisero di fondare un club in onore del Portogallo. Il nome scelto \u00e8 stato Associa\u00e7\u00e3o Atl\u00e9tica Portuguesa e Lino do Carmo \u00e8 stato eletto primo presidente del club.\nIl club ha disputato la sua prima partita il 5 dicembre 1920, dove ha battuto il S\u00edrio Futebol Clube per 6-0 all'Est\u00e1dio Ulrico Mursa.\nNel 1964, la Portuguesa Santista ha vinto il Campeonato Paulista S\u00e9rie A2, ottenendo la promozione nella massima divisione statale dell'anno successivo.\nNel 1997, 2000 e 2003\u20132005 il club ha partecipato al Campeonato Brasileiro S\u00e9rie C, dove \u00e8 stato eliminato alla prima fase.\nNel 2004, la Portuguesa Santista ha partecipato alla Coppa del Brasile, dove \u00e8 stato eliminato al primo turno dal 15 de Novembro di Campo Bom, Rio Grande do Sul.\nNel settore giovanile del club, tra il 1999 e il 2003, ha mosso i suoi primi passi da calciatore Neymar, attuale attaccante del Paris Saint-Germain e della nazionale brasiliana."}
{"id": "1136533", "revid": "921573", "url": "https://it.wikipedia.org/wiki?curid=1136533", "title": "Primi baci - Quando l'amore fa sognare", "text": "Primi baci - Quando l'amore fa sognare (\"Mein erster Freund, Mutter und ich\") \u00e8 un film TV tedesco del 2003 di Annette Ernst con Andrea Sawatzki.\nTrama.\nNicole, una ragazza molto insicura e paurosa, una sera in discoteca, nota un ragazzo molto\nsimpatico e affascinante, di cui per\u00f2 non conosce il nome; cerca di avvicinarlo ma senza successo. Il giorno dopo scopre che \u00e8 un suo nuovo compagno di classe di nome Daniel ed il professore lo sistemer\u00e0 subito vicino a lei. Ma sua madre Sonja tenta in tutti i modi di ostacolare la sua relazione con il ragazzo, iniziata da poco mentre studiavano insieme. Solo alla fine Sonja capir\u00e0 che Daniel \u00e8 diverso da tutti gli altri ragazzi e non ha mai cercato di tradire o ferire in alcun modo Nicole e dar\u00e0 cos\u00ec il permesso alla figlia di frequentarlo."}
{"id": "1136536", "revid": "339392", "url": "https://it.wikipedia.org/wiki?curid=1136536", "title": "Landkreise", "text": ""}
{"id": "1136537", "revid": "72182", "url": "https://it.wikipedia.org/wiki?curid=1136537", "title": "Portuguesa Santista", "text": ""}
{"id": "1136538", "revid": "62748", "url": "https://it.wikipedia.org/wiki?curid=1136538", "title": "Capo Donnacona", "text": "Donnacona e la sua gente stavano pescando al largo della penisola di Gasp\u00e9 quando l'esploratore francese Jacques Cartier arriv\u00f2 la prima volta da quelle parti, nel 1534. Cartier cattur\u00f2 i figli di Donnacona, Domagaya e Taignoagny, e li port\u00f2 prigionieri in Francia. I due tornarono in Canada con Cartier l'anno seguente, gli indicarono l'estuario del San Lorenzo, e lo guidarono, risalendo il corso del fiume, fino a Stadacona, dove, questa volta, i francesi svernarono.\nLe relazioni tra gli Irochesi del San Lorenzo e i francesi si deteriorarono verso la fine dell'inverno. In primavera, Cartier invit\u00f2 Donnacona a una festa, quindi lo cattur\u00f2 con nove dei suoi, compresi i suoi due figli, e li port\u00f2 in Francia.\nDonnacona fu trattato bene in Francia, assistito e curato a spese del Re. Aument\u00f2 l'appetito dei francesi per l'esplorazione del Nuovo Mondo con racconti su un regno dorato chiamato \"Saguenay\"; purtuttavia cadde presto ammalato e mor\u00ec. La stessa sorte capit\u00f2 agli altri ad eccezione di una ragazzina il cui destino non ci \u00e8 noto.\nQuando Cartier ritorn\u00f2 a Stadacona cinque anni dopo, raccont\u00f2 agli Irochesi che Donnacona stava vivendo come un re in Francia e non aveva nessuna voglia di tornare a casa.\nLa citt\u00e0 di Donnacona, Qu\u00e9bec, prende il nome da lui."}
{"id": "1136545", "revid": "1573940", "url": "https://it.wikipedia.org/wiki?curid=1136545", "title": "Cleroidea", "text": "Cleroidea , \u00e8 una superfamiglia dell'ordine dei Coleoptera (sottordine Polyphaga, infraordine Cucujiformia).\nSistematica.\nLa superfamiglia Cleroidea comprende 11 famiglie:"}
{"id": "1136548", "revid": "124095226", "url": "https://it.wikipedia.org/wiki?curid=1136548", "title": "Burgas", "text": "Burgas (, pronuncia , traslitterazione francese \"Bourgas\", usata talvolta anche in inglese) \u00e8 una citt\u00e0 della Bulgaria di circa abitanti ( al censimento del 2011).\n\u00c8 la quarta citt\u00e0 della Bulgaria per numero di abitanti dopo Sofia, Plovdiv e Varna. \u00c8 il capoluogo del distretto di Burgas oltre ad essere un importante centro industriale e turistico; da segnalare anche la presenza dell'aeroporto internazionale.\nPosizione geografica e clima.\nBurgas si trova sulla costa occidentale del mar Nero, in corrispondenza dell'ampia baia omonima. Alle spalle, la citt\u00e0 \u00e8 circondata da laghi costieri, il maggiore dei quali prende nome dalla citt\u00e0 stessa.\nIl clima subtropicale umido (\"Cfa\") presenta aspetti continentali, mitigati dalla vicinanza del mare. Le piogge, poco abbondanti, sono ripartite quasi uniformemente tra tutte le stagioni; la neve \u00e8 invece rara.\nLa temperatura media annua \u00e8 di 12\u00a0\u00b0C e le precipitazioni annue sono in media circa 550\u00a0mm. La media delle minime del mese pi\u00f9 freddo (gennaio) \u00e8 di poco inferiore allo 0\u00a0\u00b0C, mentre la media delle massime del mese pi\u00f9 caldo (luglio) si colloca intorno a +26\u00a0\u00b0C.\nOrigini del nome.\nEsistono diverse ipotesi sull'etimologia del nome di Burgas. La pi\u00f9 diffusa lo fa risalire alla parola greca \u03a0\u03cd\u03c1\u03b3\u03bf\u03c2 (\"Pyrgos\"), forse attraverso il basso latino \"burgus\", con il significato di torre d'avvistamento o similare. Il nome di Burgas avrebbe la stessa origine del nome di Burgos, in Spagna.\nStoria.\nAntichit\u00e0.\nLa regione era abitata anticamente dai Traci, che costituirono numerosi, piccoli insediamenti nell'area, in particolare la localit\u00e0 termale conosciuta con il nome latino (ovviamente posteriore) di \"Aquae Calidae\" (Acque Calde), posta poco a NE dell'attuale Burgas. Un altro insediamento importante aveva il nome di \"Deultum\" (con le varianti \"Develtus\", \"Deulcium\" e altre) e si trovava nella periferia SE della citt\u00e0 moderna.\nI Greci provenienti da Mileto fondarono nel VII secolo a.C. una colonia con il nome di Apollonia Pontica a circa 35\u00a0km di distanza; corrispondentemente, nello stesso periodo, si form\u00f2 sul luogo dell'attuale Burgas un insediamento commerciale tracio, che viene indicato con il nome moderno di \"Sladkite Kladenci\".\nTutta la regione fu sottomessa dal re persiano Dario I nel periodo delle guerre persiane contro la Grecia (VI secolo a.C.). Dal V al III secolo a.C. fece parte del regno degli Odrisi, poi dell'impero di Alessandro Magno e infine dell'impero romano.\nDurante l'impero romano, nel 77, l'imperatore Vespasiano fond\u00f2 nei pressi del villaggio tracio di \"Deultum\" la \"Colonia Flavia Pacis Deultemsium\". I due abitati vicini si fusero tra loro e con altri, dando vita a uno dei centri pi\u00f9 importanti di tutta la Tracia romana. Tra gli imperatori successivi, Antonino Pio trasform\u00f2 il porto ed eresse la fortezza di Poros per sua difesa.\nDal III secolo si fa importante la presenza dei Goti nei Balcani. Non \u00e8 noto con sicurezza quando per la prima volta questi abbiano aggredito la regione. Certo \u00e8 che nel 376 sconfissero un'armata scelta dell'esercito romano proprio a Deultium.\nNella divisione dell'impero romano, la Tracia fu assegnata all'impero d'oriente, di cui continu\u00f2 a far parte anche dopo il 476, anno della deposizione di Romolo Augusto. Soltanto nel 708 i Bulgari conquistarono la regione, sconfiggendo Giustiniano II.\nMedioevo e modernit\u00e0.\nNel Medioevo la regione pass\u00f2 nelle mani dei Bulgari (pi\u00f9 o meno costantemente dal 708 al 970 e poi di nuovo brevemente nel XIV secolo) e torn\u00f2 periodicamente in quelle dei Bizantini (in particolare, quasi ininterrottamente dal 970 al 1304).\nNel 1367 la zona fu conquistata dal sultano ottomano Murad I e da quel momento, salvo per una breve parentesi a cavallo tra il Trecento e il Quattrocento, rimase sotto l'impero ottomano fino al XIX secolo.\nLa citt\u00e0 di Burgas comincia a essere nominata con regolarit\u00e0 dal Seicento, come \"Ahelo-Burgas\", \"Pirgos\" o \"Borgos\".\nIl trattato di Santo Stefano (1878) assegnava anche Burgas alla neo-costituita Bulgaria indipendente; tuttavia, pochi mesi dopo, il trattato di Berlino rivedeva i confini della Bulgaria, riportando la Rumelia orientale, e con questa Burgas, entro i confini dell'impero ottomano. Questa decisione fu ribaltata dalla rivolta popolare del 1885, appoggiata dal principe Alessandro I di Bulgaria e ratificata l'anno seguente con la Pace di Bucarest.\nDa allora, Burgas ha sempre fatto parte della Bulgaria. A partire dal 1908 i greci (fino ad allora gruppo etnico pi\u00f9 numeroso della citt\u00e0) furono sostituiti da bulgari, che dopo il 1918 affluirono numerosi, profughi dalla Tracia e dalla Macedonia.\nAttentato antisemita.\nLa citt\u00e0 \u00e8 un importante centro turistico sul mar Nero, meta abituale dei turisti russi.\nIl 18 luglio 2012 presso l'Aeroporto di Burgas a Sarafovo, alle ore 17:30 locali, una comitiva di turisti israeliani \u00e8 stata vittima di un attentato terroristico subito dopo l'atterraggio dell'aereo proveniente da Tel Aviv. Lo ha riferito la televisione commerciale israeliana \"Canale 10\". Le prime testimonianze hanno riferito di una potente esplosione che ha investito tre autobus dove viaggiavano i turisti israeliani. L'esplosione sarebbe avvenuta sul primo autobus, mentre gli altri due sarebbero poi andati a fuoco nel parcheggio. A bordo c'erano 44 persone. L'esplosione sarebbe stata opera di un attentatore suicida salito sull'autobus insieme alla comitiva.\nAlle 17:40 \u00e8 atterrato un aereo proveniente da Catania con dei giovani turisti italiani; sono stati messi in protezione dentro l'aeroporto fino a tarda sera, per poi essere stati scortati dalla polizia bulgara fino a Sunny Beach, malgrado la paura i ragazzi italiani (sempre in contatto con la Farnesina) sono riusciti a raggiungere la destinazione da loro scelta.\nLocalit\u00e0.\nIl comune \u00e8 formato dall'insieme delle seguenti localit\u00e0:\nSport.\nCalcio.\nLa squadra principale della citt\u00e0 \u00e8 il PFC \u010cernomorec 919 Burgas."}
{"id": "1136549", "revid": "275619", "url": "https://it.wikipedia.org/wiki?curid=1136549", "title": "Naruto Konoha Spirits", "text": ""}
{"id": "1136550", "revid": "287204", "url": "https://it.wikipedia.org/wiki?curid=1136550", "title": "Dracula Opera Rock (album)", "text": "Dracula Opera Rock \u00e8 un album del 2005 del gruppo di rock progressivo italiano Premiata Forneria Marconi.\nNarra la storia di Dracula, vista attraverso gli occhi di un uomo condannato a vivere per l'eternit\u00e0, senza la speranza di rivedere la donna che ama.\nIl disco contiene alcune tracce estratte dal musical omonimo scritto dalla stessa PFM in collaborazione con Vincenzo Incenzo, il quale si \u00e8 occupato dei testi.\nPer la registrazione dell'album, i brani sono cantati dai componenti della band, a cui si aggiunge Dolcenera nel brano \"Un destino di rondine\". Esiste anche una versione \"original cast recording\" del disco, che contiene la registrazione integrale dell'opera, con i brani interpretati dagli attori.\nLa rappresentazione teatrale, prodotta da David Zard ha debuttato al GranTeatro di Roma il 4 marzo 2006. Tuttavia, dopo una prima serie di date, che lo hanno visto rappresentato anche all'Arena di Verona e al Fila Forum di Assago, lo spettacolo non fu pi\u00f9 replicato. \nFormazione.\nAltri musicisti"}
{"id": "1136556", "revid": "767487", "url": "https://it.wikipedia.org/wiki?curid=1136556", "title": "Top model per caso", "text": "\"Top Model per caso (Head Over Heels)\" \u00e8 un film commedia romantica del 2001 diretto da Mark Waters, con Monica Potter.\nTrama.\nAmanda Pierce \u00e8 una restauratrice specializzata in quadri. Un giorno, rientrando a casa prima del previsto, scopre il suo fidanzato a letto con una modella. Decide allora di trasferirsi e, leggendo un annuncio, prende in affitto una stanza in un appartamento occupato da quattro modelle squinternate. Ben presto fra le cinque si instaura un rapporto di amicizia che coinvolge le ragazze quando Amanda perde la testa per un vicino, Jim Winston, con una vita misteriosa. Fra incomprensioni e situazioni divertenti, anche Amanda si lascia coinvolgere per breve tempo dal mondo della moda. Un giorno crede di assistere a un omicidio e comincia a sospettare che il colpevole sia l'uomo che ama."}
{"id": "1136561", "revid": "110157", "url": "https://it.wikipedia.org/wiki?curid=1136561", "title": "Coppa Intertoto UEFA 1999", "text": "La Coppa Intertoto UEFA 1999 fu la 5\u00aa edizione dell'omonima competizione calcistica europea, organizzata dall'UEFA.\nLa manifestazione vide le vittorie finali di , e , tutte al loro primo successo nel torneo: tali formazioni accedettero al tabellone della Coppa UEFA 1999-2000. Con questo trofeo, la Juventus divenne l'unica squadra europea a vincere tutte le sei competizioni confederali per club all'epoca vigenti, confermando il primato precedentemente stabilito nel 1985, mentre l', dopo aver perso la sfida contro il Montpellier, divenne la prima squadra ad essere finalista in ognuna delle succitate competizioni, confermando il primato stabilito nel 1983."}
{"id": "1136570", "revid": "869733", "url": "https://it.wikipedia.org/wiki?curid=1136570", "title": "Stripped", "text": ""}
{"id": "1136571", "revid": "72182", "url": "https://it.wikipedia.org/wiki?curid=1136571", "title": "Associa\u00e7\u00e3o Atl\u00e9tica Portuguesa Santista", "text": ""}
{"id": "1136572", "revid": "72257", "url": "https://it.wikipedia.org/wiki?curid=1136572", "title": "PXE", "text": ""}
{"id": "1136573", "revid": "76927818", "url": "https://it.wikipedia.org/wiki?curid=1136573", "title": ".docx", "text": ""}
{"id": "1136585", "revid": "2231812", "url": "https://it.wikipedia.org/wiki?curid=1136585", "title": "Preboot Execution Environment", "text": "Preboot Execution Environment (PXE), ovvero ambiente di esecuzione pre-boot, in informatica, indica un metodo per eseguire il boot di un computer utilizzando una connessione di rete ethernet ed il supporto di un server, senza bisogno di una unit\u00e0 di memoria di massa. \nFu introdotto come parte del framework \"Wired for Management\" di Intel, ed \u00e8 descritto nella specifica pubblicata da Intel e Systemsoft il 20 settembre 1999.\nNel 2010 ne venne creata una implementazione \"open source\" denominata \"iPXE\". \nCaratteristiche.\nFunzionamento.\nPu\u00f2 essere considerato uno dei modi per caricare il sistema operativo su un calcolatore. Quando \u00e8 presente la funzionalit\u00e0 PXE, il BIOS presenta all'utente la possibilit\u00e0 di scegliere, tra i possibili dispositivi da cui caricare il sistema operativo, il boot da rete. Se viene selezionata questa opzione, il firmware PXE utilizza DHCP per configurare un indirizzo IP sulla scheda di rete ed individuare un server (\"boot server\") da cui scaricare via TFTP un file, immagazzinandolo nella memoria RAM. Questo file viene poi eseguito, provvedendo ad avviare un sistema operativo.\nNella modalit\u00e0 di funzionamento prevista dallo standard, il server DHCP non fornisce direttamente il boot server, ma agisce da \"PXE redirection service\", ovvero redirige il client ai server PXE disponibili. I server PXE sono server DHCP modificati, che utilizzano la porta UDP 4011, e forniscono al client l'indirizzo IP del boot server ed il nome del network bootstrap program (NBP) da scaricare.\nNella pratica, normalmente il firmware PXE \u00e8 in grado di ricevere direttamente dal server DHCP i parametri necessari per identificare il boot server e il file da scaricare, ed \u00e8 quindi possibile configurare un normale server DHCP per fornire i parametri necessari al boot via PXE.\nProtocolli di rete.\nUtilizza molteplici protocolli di rete:\nInoltre, utilizza concetti come GUID/UUID e Universal Network Device Interface ed estende il firmware del client PXE (il computer che viene avviato via PXE) con ulteriori Application programming interface. Questa voce descrive la modalit\u00e0 di funzionamento prevista nella specifica, ma anche alcune varianti comunemente implementate.\nPiattaforme supportate.\nPXE \u00e8 stato progettato per essere utilizzabile su molte architetture. La specifica v2.1 definisce identificatori di architettura per 6 tipi di sistemi, compresi IA64 Itanium architecture e Alpha. Tuttavia, la specifica copre completamente solo Intel 32 Bit (IA-32). Intel ha incluso PXE nella Extensible Firmware Interface per IA-64, creando uno standard de facto con la sua implementazione.\nUso del DHCP.\nIl client PXE si identifica come tale verso il server DHCP, inserendo nel pacchetto DHCPDISCOVER, il parametro Class Id con un valore della forma\n \u201cPXEClient:Arch:xxxxx:UNDI:yyyzzz\u201d\nSe \u00e8 disponibile a ottenere i parametri di boot direttamente dal server DHCP, richiede i seguenti parametri:\n Data\n Tag Name Length Meaning Reference\n 66 Server-Name N TFTP Server Name [RFC2132]\n 67 Bootfile-Name N Boot File Name [RFC2132]\nIl server DHCP decide se inviare i parametri necessari al boot da rete, e quali parametri inviare, sulla base dei dati presenti nella richiesta DHCP. Ad esempio, pu\u00f2 essere necessario fornire a calcolatori differenti diversi boot file.\nIn particolare, il formato dell'opzione Class Id \u00e8 costruito per codificare in modo standard i dati necessari ad identificare un client.\nMenu PXE.\nIl protocollo PXE permette inoltre al server DHCP di inviare al client gli elementi per offrire all'utente un men\u00f9 con diverse opzioni di boot. Questo men\u00f9 viene implementato dal firmware PXE, e permette di proseguire nel processo di boot con diversi server o file a seconda delle scelte dell'utente.\nScaricamento del Network Bootstrap Program.\nDopo aver identificato il boot server da usare ed il nome del file da scaricare, il firmware PXE scaricher\u00e0 questo file via TFTP, memorizzandolo nella propria RAM, ne verificher\u00e0 la correttezza e lo eseguir\u00e0. A questo punto il compito del PXE in senso stretto \u00e8 finito, ed \u00e8 l'NBP a prendere il controllo del calcolatore.\nMulticast.\nIl protocollo PXE prevede la possibilit\u00e0 di far scaricare l'NBP in modalit\u00e0 multicast, in modo da ridurre il carico sulla rete e sul server nel caso molti client tentino di avviarsi contemporaneamente.\nIl Network Bootstrap Program.\nIn pratica, spesso l'NBP \u00e8 in effetti un boot loader, ovvero un programma che a sua volta scarica via TFTP il kernel del sistema operativo e possibilmente un \"initial ramdisk\", ovvero l'immagine di un filesystem che viene copiata in memoria RAM (detta comunemente initrd).\nL'immagine di disco contenuta nell'initrd potr\u00e0 accedere ad ulteriori componenti attraverso la rete, ad esempio montare un filesystem di rete, come NFS o CIFS, se lo scopo \u00e8 realizzare una installazione diskless, oppure scaricare moduli di un programma di installazione e sistema operativo da installare via FTP o HTTP, se lo scopo \u00e8 installare un nuovo sistema operativo.\nMen\u00f9 del bootloader.\nIl \"booloader\" pu\u00f2 offrire all'utente un men\u00f9 con diverse opzioni di boot, e/o la possibilit\u00e0 di modificare i parametri passati al sistema operativo, ed implementare diversi modi di scaricare il resto del sistema operativo.\nApplicazioni ed utilizzo.\nIl boot via PXE viene utilizzato nei seguenti scenari:\nSicurezza.\nPXE eredita tutte le debolezze di DHCP, ma ne amplifica la portata, in quanto al protocollo viene demandata non solo l'assegnazione di un indirizzo IP, ma la selezione di un sistema operativo da eseguire, che avr\u00e0 il controllo completo dell'hardware.\nSe non \u00e8 garantita la sicurezza fisica del calcolatore, e quindi \u00e8 possibile che estranei lo colleghino a reti diverse da quella prevista, lasciare abilitata l'opzione di boot via PXE \u00e8 equivalente a permettere l'avvio da dispositivi rimovibili: avendo accesso alla console e la possibilit\u00e0 di riavviare il calcolatore un estraneo potr\u00e0 avviare un sistema operativo di propria scelta, con il quale tra l'altro avr\u00e0 libero accesso a tutti i dati memorizzati sulla memoria di massa del calcolatore.\nInoltre, visto che \u00e8 possibile che su una rete venga installato un server DHCP malevolo, tale server pu\u00f2 anche offrire ad eventuali client PXE un sistema operativo malevolo. Per questo motivo, su un calcolatore che dovrebbe eseguire un sistema operativo dalla propria memoria di massa, l'opzione di boot via PXE dovrebbe essere disabilitata.\nUn client PXE dovrebbe assicurarsi che l'immagine che avvia venga da una sorgente di fiducia. Il protocollo prevede funzionalit\u00e0 in questo senso.\nSe l'NBP contiene dati sensibili, come ad esempio password o chiavi crittografiche per accedere ad altri servizi, \u00e8 possibile che un estraneo collegato abusivamente alla rete ne ottenga una copia, pertanto bisogna assicurarsi che tale file venga inviato solo a client di fiducia."}
{"id": "1136588", "revid": "767487", "url": "https://it.wikipedia.org/wiki?curid=1136588", "title": "Ghostface Killah", "text": "Il suo nome d'arte deriva dall'antagonista del film \"Ninja Checkmate\".\nBiografia.\nGhostface Killah apre il celebre disco d'esordio del Wu-Tang Clan, \"Enter the Wu-Tang (36 Chambers)\" realizzando la prima strofa del primo brano, \"Bring da Ruckus\". Durante i primi concerti del gruppo, il rapper indossava una maschera, a quanto pare per motivi di giustizia.\nNel 1995 Ghostface gioca un ruolo importante nel primo album da solista dell'amico Raekwon, \"Only Built 4 Cuban Linx...\", collaborando a ben 14 tracce su 18, e partecipa alla realizzazione delle colonne sonore di \"Sunset Park\" e \"Don't Be a Menace to South Central While Drinking Your Juice in the Hood\". L'anno dopo pubblica invece il suo primo disco solista, \"Ironman\". Molto pi\u00f9 influenzato dalla musica soul dei suoi predecessori, trasforma nuovamente il suono del Wu-Tang Clan, raggiungendo il disco di platino. Nel 1996 Ghost scopre anche di essere diabetico.\nNel 2000, arriva \"Supreme Clientele\", considerato il miglior lavoro nella seconda generazione di dischi pubblicati dai membri del Wu-Tang, universalmente acclamato da critica e pubblico e riconosciuto come uno degli album hip hop migliori degli anni 2000. Appena un anno dopo Ghostface termina \"Bulletproof Wallets\", album decisamente influenzato dalla musica R&amp;B.\nDopo aver firmato un contratto con la Def Jam Recordings, arriva \"The Pretty Toney Album\", primo ed unico album a portare la firma \"Ghostface\" (eliminando il Killah). I singoli \"Tush\" e \"Run\" arrivano anche in classifica e il disco, che tra le collaborazioni vede i nomi di Missy Elliott e Jadakiss, riscontra un buon successo anche nei club e nelle discoteche. Nel frattempo Killah forma un nuovo gruppo, la Theodore Unit, pubblicando il disco \"718\".\nIl 2006 diventa l'anno del ritorno dei Wu-Tang Clan specialmente grazie a Ghost: oltre ad aprire le grandi uscite a firma Wu-Tang con \"Fishscale\", suo maggior successo a livello commerciale dai tempi di \"Supreme Clientele\", lo chiude con un altro disco, \"More Fish\". Entrambi i lavori mostrano diversi produttori estranei al nucleo del gruppo, come Pete Rock, MF DOOM e J Dilla.\nGhostface \u00e8 inoltre proprietario di una poker room online, GFK Poker."}
{"id": "1136590", "revid": "88253", "url": "https://it.wikipedia.org/wiki?curid=1136590", "title": "GhostFace Killah", "text": ""}
{"id": "1136591", "revid": "93328", "url": "https://it.wikipedia.org/wiki?curid=1136591", "title": "Saint Jean de Luz", "text": ""}
{"id": "1136595", "revid": "1833487", "url": "https://it.wikipedia.org/wiki?curid=1136595", "title": "San Crist\u00f3bal (Venezuela)", "text": "San Crist\u00f3bal \u00e8 un comune del Venezuela, capitale dello Stato di T\u00e1chira, nelle Ande venezuelane. Sorge a 860 metri sul livello del mare, nella regione montuosa occidentale del Paese.\nStoria.\nLa citt\u00e0 di San Crist\u00f3bal fu fondata dallo spagnolo Juan Maldonado Ord\u00f3\u00f1ez y Villaquir\u00e1n, capitano dell'esercito spagnolo, il 31 marzo 1561 come centro amministrativo in prossimit\u00e0 del confine colombiano, a sud di Maracaibo. Fino all'inizio del Novecento fu una citt\u00e0 di modeste dimensioni, ma l'apertura della \"carretera transandina\" (1925) diede un forte impulso al proprio sviluppo. Negli ultimi tre decenni San Crist\u00f3bal si \u00e8 trasformata nel centro pi\u00f9 popoloso delle Ande venezuelane prendendo il posto di M\u00e9rida. \u00c8 la settima citt\u00e0 del paese per popolazione.\nIstruzione.\nVi hanno sede tre universit\u00e0 del Venezuela.\nSport.\nNel 1977 la citt\u00e0 ha ospitato i campionati del mondo di ciclismo su strada."}
{"id": "1136600", "revid": "154398", "url": "https://it.wikipedia.org/wiki?curid=1136600", "title": "Sh\u0101h", "text": ""}
{"id": "1136605", "revid": "491866", "url": "https://it.wikipedia.org/wiki?curid=1136605", "title": "Formula Masters", "text": "La Formula Masters, conosciuta anche come Formula Super 2000, fu una categoria per monoposto che dal 2007 al 2009 accompagn\u00f2, nelle tappe europee, il Mondiale per vetture Turismo.\nStoria.\nLe origini.\nIl campionato nacque nel 2005, quale \"3000 Pro Series\", organizzato dalla Peroni Promotion con base in Italia, quale concorrente della Formula 3000 italiana. La serie utilizzava Lola B99/50 oltre che le pi\u00f9 moderne Lola B02/50.\nL'anno seguente l'organizzazione pass\u00f2 alla MTC Organisation che ridenomin\u00f2 il campionato come \"F3000 International Masters\", serie che divenne cos\u00ec di supporto al WTCC.\nL'abbandono delle F.3000.\nNel 2007 vi \u00e8 l'avvento di una nuova tipologia di vetture, una macchina molto pi\u00f9 simile a una Formula 3 appositamente costruita dalla Tatuus, nate dalla collaborazione con la N.Technology, societ\u00e0 italiana che nel WTCC si occupava della gestione del team Alfa Romeo. Anche il campionato cambi\u00f2 nome per diventare \"International Formula Masters\".\nPer quanto riguarda il motore, esso \u00e8 un 2 litri di cilindrata a 4 cilindri con 250 cavalli di potenza costruito interamente in alluminio preparato dall'officina di Heini Mader. La fornitura degli pneumatici \u00e8 garantita dalla casa giapponese Yokohama.\nScopo della categoria, organizzata dalla 'N-Technology', \u00e8 quello di far crescere giovani piloti da portare alle ruote coperte o alle categorie per monoposto superiori senza chiedere loro i budget elevati richiesti negli altri campionati di categoria.\nLa prima edizione vide la partecipazione di 31 piloti (nel primo appuntamento di Valencia), alcuni dei quali dalle buone prospettive future, come il neozelandese di origini olandesi Chris Van der Drift e il danese Kasper Andersen, protagonisti l'anno prima nel campionato europeo di Formula Renault, e Vitalij Petrov, che correr\u00e0 in Formula 1 nel 2010.\nRegolamento.\nRegolamento tecnico.\nLa serie \u00e8 un(a) monomarca in un cui sono ammessi solo telai di F2000 prodotti dalla Tatuus. Le vetture sono spinte da propulsori Honda K20A aspirati, costruiti secondo (seguono) le norme FIA S2000 con una potenza di circa 250 cv.\nRegolamento sportivo.\nOgni weekend di gara inizia al venerd\u00ec con due sessioni di prove libere di 45 minuti ciascuna e una sessione di qualifiche di 30 minuti che decide la griglia di partenza della gara del sabato. Vi sono due gare: la prima, disputata al sabato, con una lunghezza di circa 75\u00a0km; la seconda si disputa la domenica con una lunghezza di circa 100\u00a0km\nLa griglia di partenza in gara 2 \u00e8 determinata dal risultato di gara 1. Vengono invertite le prime otto posizioni.\nSistema di punteggio.\nOgni scuderia conquista punti solo con le prime due vetture giunte al traguardo. A chi ottiene la \"pole\" in gara 1 \u00e8 attribuito un punto bonus."}
{"id": "1136606", "revid": "767487", "url": "https://it.wikipedia.org/wiki?curid=1136606", "title": "Due gemelle a Roma", "text": "Due gemelle a Roma (\"When in Rome\") \u00e8 un film del 2002 diretto da Steve Purcell con Mary-Kate e Ashley Olsen.\nTrama.\nDue sorelle, Charlie e Leyla, si recano a Roma per lavorare. Quando tutto sembra andare per il verso giusto, vengono licenziate. Leyla ha la passione per la fotografia mentre Charlie \u00e8 interessata alla moda. Dopo essere state licenziate incontrano il presidente dell'azienda di moda, Derek Hammond, che permette loro di continuare a lavorare. Quando per\u00f2 gli abiti della casa di moda a loro affidati spariscono, le due sorelle scoprono che il colpevole \u00e8 Enrico Tortoni, loro responsabile, e con l'aiuto di Derek riescono a incastrarlo."}
{"id": "1136611", "revid": "110157", "url": "https://it.wikipedia.org/wiki?curid=1136611", "title": "Prva liga SR Jugoslavije 2000-2001", "text": "L'edizione 2000-01 del campionato jugoslavo fu la nona della Repubblica Federale di Jugoslavia e vide la vittoria finale della .\nCapocannoniere del torneo fu Petar Divi\u0107 (), con 27 reti.\nFormula.\nLe 18 squadre disputano un girone all'italiana andata-ritorno di 34 giornate complessive.\nLa vincitrice \u00e8 campione di R.F.Jugoslavia.Le ultime 4 classificate retrocedono in Druga liga SR Jugoslavije 2001-2002.\nSquadre partecipanti.\nSquadra campione.\nFonte: crvenazvezdafk.com\nClassifica.\n\u00a0\u00a0\u00a0\u00a0\u00a0 Campione di R.F.Jugoslavia e qualificato alla UEFA Champions League 2001-2002 \n\u00a0\u00a0\u00a0\u00a0\u00a0 Qualificato alla Coppa UEFA 2001-2002 \n\u00a0\u00a0\u00a0\u00a0\u00a0 Qualificato alla Coppa Intertoto 2001 \n\u00a0\u00a0\u00a0\u00a0\u00a0 Retrocesso in Druga liga SR Jugoslavije 2001-2002 \n3 punti per la vittoria, 1 per il pareggio, 0 per la sconfitta.\nClassifica marcatori.\nFonte: Gol(a) istina - Kraljevi strelaca\nRisultati.\nFonte: rsssf.com"}
{"id": "1136614", "revid": "537521", "url": "https://it.wikipedia.org/wiki?curid=1136614", "title": "Giuseppe Maria Orlandini", "text": "Biografia.\nStudi\u00f2 in giovent\u00f9 con Domenico Scorpione e nel 1694 \u00e8 attestato il suo primo lavoro, l'oratorio \"Il martirio di san Sebastiano\". I libretti dei suoi oratori del 1711 e 1712 lo indicano come \"maestro di cappella del Principe Giovanni Gastone di Toscana\". Nel 1719 divent\u00f2 membro dell'Accademia Filarmonica di Bologna, citt\u00e0 con cui ebbe forti legami dal 1717 al 1731. Contemporaneamente mantenne la carica di maestro di cappella a Firenze presso la corte medicea e, nel 1723, quando Gian Gastone divent\u00f2 gran duca di Toscana, succedendo quindi al padre, continu\u00f2 a prestare servizio nella medesima posizione. Nell'aprile del 1732 fu nominato anche direttore della cappella del duomo. Dagli anni '30 si intensifica la sua attivit\u00e0 come compositore e direttore delle musiche per il Teatro della Pergola di Firenze, sotto la lunga gestione dell'impresario Luca Casimiro degli Albizzi (dal 1723 al 1738 cr.), il teatro dell'Accademia degli Immobili.\nLo stesso Orlandini, comunque, era stato impresario della Pergola negli anni 1722 e 1750.\nConsiderazioni sull'artista.\nOggetto di satira nel pamphlet \"Il teatro alla moda\" (1720 ca.) di Benedetto Marcello (menzionato come \"Orlando\"), egli era tuttavia uno dei pi\u00f9 grandi operisti del suo tempo. Fu ammirato da molti suoi contemporanei tra cui Padre Martini, per il quale era \"molto celebre nel comporre la musica drammatica\", Jean-Benjamin de La Borde, che lo defin\u00ec \"un abile maestro ed eccellente nella composizione d'intermezzi\", e da Charles Burney.\nI suoi lavori nella sua epoca erano assai noti e rappresentati in tutta Europa; in particolare si ricordano l'intermezzo \"Bacocco e Serpilla\" (conosciuto anche con il titolo \"Marito giocatore e la moglie bacchettona\") e la tragedia \"Antigona\". Invece tra le sue composizioni sacre ebbe molto successo l'oratorio \"La Costanza trionfante nel martirio di Santa Lucia\"."}
{"id": "1136615", "revid": "486946", "url": "https://it.wikipedia.org/wiki?curid=1136615", "title": "Ottomano", "text": ""}
{"id": "1136617", "revid": "124123", "url": "https://it.wikipedia.org/wiki?curid=1136617", "title": "Nicolaus Bernoulli", "text": " Fu uno dei primi e pi\u00f9 importanti matematici della famiglia Bernoulli.\nSi laure\u00f2 nel 1704 all'Universit\u00e0 di Basilea sotto la supervisione di Jakob Bernoulli e ottiene il Dottorato in Legge 5 anni pi\u00f9 tardi con una tesi sulla teoria della probabilit\u00e0. Nel 1716 ottenne la cattedra che era stata tenuta da Galileo all'Universit\u00e0 di Padova; qui lavor\u00f2 sulle equazioni differenziali e sulla geometria. Nel 1722 ritorn\u00f2 in Svizzera ed ottenne la cattedra di logica all'Universit\u00e0 di Basilea.\nSi possono trovare i suoi contributi pi\u00f9 importanti nelle lettere, in particolare in quelle indirizzate a Pierre R\u00e9mond de Montmort, Gottfried Wilhelm Leibniz e Leonardo Eulero. In quelle lettere, in particolare, egli fece un'introduzione al paradosso di San Pietroburgo."}
{"id": "1136619", "revid": "22475", "url": "https://it.wikipedia.org/wiki?curid=1136619", "title": "Chiesa di San Francesco (Mercatello sul Metauro)", "text": "La chiesa di San Francesco d'Assisi \u00e8 una chiesa cattolica di Mercatello sul Metauro. La sacrestia ospita il Museo di San Francesco. \nStoria e descrizione.\nLa chiesa di San Francesco venne costruita dai Francescani assieme al convento a partire dal 1235. Conserva le semplici forme di transizione dal romanico al gotico, in parte ingentilite dalle aggiunte del primo Quattrocento. Il portale ha nella lunetta un affresco del XV secolo (Madonna col Bambino e i santi Francesco e Caterina) di scuola locale.\nL'interno \u00e8 a una navata con tetto a capriate e abside quadrilatera, adorna di un arco trionfale tardo-gotico. Alle finestre, vetrate di F. Mossmeyer (1912) che s'ispir\u00f2 alla sola originaria rimasta (ora nel museo attiguo), in cui \u00e8 la pi\u00f9 antica rappresentazione su vetro di san Francesco. Nella parete d'ingresso, a destra entrando, due frammenti di pietra arenaria scolpiti: un arco del 1385, dal ricordo funerario del medico Ombrelli (o Brelli?) che si trovava nel chiostro e, sotto, Redentore e un angelo, di arte gotica del 1300, proveniente dal convento di Santa Chiara. Sull'altro lato della parete \u00e8 il monumento sepolcrale gotico di Bartolomeo Brancaleoni, signore di Mercatello (1425 circa); il sarcofago ornato di figure (Piet\u00e0) e sormontato da baldacchino \u00e8 stato qui spostato dall'abside. Nella parete destra della navata: entro nicchia, Madonna col Bambino, santa Caterina e san Ludovico e in alto Padre Eterno tra angeli e serafini, affresco di scuola umbra del Quattrocento. Segue, dopo lacerti di affreschi stratificatisi fra il XIV e XVI secolo, altro affresco, ancora entro nicchia, con la Madonna in trono e il Bambino in piedi sulle ginocchia e ai lati sant'Antonio abate e san Sebastiano, opera di scuola locale e posteriore al primo.\nPrima della porta laterale affresco staccato dalla chiesa rurale di San Martino, Crocifissione e santo non identificabile (XV secolo), del maestro di Mercatello. Presbiterio e abside: l'arco in travertino d'ingresso all'abside \u00e8 stato aggiunto circa nel 1425, insieme alla tomba Brancaleoni; sui capitelli, San Francesco e San Bonaventura, statue di marmo di Carrara; nel timpano, lo stemma Brancaleoni. Ai lati dell'arco: vetrate raffiguranti le due sante cittadine (santa Veronica e santa Margherita); di fronte, bifora in arenaria di pregevole fattura. Nella vetrata: San Francesco, Sant'Antonio di Padova, Nativit\u00e0, Crocifissione, Stigmate di San Francesco. Sulla trave: Crocifisso dipinto su tavola, di Giovanni da Rimini, firmato e datato 1309; nei lobi, Cristo Giudice, Madonna e San Giovanni evangelista. Sopra l'altare, pregevole polittico attribuito a Giovanni Baronzio (1345 circa): al centro, Madonna col Bambino; ai lati Santa Caterina, San Paolo, San Ludovico, San Pietro, San Giovanni, San Francesco, San Michele, Santa Chiara. Gli affreschi della volta, attribuiti a Girolamo Genga raffigurano i quattro evangelisti, XV secolo. La porta a destra introduce nel museo. Parete sinistra: Santa Chiara, frammento degli affreschi che ricoprivano interamente la chiesa nel XIV secolo; altri affreschi staccati dalla chiesa di San Martino (secolo XV), attribuiti al Maestro di Sant'Arduino e raffiguranti Madonna col Bambino e i santi Martino, Floriano e Antonio abate; entro nicchia, affresco del secolo XVII con paesaggi e rustica capanna (Battesimo di Ges\u00f9, Presepe). Sulla destra della chiesa si apre piazza San Francesco, antico chiostro del convento, su cui si affacciano la sala del Capitolo, con due bifore gotiche, e il museo di San Francesco.\nIl museo di San Francesco.\nIl Museo di San Francesco \u00e8 ospitato nella sacrestia e nel piano superiore dell'edificio, originariamente dormitorio dei minori. Qui si conservano vari dipinti su tela: \"Circoncisione\" (1586) e \"Martirio di Santa Caterina\" (1582-84) di Giorgio Picchi; \"Annunciazione\", \"Transito della Vergine e Madonna di Loreto\", tele di scuola locale del XVII secolo; \"Battesimo di Ges\u00f9\" (1612), di Claudio Ridolfi; \"Immacolata, un santo e angeli\" (circa 1630) e \"Madonna col Bambino e santi\" (circa 1630), attribuiti a Giovan Francesco Guerrieri; \"Martirio di San Bartolomeo\" (circa 1615), di Giovan Giacomo Pandolfi; \"Incoronazione della Vergine e santi\" (1574), di \"Giovan Battista Clarici\". Pregevolissimi i dipinti su tavola: \"Madonna col Bambino e Sant'Antonio abate\" (XIV secolo), di Luca di Tomm\u00e8; \"Madonna in trono col Bambino\" (XIII secolo), tavola firmata del toscano Bonaventura di Michele; \"Madonna col Bambino e San Giovannino\" (XVI secolo), copia da Girolamo Genga. A questi si affiancano opere ad imitazione realizzate nel 1918 dall'aretino Gualtiero De Bacci Venuti. Numerosi anche gli affreschi staccati: dalla chiesa di Santa Croce, \"Crocifissione\" (1373), di Giovanni Brelli; dalla chiesa di San Francesco, \"Incoronazione della Vergine\" (XIV secolo), di scuola locale; dalla chiesa di San Michele, \"Sant'Agostino\" (XVI secolo), di scuola locale; dalla Pieve Collegiata, \"Madonna col Bambino\" (XIV secolo), di scuola marchigiana, e \"Madonna col Bambino\" (XV secolo), di scuola umbra. Si segnalano infine: \"SS. Pietro e Paolo\", sculture in legno intagliato e dorato della scuola di Antonio Bencivenni (XV secolo); \"Tabernacolo\" (XVI secolo), in legno intagliato, dorato e dipinto, di scuola locale; \"vetrata con San Francesco\" (XIV secolo), adattata nel 1912 da Francesco Mossmeyer; Santa Croce a reliquiario, di bottega toscana (XV secolo); Croci astili (XIV-XVI secolo); Osculatorio con Pace (XV secolo) in avorio intagliato; due medaglioni in marmo (1474), di arte toscana, con le figure di Federico, duca di Urbino, ed Ottaviano Ubaldini della Carda, conte di Mercatello, entrambi attribuiti a Benedetto da Maiano o Francesco di Giorgio Martini.\nAttivit\u00e0.\nMusica&amp;Musica, tempi luoghi e culture a confronto, \u00e8 un festival musicale estivo che dal 2006 si tiene annualmente a Mercatello sul Metauro (PU). La manifestazione fa parte delle attivit\u00e0 promosse dal Museo di San Francesco ed \u00e8 finalizzata a far vivere, conoscere e valorizzare il suo patrimonio artistico, quello di Mercatello e dell'Alta valle del Metauro."}
{"id": "1136624", "revid": "125473624", "url": "https://it.wikipedia.org/wiki?curid=1136624", "title": "Stadio nazionale di Pechino", "text": "Lo stadio nazionale di Pechino (cinese tradizionale: \u5317\u4eac\u570b\u5bb6\u9ad4\u80b2\u5834; cinese semplificato: \u56fd\u5bb6\u4f53\u80b2\u573a; Hanyu Pinyin: B\u011bij\u012bng Gu\u00f3ji\u0101 T\u01d0y\u00f9ch\u01ceng; Tongyong Pinyin: B\u011bij\u012bng Gu\u00f3ji\u0101 T\u01d0y\u00f9ch\u01ceng), o stadio olimpico di Pechino, \u00e8 lo stadio che ha ospitato, oltre alle cerimonie di apertura e di chiusura, le gare di alcune discipline dei Giochi della XXIX Olimpiade. Per la sua forma \u00e8 stato soprannominato \"Nido d'uccello\" (\u9e1f\u5de2, \"ni\u01ceoch\u00e1o\"; \"Bird's Nest\" in inglese).\nInizialmente lo stadio prescelto dagli organizzatori dell'Olimpiade era il Guangdong Olympic Stadium, impianto costruito nel 1999 con questo scopo. Esso per\u00f2 si trova nella citt\u00e0 di Canton, lontanissima dalla capitale, e per questo motivo nel 2002 fu deciso di costruire un nuovo grande stadio a Pechino.\nFu indetta una gara tra i pi\u00f9 grandi architetti del mondo per scegliere il progetto migliore ed alla fine fu scelto di realizzare l'avveniristico stadio presentato dagli architetti di Basilea Herzog &amp; de Meuron, gli stessi che hanno progettato l'Allianz Arena di Monaco di Baviera, con la collaborazione di ArupSport, del China Architecture Design &amp; Research Group e dell'artista contemporaneo Ai Weiwei.\nCaratteristiche.\nStruttura.\nLo stadio ha come principale caratteristica la sua copertura, indipendente dalla struttura interna, che rende lo stadio paragonabile ad un nido d'uccello.\nEssa infatti si presenta come una mastodontica griglia di elementi d'acciaio chiusa da uno strato di materiale semi-trasparente (ETFE). Essa inoltre dispone di un sistema di recupero dell'acqua piovana e di protezione dell'interno dal vento. Il progetto prevedeva anche una sezione mobile, che rendesse lo stadio un'arena chiusa in caso di necessit\u00e0, ma la sua costruzione fu abbandonata a causa dello sforzo economico eccessivo che stava richiedendo e per problemi di sicurezza, dovuti alla maestosit\u00e0 del progetto.\nL'interno dello stadio pu\u00f2 ospitare 91.000 spettatori tutti con posto a sedere coperto, che sono diventati 80.000 al termine dei Giochi olimpici, dopo dei lavori di ridimensionamento.\nLo stadio occupa una superficie di 250.000 m2, \u00e8 largo 220 metri, lungo 330 metri e raggiunge con la copertura i 69,2 metri di altezza, pur essendo la pista di atletica sotto il livello del terreno. Sono stati utilizzati in totale 45.000 tonnellate d'acciaio per la sua costruzione.\nL'elevato costo per la realizzazione dell'impianto ha causato un imprevisto blocco dei lavori di costruzione nella seconda met\u00e0 del 2004 che si protrasse fino ad inizio 2005 ed il parziale ridimensionamento del progetto iniziale. La spesa totale approssimata al termine dei lavori di costruzione sar\u00e0 di circa 3,5 miliardi di yuan, pari a circa 325 milioni di euro.\nUtilizzo dopo i Giochi olimpici.\nLo stadio \u00e8 stato teatro di tre edizioni della Supercoppa italiana. La prima si gioc\u00f2 l'8 agosto 2009 tra e Lazio, ad un anno esatto dalla cerimonia di apertura dei Giochi Olimpici, con vittoria dei biancocelesti; l'evento fu preceduto dalla rappresentazione della Turandot. Dopo questa prima esperienza, venne siglato un contratto con la Lega Serie A in base al quale verranno disputate in questo stadio tre finali della Supercoppa italiana tra il 2011 e il 2014. La seconda si tenne il 6 agosto 2011, con avversarie e , prima volta di un derby nella competizione, con vittoria dei rossoneri, quindi lo stadio ha ospitato tale competizione l'11 agosto 2012 con la sfida -, vinta dalla prima. Il Nido avrebbe dovuto ospitare una nuova finale l'8 agosto 2015, ma la Lega ha poi scelto Shanghai come sede, a causa degli imminenti mondiali di atletica leggera dal 22 agosto.\nHa poi ospitato altri eventi, tra cui l'edizione 2009 della Race of Champions.\nUtilizzo per le Olimpiadi Invernali 2022.\nQuattordici anni dopo essere stato utilizzato come impianto per i Giochi della XXIX Olimpiade estiva, l'impianto ha ospitato anche la cerimonia di apertura dei giochi olimpici invernali di Beijing 2022."}
{"id": "1136627", "revid": "226458", "url": "https://it.wikipedia.org/wiki?curid=1136627", "title": "Sufficientemente grande", "text": "In matematica, l'espressione \"sufficientemente grande\" \u00e8 usata in contesti come:\ndove formula_1 indica una generica propriet\u00e0, o affermazione ben definita, che per esteso si esprime:\nA volte si dice anche che formula_1 \u00e8 definitivamente vera. Questo non significa necessariamente che siano noti dei valori particolari di formula_8 che soddisfino tale condizione, ma solo che un tale formula_8 esiste.\nLa frase \"sufficientemente grande\" non deve essere confusa con le espressioni \"arbitrariamente grande\" o \"infinitamente grande\"; infatti\nvuol dire:\nPer fare un esempio:\nIl concetto di \"sufficientemente grande\" \u00e8 talvolta argomento di umorismo matematico, come ad esempio nella battuta \"\u03c0 = 3, per valori sufficientemente grandi di 3\"."}
{"id": "1136629", "revid": "339392", "url": "https://it.wikipedia.org/wiki?curid=1136629", "title": "Nicolas Bernoulli", "text": ""}
{"id": "1136635", "revid": "119982", "url": "https://it.wikipedia.org/wiki?curid=1136635", "title": "Rama IV Mongkut", "text": ""}
{"id": "1136638", "revid": "110157", "url": "https://it.wikipedia.org/wiki?curid=1136638", "title": "Prva liga SR Jugoslavije 1999-2000", "text": "L'edizione 1999-00 del campionato jugoslavo fu l'ottava della Repubblica Federale di Jugoslavia e vide la vittoria finale della .\nCapocannoniere del torneo fu Mateja Ke\u017eman (), con 27 reti.\nIncidenti.\nLa stagione \u00e8 stata segnata dal tragico evento accaduto il 30 ottobre 1999 in occasione del 113\u00ba ve\u010diti derbi fra e . Il 17enne tifoso ospite Aleksandar \"Aca\" Radovi\u0107 di Opovo fu ucciso da un bengala sparato dall'interno dello stadio. Radovi\u0107, studente del terzo anno alla prva beogradska gimnazija, stava sostenendo la sua squadra nel settore nord dello Stadio Partizan quando, al 20\u00ba minuto della partita, venne colpito al petto da un bengala sparato dalla parte opposta dello stadio ove si trovavano i fan del Partizan. I nero-bianchi avevano appena segnato la rete del vantaggio ed alcuni membri dei Grobari, gli ultr\u00e0 del Partizan, hanno sparato una serie di bengala. La maggior parte dei razzi \u00e8 finita sulla tribuna nord ove si trovavano i Delije, la fazione pi\u00f9 calda dei sostenitori bianco-rossi, e uno ha colpito lo sfortunato adolescente proprio nel petto vicino alla gola, recidendo l'aorta. Radovi\u0107 \u00e8 morto quasi istantaneamente mentre veniva spostato dalle tribune fino alla pista di atletica dello stadio e caricato su un'ambulanza.\nSorprendentemente, la partita non \u00e8 stata interrotta e le due squadre hanno continuato a giocare, una decisione che gener\u00f2 molte critiche rivolte ai due club, al campionato di calcio ed alla federazione jugoslava.\nLe indagini condotte dalla polizia hanno poi scoperto che il bengala che ha ucciso Radovi\u0107 \u00e8 stato lanciato dal fan del Partizan Majk Halkijevi\u0107 (classe 1975) di Krnja\u010da. Oltre ad Halkijevi\u0107, sono stati scoperti anche altri tre ragazzi che hanno lanciato bengala nella stessa occasione: Nenad \"Kec\" Kecojevi\u0107 (classe 1976) di Mali Mokri Lug, Aleksandar \"Sale\" Aleksi\u0107 (classe 1975) di Krnja\u010da e Zoran \"Prcko\" Jovanovi\u0107 (classe 1974) di Belgrado. Secondo le indagini, i razzi di segnalazione da nave furono originariamente acquistati in Grecia per poi essere introdotti di nascosto in Serbia. A Belgrado, il leader dei Grobari Zoran \"\u010cegi\" \u017divanovi\u0107 ne ha acquistati 10 oltre a 60 flare, tutti da Mirko Urban. \u010cegi ha portato poi il materiale allo stadio Partizan il giorno del derby consegnandolo a \u010caslav \"\u010caja\" Kurandi\u0107, il quale, con l'aiuto del magazziniere Branko \"Gavran\" Vu\u010di\u0107evi\u0107, li ha nascosti nelle borse dell'equipaggiamento sportivo della squadra. Una volta dentro agli spogliatoi, i razzi sono passati a Goran \"Tuljak\" Matovi\u0107 e Dragan \"Lepi Gaga\" Petroni\u0107 attraverso la finestra del camerino e da l\u00ec verso la tribuna sud mentre Nikola \"D\u017eoni\" Dedovi\u0107 distraeva lo steward di sorveglianza. Nella tribuna sud, il capogruppo \u010cegi ha distribuito bengala e flare a vari Grobari, incluso Majk Halkijevi\u0107.\nAl processo, durato quasi due anni, gli imputati non furono accusati di omicidio, bens\u00ec di disturbo dell'ordine pubblico e di causato pericolo. Il verdetto \u00e8 stato pronunciato il 1\u00ba marzo 2001: Halkijevi\u0107 ha ottenuto un anno e 11 mesi di condanna. Aleksandar \"Sale\" Aleksi\u0107 ha ottenuto un anno e otto mesi mentre Nenad \"Kec\" Kecojevi\u0107, Zoran \"\u010cegi\" \u017divanovi\u0107 (capo dei Grobari) e \u010caslav \"\u010caja\" Kurandi\u0107 hanno ottenuto un anno e mezzo. Inoltre, Dragan \"Lepi Gaga\" Petroni\u0107 e Sr\u0111an \u0160alipurovi\u0107 hanno ottenuto sei mesi, mentre Mirko Urban, noto anche come Mirko Pekar (Mirko il panettiere), accusato di vendere i razzi ai Grobari, ha ottenuto un anno e mezzo. Altri che erano nella lista degli accusati ma non hanno ricevuto alcuna condanna sono stati Zoran \"Prcko\" Jovanovi\u0107, Nikola \"D\u017eoni\" Dedovi\u0107, Branko \"Gavran\" Vu\u010di\u0107evi\u0107 e Goran \"Tuljak\" Matovi\u0107.\nFormula.\nLe 21 squadre disputano un girone all'italiana andata-ritorno di 42 giornate complessive (40 partite per ciascuna).\nLa vincitrice \u00e8 campione di R.F.Jugoslavia.In vista del ritorno del format a 18 squadre, retrocedono in Druga liga SR Jugoslavije 2000-2001 le ultime 6 classificate (3 salgono dalla 2.liga 1999-00).\nSquadre partecipanti.\nSquadra campione.\nFonte: crvenazvezdafk.com\nClassifica.\n\u00a0\u00a0\u00a0\u00a0\u00a0 Campione di R.F.Jugoslavia e qualificato alla UEFA Champions League 2000-2001 \n\u00a0\u00a0\u00a0\u00a0\u00a0 Qualificato alla Coppa UEFA 2000-2001 \n\u00a0\u00a0\u00a0\u00a0\u00a0 Qualificato alla Coppa Intertoto 2000 \n\u00a0\u00a0\u00a0\u00a0\u00a0 Retrocesso in Druga liga SR Jugoslavije 2000-2001 \n3 punti per la vittoria, 1 per il pareggio, 0 per la sconfitta.\nClassifica marcatori.\nFonte: Gol(a) istina - Kraljevi strelaca\nRisultati.\nFonte: rsssf.com"}
{"id": "1136639", "revid": "767487", "url": "https://it.wikipedia.org/wiki?curid=1136639", "title": "Comus (gruppo musicale)", "text": "I Comus sono un gruppo musicale britannico formatosi nel 1970 con sei elementi e arrangiamenti alquanto inusuali per il panorama del rock inglese dell'epoca. L'uso di strumenti come violino, viola, oboe, con il loro sostrato di folk e classica li avvicina al progressive rock, anche se il loro senso della sperimentazione li lega anche all'art rock.\nAttivo inizialmente nei primi anni settanta, il gruppo ha all'attivo due album, incisi ad una certa distanza l'uno dall'altro. Pur non avendo riscosso un significativo successo di pubblico all'epoca della propria attivit\u00e0, il gruppo ha in seguito acquisito lo status di gruppo \"cult\", per via di un \"sound\" estremamente originale. Tanto la musica quanto i testi presentano chiari riferimenti alla letteratura inglese e alla sensibilit\u00e0 pagana o, comunque, precristiana: lo stesso nome del gruppo pu\u00f2 riferirsi tanto alla divinit\u00e0 greca Comus, figura legata alla potenza disordinata del caos, ai festeggiamenti e al \"komos\", la baldoria alcolica notturna, quanto a Comus, \"masque\" di John Milton, in qualche modo analoga alla suddetta divinit\u00e0 pagana (nella \"masque\" di Milton, il cui tema \u00e8 la castit\u00e0, questa sboccata divinit\u00e0 dello sbeffeggio sottrae una donna ai due fratelli e la porta nel suo palazzo del piacere, cercando di farle ingurgitare il contenuto di una coppa magica, simbolo della sensualit\u00e0 e dell'abbandono). La band si \u00e8 riformata nel 2007.\nCaratteristiche del \"sound\" dei Comus sono il contrappuntarsi della voce sofferta, lamentosa, a tratti inumana di Roger Wootton (cantante e chitarrista) e quella limpida e acutissima della cantante Bobbie Watson, l'uso di eleganti arpeggi di chitarra e l'inconsueto utilizzo di strumenti quali l'oboe e il fagotto.\nStoria.\nL'incontro tra Roger Wootton e Glenn Goring nel 1967, quando entrambi avevano 17 anni, al Ravensbourne College of Art di Bromley, nel Kent, segna la nascita del gruppo. Entrambi erano appassionati chitarristi e condividevano un'intensa passione per il lavoro di John Renbourn e di Bert Jansch (che, di l\u00ec a poco, avrebbero formato i Pentangle) e per i Velvet Underground. I due iniziano a suonare in diversi folk club, finch\u00e9 non incappano nell'Arts Lab di Beckenham, allora seguito da David Bowie. Wootton e Goring vi iniziano a suonare con una certa regolarit\u00e0.\nSempre al collegio, i due incontrano Chris Youle e lo studente di scienze della comunicazione Colin Pearson. Fu Youle, che all'epoca stava studiando la \"masque\" di Milton, a suggerire il nome alla band.\nIl gruppo incontra il bassista Andy Hellaby all'Arts Lab, impegnato a suonare con un altro gruppo. Di l\u00ec a poco, la cantante Bobbie Watson (allora solo sedicenne) entra nel gruppo, dopo una visita fatta alla casa di Perth Road, a Beckenham, dove Wootton, Goring, Hellaby e Youle vivono insieme. Ultimo ad entrare nel gruppo \u00e8 il flautista Michael Bammi Rose, che risponde ad un annuncio inserito dai Comus sul \"Melody Maker\". Rose raggiunge la casa di Perth Road accompagnato da un gruppo di rastafariani giamaicani provenienti da Brixton, tra cui il leggendario trombonista Rico Rodriguez. Rose, in capo a un anno, viene sostituito da Rob Young, amico di Pearson e della Watson. Young \u00e8 un pianista, ma proprio in vista del suo ingresso nella band, studia e apprende da s\u00e9 flauto, oboe e percussioni. Youl, nel frattempo, \u00e8 diventato il manager della band.\n\u00c8 in questo periodo che i Comus incontrano il regista canadese Lindsay Shonteff: scrivono per lui la colonna sonora del film \"Permissive\" e, successivamente, dei film \"Big Zapper\" (1971), \"Zapper's Blade of Vengeance\" (1973) e \"Spy Story\" (1975), questi ultimi due gi\u00e0 dopo lo scioglimento del gruppo.\nQuando Bowie, ricco del successo di \"Space Oddity\", offre al gruppo la possibilit\u00e0 di aprire il suo concerto alle Purcell Rooms, le porte del successo sembrano aprirsi per i Comus: nel giugno del 1970, Youle \u00e8 riuscito a strappare un accordo con l'etichetta Pye/Dawn per l'incisione del primo album. Preceduto dal singolo \"Diana\", \"First Utterance\" esce nel febbraio del 1971. Il materiale grafico \u00e8 curato da Wootton e Goring.\n\"First Utterance\".\nLa musica del disco d'esordio \u00e8 fondamentalmente acustica, mentre i testi hanno una forte tensione drammatica e trattano di violenza, assassini, rapimenti e disordine mentale. La musica di \"First Utterance\" potrebbe essere descritta come un folk rock acustico e primitivista, che mescola elementi di ritmica orientale e west-africana alla sensibilit\u00e0 nordica per gli abitanti di una natura senza l'uomo, fino all'inevitabile confronto tra l'immediatezza del rapporto demone-natura e l'ineludibile mediatezza del rapporto uomo-virt\u00f9 cristiana-Dio. La propensione della musica popolare britannica a raccontare la letizia del bosco accanto al delitto che si consuma tra le ombre degli alberi viene portata alle estreme conseguenze: i vocalizzi da baccanale trasfigurano l'insieme della musica di \"First Utterance\" fino a condurla ad un art rock estremamente peculiare.\nLe atmosfere dominanti di \"First Utterance\" sono quelle della paura, della confusione, della disperazione, della virt\u00f9 tradita, ma ad esse si alternano spesso passaggi bucolici e pensosi, come in \"The Herald\". Se si eccettuano tre pezzi (\"The Herald\", \"Diana\" e \"Bitten\"), la responsabilit\u00e0 compositiva \u00e8 principalmente di Wootton e di Goring, che cura gli arrangiamenti e suona la chitarra. A Comus stesso \u00e8 dedicata \"Song to Comus\", che descrive le malefatte del demone, abitante di una grotta, legate soprattutto alla passione per le vergini. \"Drip Drip\", pur senza menzionare Comus, ripercorre la seduzione brutale e forzata di una donna, la quale, peraltro, appare pi\u00f9 malsana e perfida del suo stupratore.\nSi potrebbe pensare alla mitologia dei Comus come all'opposto ideale della mitologia Gong. In entrambi i casi, l'uomo vive soggiogato da principi pi\u00f9 grandi di lui. Se, per\u00f2, per i Gong, l'abbandono \u00e8 fiducioso e ammaliante, per i Comus \u00e8 un incubo di desiderio e solitudine, come nella canzone che chiude l'album d'esordio, \"The Prisoner\", che ha per tema la cura forzata della follia come gabbia sociale.\nIl successo commerciale non arride al gruppo e la sua vita ne risulta accorciata. Rob Young \u00e8 il primo ad abbandonare il gruppo (luglio 1971), sostituito da Lindsay Cooper. La band si scioglie nel 1972, a seguito della perdita del proprio manager: Chris Youle viene infatti chiamato a lavorare con la Polydor tedesca. Poco prima della dipartita, Youle cerca di assicurare alla band un accordo con la Pye per la registrazione di un secondo album, che avrebbe dovuto intitolarsi \"Malgaard Suite\".\n\"To Keep from Crying\".\nTre anni dopo, i Comus si riuniscono, con un organico alquanto diverso, in occasione del secondo album, \"To Keep from Crying\", pubblicato dalla neonata Virgin nel 1974. Questo lavoro viene generalmente ritenuto dalla critica un'involuzione rispetto al primo, per quanto in esso figurino le collaborazioni di artisti come Lindsay Cooper (membro degli Henry Cow) all'oboe e al fagotto, e Didier Malherbe (membro dei Gong) al sassofono. \"To Keep from Crying\" segna un deciso cambio di passo: il \"sound\" adotta suoni marcatamente elettronici, nelle canzoni spicca una maggiore sensibilit\u00e0 pop (sottolineata dalla voce della Watson) e la struttura dei pezzi \u00e8 in qualche modo semplificata, tanto che i punti di contatto con il primo album risultano piuttosto rari.\nIl disco alterna composizioni strumentali brevi a canzoni che presentano un formato pi\u00f9 tradizionale rispetto a quelle proposte nel primo album. A spiccare sono quattro canzoni che, pur omogenee al \"sound\" complessivo dell'album, vantano una singolare forza compositiva: \"Figure in Your Dreams\" (con gli arditi duetti vocali di Wootton e Watson), \"Perpetual Motion\", \"So Long Supernova\" e \"Get Yourself a Man\", ipnotico raga accompagnato dal sax di Malherbe.\nAnche \"To Keep from Crying\" rappresenta un fallimento commerciale. Il gruppo si scioglie nuovamente.\nFortuna.\nNel 1995, \"First Utterance\" viene ripubblicato in CD nel Regno Unito. Seguono ristampe in Italia e Giappone.\nNel 1998, il cantante degli Opeth, Mikael \u00c5kerfeldt, utilizza un estratto del testo di \"Drip Drip\" per il titolo del disco \"My Arms, Your Hearse\"; il verso intero recita \"As I carry you to your grave, my arms your hearse\" (\"mentre ti conduco alla sepoltura, le mie braccia sono il tuo carro funebre\").\nIn un altro album degli Opeth (\"Ghost Reveries\"), la seconda traccia (\"The Baying of the Hounds\") deve il titolo ad un verso della canzone \"Diana\" (sempre da \"First Utterance\") che recita: \"And she knows by the sound of the baying, by the baying of the hounds\".\nIl gruppo Current 93 ha inciso, nell'album \"Horsey\", una cover di \"Diana\".\nQuesto nuovo interesse culmina, nel 2005, nella stampa di un box che presenta entrambi gli album del gruppo, il loro unico singolo, un brano inedito (\"All the Colours of Darkness\"), il singolo da solista di Roger Wootton (\"Fiesta Fandango\" del 1974) e un'esclusiva intervista ai membri del gruppo.\nRinascita.\nAnche grazie ad internet, i Comus tornano insospettabilmente a galla. Provvidenziale risulta anche l'interesse di \u00c5kerfeldt. Nel 2007, Glenn Goring riceve comunicazione da Stefan Dimle, amico di \u00c5kerfeldt e suo manager, appassionato egli stesso dei Comus, che \u00e8 sorta l'intenzione di riportare i Comus in scena.\nLa classica formazione di \"First Utterance\" (con l'eccezione di Rob Young) si ritrova insieme dopo moltissimi anni. Young viene sostituito da Jon Seagroatt, marito della Watson e sassofonista e tastierista dei Colins of Paradise. Curiosamente, anch'egli, come gi\u00e0 Young in passato, si trova costretto ad apprendere flauto e percussioni. Altrettanto curioso risulta il fatto che tanto Chris Youle che Wilf Wittingham (tour manager dei Comus negli anni settanta) riprendono il loro posto a fianco del gruppo.\nI Comus tornano per la prima volta sul palco il 9 marzo del 2008 al Melloboat Festival (che si svolge tra Stoccolma, altri luoghi della Svezia e Helsinki).\nUn campione del ritornello principale di \"Diana\" (\"First Utterance)\" viene inoltre usato nel brano \"Sprawling Idiot Effigy\" dell'artista glitchcore Nero's Day at Disneyland."}
{"id": "1136651", "revid": "228587", "url": "https://it.wikipedia.org/wiki?curid=1136651", "title": "Comus", "text": ""}
{"id": "1136656", "revid": "72396", "url": "https://it.wikipedia.org/wiki?curid=1136656", "title": "Turbinati", "text": "I turbinati, altrimenti detti cornetti o conche nasali, sono strutture ossee rivestite da mucosa presenti nelle fosse nasali. I turbinati, generalmente, sono tre per ognuna delle due fosse nasali: superiore, medio e inferiore. Alcuni soggetti possono possedere un quarto turbinato denominato \"supremo\".\nCostituzione.\nLa loro struttura \u00e8 costituita:&lt;br&gt;\nDescrizione.\nLa loro funzione nell'ambito della normale fisiologia nasale consiste nel condizionamento (\"umidificazione\", \"riscaldamento\" e \"depurazione\") dell'aria respirata al fine di migliorare gli scambi gassosi. I turbinati che condizionano maggiormente il flusso di aria sono gli inferiori e i medi, a causa delle loro lunghezze e volumi. Infatti, la lunghezza dei turbinati inferiori, dalla testa alla coda, pu\u00f2 misurare 4-5 cm negli adulti, con base anteriore corrispondente alla testa del turbinato, situata a pochi millimetri della narice, e apice posteriore o coda del turbinato, situata ad 1 cm dallo sbocco della Tromba di Eustachio. I turbinati medi, posti su quello inferiore, possono misurare fino a 3 cm di lunghezza mentre quelli superiori 1-2 cm.\nLa stimolazione della mucosa nasale, dovuta sia ad agenti fisici (temperatura e umidit\u00e0 dell'aria) sia ad agenti chimici, produce, a livello nasale, la variazione del flusso sanguigno, specie del tessuto erettile dei turbinati. Tale variazione causa l'ingrossamento dei turbinati con conseguente variazione dello spazio libero nelle fosse nasali e l'aumento della secrezione ghiandolare.\nParallelamente, il riflesso della stimolazione della mucosa nasale provoca una riduzione della profondit\u00e0 respiratoria: in questo modo, l'aria permane a contatto della mucosa nasale pi\u00f9 a lungo, modificando la sua temperatura, l'umidit\u00e0 e la purezza. Particolare importanza nelle reazioni vasomotorie ha il tessuto cavernoso. Poich\u00e9 questo tessuto \u00e8 presente soprattutto a livello dei turbinati inferiori, tali strutture risultano fondamentali per un'adeguata respirazione. Sulla base di questi concetti di anatomia e fisiologia, gli interventi chirurgici demolitivi ed invasivi sui turbinati inferiori sono ad oggi in via di abbandono.\nLa temperatura ed il grado di umidit\u00e0 dell'aria inspirata sono variabili emblematiche nella caratterizzazione del riflesso vasomotorio dei turbinati inferiori: .\nIpertrofia dei turbinati.\nAlcuni fattori possono portare all'ipertrofia dei turbinati, che impedisce la normale respirazione nasale. Allergie nasali, infezioni, l'utilizzo di spray nasali vasocostrittori, portano al rigonfiamento cronico della mucosa che riveste i turbinati, che appunto si ipertrofizza (\"si gonfia\").\nClinica.\nIl paziente, in questo caso, riferisce senso di ostruzione nasale mono o bilaterale, iposmia (ossia riduzione dell'olfatto), alitosi, secrezioni di muco dal naso verso la faringe, tipico dolore alla radice del naso, rinorrea, cefalea e possibile russamento notturno.\nDiagnosi.\nLa diagnosi si basa sull'anamnesi (i sintomi riferiti dal paziente), sulla visita otorinolaringoiatrica completata dall'esame endoscopico con strumenti a fibre ottiche, sul test di decongestione che si esegue utilizzando le gocce nasali per le riniti e che valuta l'effettivo grado di ostruzione nasale e sulla rinomanometria che valuta il flusso aereo attraverso le fosse nasali.\nTrattamento.\nLa terapia medica pu\u00f2 risolvere solo le forme pi\u00f9 lievi ed \u00e8 costituita da spray nasali a base di cortisonici e da antistaminici che si assumono per via orale. Quando l'ipertrofia dei turbinati non risponde pi\u00f9 alle cure mediche l'unica soluzione \u00e8 quella di ricorrere alla chirurgia.\nIl razionale degli atti chirurgici \u00e8 la riduzione di volume dei turbinati, che vengono, in tal modo, ricondotti alla dimensione normale,\n\u00abLe tecniche di chirurgica \"tradizionale\" si basano su interventi in anestesia generale con ricovero ospedaliero:\nOggi esistono nuove tecniche chirurgiche mini invasive eseguibili in anestesia locale che si eseguono ambulatorialmente e che riducono di molto i disagi per il paziente come ad esempio la \"decongestione sottomucosa dei turbinati laser assistita\".\nSi tratta di un intervento eseguito tramite il laser a diodi; il raggio laser \"vaporizza\" lo spessore dei turbinati ipertrofici lasciando integra la superficie della mucosa.\nLa procedura laser \"\u00e8 indolore e della durata di circa 20 minuti, senza convalescenza e di rapida guarigione (a 3 giorni dal trattamento il volume dei turbinati \u00e8 mediamente ritornato alla normalit\u00e0 ed il paziente pu\u00f2 gi\u00e0 respirare con il naso libero)\"\nAltre tecniche mininvasive sono la radiofrequenza nella quale si usano particolari onde elettromagnetiche e la risonanza quantica molecolare basata sui \"quanti di energia\".\nLe tecniche chirurgiche mininvasive, che sono molto conservative, hanno anche ridotto il rischio di un'eccessiva asportazione di tessuto connettivo all'interno dei turbinati, che pu\u00f2 provocare una condizione iatrogena permanente conosciuta come Sindrome del naso vuoto.\nAnche se le moderne tecniche chirurgiche provocano danni limitati, il periodo post-operatorio va comunque gestito con attenzione, per consentire pieno e rapido recupero della funzionalit\u00e0 della mucosa nasale. Oggi per questo scopo viene utilizzato l'acido ialuronico in nebulizzazioni nasali, commercializzato come sodio ialuronato 9 mg APM - Alto Peso Molecolare, da somministrare con appositi device.\nL'uso topico di questa sostanza naturale stimola il meccanismo che serve a rimuovere le secrezioni e gli agenti esterni che si depositano nel naso (clearance mucociliare), accelerando allo stesso tempo la cicatrizzazione e la \u201crivitalizzazione\u201d della mucosa, abbreviando i tempi di recupero del paziente e minimizzando il suo disagio post-operatorio."}
{"id": "1136662", "revid": "767487", "url": "https://it.wikipedia.org/wiki?curid=1136662", "title": "Structured Fax File", "text": "Structured Fax File (SFF) (in italiano: File Strutturato di Fax) \u00e8 un formato file specificato da CAPI Association, che rende possibile la memorizzazione strutturata di documenti fax simile. Un file SFF pu\u00f2 memorizzare diverse facciate di fax in un file. I dati delle facciate sono normalmente memorizzate utilizzando un algoritmo modificato Huffman."}
{"id": "1136665", "revid": "124785359", "url": "https://it.wikipedia.org/wiki?curid=1136665", "title": "Riccardo Cucciolla", "text": "Biografia.\nCarattere schivo, lontano dalla vita mondana, viso scavato e sofferto fin da giovane, occhi infossati e sguardo penetrante, Riccardo Cucciolla fu scoperto dal grande pubblico nel 1970 come protagonista di una pellicola di enorme successo, \"Sacco e Vanzetti\" di Giuliano Montaldo, regista che lo aveva gi\u00e0 notato e diretto precedentemente nel suo film \"Ad ogni costo\" (1967). Fu proprio grazie alla sua toccante ed intensa interpretazione di Nicola Sacco, al fianco di Gian Maria Volont\u00e9 nei panni di Bartolomeo Vanzetti, che venne insignito al Festival di Cannes del 1971 del premio per la miglior interpretazione maschile.\nNegli anni successivi fu un interprete sempre pi\u00f9 apprezzato dalla critica e lavor\u00f2 contemporaneamente, sia in Italia, sia all'estero, collaborando con registi francesi di grande talento in film di altrettanto successo, come \"Notte sulla citt\u00e0\" (1972) di Jean-Pierre Melville, al fianco di Richard Crenna, e \"Borsalino and Co.\" (1974) di Jacques Deray, contrapponendosi nelle vesti del gangster italiano Volpone al protagonista Alain Delon.\nSempre nel 1974, il regista italiano Mario Bava lo scrittur\u00f2 nel suo \"Cani arrabbiati\" (anche noto come \"Semaforo rosso\" e uscito solo 20 anni dopo, nel 1995), dove Cucciolla vest\u00ec i panni di un uomo di mezza et\u00e0 che, mentre sta portando il figlioletto malato all'ospedale, viene preso in ostaggio nella sua auto da un gruppo di sadici criminali. Con Giuliano Montaldo, il regista che lo consacr\u00f2 grazie a \"Sacco e Vanzetti\", rifiutandosi di ingaggiare al suo posto Yves Montand, Cucciolla collabor\u00f2 nuovamente nel 1982 nello sceneggiato televisivo \"Marco Polo\", nella parte di Zio Zane.\nMor\u00ec il 17 settembre 1999, all'et\u00e0 di 75 anni.\nAttivit\u00e0 professionale.\nSvolse anche l'attivit\u00e0 di doppiatore cinematografico: per molti anni doppi\u00f2 Roger Moore e numerosi altri celebri attori stranieri, resi inconfondibili in Italia dalla sua voce. Numerosi i lavori nella prosa radiofonica Rai, sino dalla met\u00e0 degli anni quaranta, sia nelle \"commedie\", che nei \"radiodrammi\", all'interno della \"Compagnia di Prosa di Radio Roma\". Venne inoltre scelto da numerosi registi italiani per dirigere il doppiaggio dei loro film: Cucciolla diresse infatti il doppiaggio di \"Novecento\" (1976) di Bernardo Bertolucci, \"E la nave va\" (1983) di Federico Fellini, \"C'era una volta in America\" (1984) di Sergio Leone, nonch\u00e9 della miniserie \"La piovra\" (1984) e del film \"L'inchiesta\" (1986), entrambi di Damiano Damiani.\nAltrettanto numerose e importanti le partecipazioni a \"romanzi sceneggiati\", serie e \"fiction\" per la TV, dal primo celebre \"teleromanzo\" \"L'isola del tesoro\" nel 1959, fino alla sua ultima apparizione nel 1999, pochi mesi prima di morire, in \"Morte di una ragazza perbene\". Cucciolla fu inoltre voce narrante del quinto episodio della serie di film su Don Camillo: \"Il compagno don Camillo\" (1965).\nDoppiaggio.\nDirettore di doppiaggio.\nFilm: \"La guerra segreta\", \"Novecento\", \"C'era una volta in America\", \"E la nave va\", \"In fuga per tre\", \"Dersu Uzala, il piccolo uomo delle grandi pianure\", \"Il gatto e il canarino\", \"L'inchiesta\", \"New York Stories\", \"Offret - Sacrificio\"\nPremi e riconoscimenti.\nGli fu attribuito il premio per la miglior interpretazione maschile al Festival di Cannes del 1971, per il ruolo dell'anarchico Nicola Sacco nel film di \"Sacco e Vanzetti\" di Giuliano Montaldo.\nBibliografia.\n\"Riccardo Cucciolla: ritratto di attore\", a cura di Vito Attolini e Alfonso Marrese, Edizioni dal Sud, 2012."}
{"id": "1136668", "revid": "2166030", "url": "https://it.wikipedia.org/wiki?curid=1136668", "title": "Moschea di Divri\u011fi", "text": "La grande moschea di Divri\u011fi, venne costruita a Divri\u011fi nel 1299 nella provincia turca di Sivas. L'architetto fu H\u00fcrrem\u015fah di Ahlat e la moschea venne eretta su ordine del sultano Meng\u00fc\u00e7o\u011flu Ahmet \u015eah. Le iscrizioni contengono lodi al sultano seljukide Alaaddin Keykubat I.&lt;br&gt; \nLa moschea, insieme al dar\u00fc\u015f\u015fifa (ospedale), \u00e8 stata inclusa dall'UNESCO tra i patrimoni dell'umanit\u00e0 grazie ai pregevoli intarsi e all'architettura ottomana. Viene considerato uno dei pi\u00f9 importanti lavori trovati in Anatolia; le opere in rilievo con ornamenti floreali e geometrici, in particolare, attraggono turisti."}
{"id": "1136671", "revid": "37638", "url": "https://it.wikipedia.org/wiki?curid=1136671", "title": "Sviluppo umano (economia)", "text": ""}
{"id": "1136673", "revid": "8821558", "url": "https://it.wikipedia.org/wiki?curid=1136673", "title": "Frankfurt Oder", "text": ""}
{"id": "1136674", "revid": "438678", "url": "https://it.wikipedia.org/wiki?curid=1136674", "title": "Un principe tutto mio", "text": "Un principe tutto mio (\"The Prince &amp; Me\") \u00e8 un film del 2004 diretto da Martha Coolidge.\nTrama.\nQuando il Principe Edvard di Danimarca si reca negli Stati Uniti per studiare all'universit\u00e0 del Wisconsin, incontra una studentessa del college, Paige, che gli serve da bere al bar. Le cose tra i due non cominciano nel verso giusto, ma poi nasce qualcosa e lei invita \"Eddie\" a passare le vacanze l\u00ec con la sua famiglia. Dopo il ritorno al college, il loro rapporto diventa pi\u00f9 profondo. Un fotografo danese, che sta seguendo segretamente il principe Edvard, lo fotografa con la \"amica del college\" mentre i due sono in biblioteca e le foto vengono pubblicate su un giornale. Come risultato, la vera identit\u00e0 di Eddie viene rivelata a Paige.\nIl principe torna in Danimarca seguito da Paige. Quando lui le propone di sposarlo, e lei accetta, i genitori di Eddie cominciano ad istruire la ragazza sulla vita di corte. Anche la sorella minore del principe \u00e8 felice dell'arrivo di Paige perch\u00e9 da sempre aveva desiderato avere una sorella. Paige \u00e8 ormai apprezzata da tutti, anche dalla madre di lui che all'inizio era stata diffidente della giovane \"borghese\", ma durante un ballo capisce che non pu\u00f2 rinunciare ai suoi sogni ed ai suoi progetti, decidendo cos\u00ec di lasciare Edvard e torna a casa. Dopo essersi laureata, Paige scopre che Edvard, ormai re di Danimarca, si trova al college. Edvard le chiede di nuovo di sposarlo, anche a costo di aspettare che lei completi i suoi studi di medicina.\nSequel.\nIl film ha avuto tre sequel:"}
{"id": "1136677", "revid": "1272592", "url": "https://it.wikipedia.org/wiki?curid=1136677", "title": "Formula Masters 2007", "text": "La stagione 2007 dell'International Formula Master fu la prima della serie, di fatto erede dalla F3000 International Masters. La stagione inizi\u00f2 il 18 maggio al Circuito Ricardo Tormo di Valencia, e fu supporto al WTCC 2007 in tutte le gare europee tranne che in quella disputata a Zandvoort."}
{"id": "1136685", "revid": "78273", "url": "https://it.wikipedia.org/wiki?curid=1136685", "title": "Bue maremmano", "text": ""}
{"id": "1136687", "revid": "125619574", "url": "https://it.wikipedia.org/wiki?curid=1136687", "title": "Niels Gade", "text": "Fu la figura di spicco della musica danese del XIX secolo.\nBiografia.\nNato in una famiglia dove il padre era costruttore di strumenti, gi\u00e0 in tenera et\u00e0 dimostrava doti musicali, ma, a causa di problemi finanziari pot\u00e9 iniziare a studiare seriamente all'et\u00e0 di quindici anni.\nA diciassette anni entr\u00f2 a far parte della Orchestra Reale di Copenaghen. Da qui incomincia a scrivere le prime composizioni che per\u00f2 non riscuotono grande successo. Nonostante ci\u00f2 Gade si avvicina alla letteratura romantica tedesca e allo stile di Felix Mendelssohn e Robert Schumann.\nNel 1840 vince un concorso per giovani compositori indetto dalla Societ\u00e0 Musicale di Copenaghen; nella quale giuria vi era anche Mendelssohn.\nNel 1841-42 scrisse la sua prima sinfonia, che venne per\u00f2 scartata dalla societ\u00e0 danese poich\u00e9 ritenuta troppo \"tedesca\". Afflitto, invi\u00f2 la copia della sua composizione a Mendelssohn che a quel tempo risiedeva a Lipsia. Mendelssohn rimase esterrefatto, la esegu\u00ec subito, e scrisse a Gade che l'esecuzione della composizione aveva ottenuto un grande successo.\nL'anno dopo si diresse a Lipsia dove incontr\u00f2 Schumann e Mendelssohn; qui divenne insegnante all'accademia di musica e assistente di Mendelssohn.\nNel 1847, alla morte di Mendelssohn divenne direttore ma nel 1848, a causa di una guerra fra Danimarca e Prussia, \u00e8 costretto a ritornare a Copenaghen; questi cinque anni a Lipsia hanno contribuito a rendere la musica di Gade pi\u00f9 romantica e nazionalistica.\nRitornato a Copenaghen contribu\u00ec al riassesto della societ\u00e0 danese di musica (istitu\u00ec un coro ed un'orchestra fissi), divenne direttore d'orchestra al Royal Theatre e nel 1863 direttore dell'accademia di musica danese.\nDal 1851 compose in prevalenza musica per organo fino alla sua morte nel 1890.\nTra i suoi allievi ci fu Victor Bendix e Peter Arnold Heise.\nIl catalogo delle composizioni di Gade comprende due balletti, opere vocali (fra cui la celebre cantata \"La figlia del re degli Elfi\"), da camera (in modo particolare i Quartetti per archi) e per orchestra, tra cui la celebre Ouverture \"Echi d'Ossian\", tanto lodata da Schumann e otto sinfonie. Di queste tuttora la pi\u00f9 celebre, la pi\u00f9 popolare, la pi\u00f9 \"danese\" rimane la Prima in do minore dal titolo \"Nelle belle pianure di Sjolund\", la Quarta in si bemolle maggiore \u00e8 considerata la pi\u00f9 importante, la Quinta in re maggiore si fa notare perch\u00e9 \u00e8 in pratica una \"sinfonia concertante\" con un pianoforte solista. La parte pianistica \u00e8 molto intrecciata con l'orchestra, per cui non si pu\u00f2 parlare di un concerto per pianoforte sia pure in quattro movimenti, ma invece, appunto, di una sinfonia con pianoforte inserito in orchestra ma non subordinato. Nel campo del concerto vero e proprio si fa invece notare il bel Concerto per violino e orchestra.\nLa sua musica non \u00e8 molto famosa al giorno d'oggi, ma fu molto popolare all'epoca. Le otto sinfonie furono la base della tradizione sinfonica danese. L'influsso di Gade and\u00f2 pi\u00f9 oltre, fu un esempio per tutta la futura musica scandinava. Chi ne raccolse in modo significativo il messaggio fu il norvegese Edvard Grieg."}
{"id": "1136692", "revid": "1573940", "url": "https://it.wikipedia.org/wiki?curid=1136692", "title": "Lymexylidae", "text": "Lymexylidae , \u00e8 l'unica famiglia compresa nella superfamiglia Lymexyloidea , (ordine Coleoptera, sottordine Polyphaga, infraordine Cucujiformia).\nComprende specie di piccole dimensioni, le cui larve vivono in genere nel legno marcescente nutrendosi di funghi. Alcune specie possono rivelarsi dannose quando attaccano alberi ancora in vita, che in genere sono in stato di deperimento per altre cause.\nTassonomia.\nComprende i seguenti generi:"}
{"id": "1136696", "revid": "62221", "url": "https://it.wikipedia.org/wiki?curid=1136696", "title": "Lymexyloidea", "text": ""}
{"id": "1136700", "revid": "171091", "url": "https://it.wikipedia.org/wiki?curid=1136700", "title": "Testa del Rutor", "text": "La Testa del Rutor (pron. fr. : - in francese, \"T\u00eate du Rutor\"), detto localmente anche il Ruitor, \u00e8 una montagna delle Alpi Graie alta . La vetta \u00e8 posta nelle vicinanze dello spartiacque italo-francese che dal colle del Piccolo San Bernardo scende verso sud. \u00c8 totalmente situata in territorio italiano nei territori dei comuni di Valgrisenche e La Thuile.\nCaratteristiche.\nL'origine del toponimo \u00e8 data da due parole del patois valdostano: \"ro\u00e9se\", ghiacciaio, e \"tor\", cima rocciosa.\nSulla vetta della montagna su un pilastrino in ferro a sezione triangolare \u00e8 collocato il punto geodetico della rete primaria IGM denominato \"041903 Testa Del Rutor\".\nGhiacciai.\nDalla montagna scendono alcuni tra i pi\u00f9 grandi ghiacciai della Valle d'Aosta. Sul versante del vallone di La Thuile troviamo il ghiacciaio del Rutor; sul versante della Valgrisenche \u00e8 collocato il ghiacciaio di Morion.\nAscensione.\nLa via normale di salita si snoda nel Vallone di La Thuile dalla frazione La Joux nel comune di La Thuile. Si raggiunge dapprima il rifugio Albert Deffeyes (2494\u00a0m) e poi si sale al Colle del Rutor (3373\u00a0m) attraverso il ghiacciaio del Rutor. Dal colle si percorre la cresta terminale.\nUn itinerario alternativo si svolge in Valgrisenche; esso si diparte dalla frazione \"Bonne\" nel comune di Valgrisenche appena sopra il lago di Beauregard. Si raggiunge il Rifugio degli Angeli al Morion. Lasciato il rifugio l'itinerario comporta la salita del ghiacciaio di Morion, l'arrivo al colle del Rutor (3373\u00a0m) e la cresta terminale."}
{"id": "1136703", "revid": "767487", "url": "https://it.wikipedia.org/wiki?curid=1136703", "title": "Charlie Cinelli", "text": "Biografia.\nNato a Sarezzo nel 1958 in provincia di Brescia, compie studi musicali nella banda del paese (saxofono, baritono) e dopo il diploma di Maestro d'arte studia contrabbasso col maestro Ricciuti presso il conservatorio di Brescia, interrompendo per\u00f2 al terzo anno per unirsi al gruppo di Iva Zanicchi come corista, saxofonista e chitarrista (1981-82). Dal 1982 al 1983 suona con il gruppo Novecento in Germania, Scandinavia e Spagna con orchestra da ballo, per trasferirsi poi a Londra nel 1985 e prendere parte in svariate formazioni tra le quali: Shalako, Tim Abbat, Ben Hennessy, Martin Taylor e Groff Brown.\nTra 1986 e il 1988 incide tre singoli da solista di genere italo disco, stile particolarmente in voga in quel periodo, cantati in inglese e con lo pseudonimo Swan: \"Don't talk about it\", \"General Custer\" e \"Keep me satisfied\".\nTornato in Italia, Charlie entra a far parte dell'orchestra ritmica Rai (1989/91), partecipa come bassista ad alcune produzioni Mediaset (1990), e con Alfredo Golino lavora in studio per vari produttori (Zanotti, Lavezzi, Valli).\nSi unisce al gruppo Giulia Combo (WEA) composto anche da Giulia Fasolino, Alfredo Golino e Matteo Fasolino, realizzando l'album \"Francesca\" (1990).\nSuona nel Cantagiro 1992 insieme a Lele Melotti e Gogo Ghidelli.\nCon Melotti e Golino lavora per vari artisti, tra i quali Zucchero Fornaciari (Live in Moskow, Valzer d'un blues, Va pensiero, Trionfe el ganador a live autunno 2003), Riccardo Cocciante (live 1991), Renato Zero (live 1992), Mina (Johnny, \"N\u00b0 0\"), Mario Lavezzi (Voci a live 1993), Baccini (Nudo e live), Paolo Vallesi (Un giorno normale), Loredana Bert\u00e8 (Strade di fuoco).\nForma il trio Charlie &amp; The Cats con Alan Farrington e Cesare Valbusa, con cui si esibisce dal 1993 nelle province di Brescia, Bergamo e Cremona. Essendo autoprodotto e proponendo in quegli anni un repertorio originale, per la gran parte in dialetto bresciano mescolato all'inglese e all'italiano, riscuote comunque successo anche a Milano, Mantova, Reggio Emilia, Roma, Telese Terme (\"Rock Festival\"), Trezzo d'Adda (con \"Bottine Souriant\"), Capoliveri (\"Sugar Reef\"), Cuneo (\"Folk-rock festival\"), Bolzano, Predazzo, Moena e Arma di Taggia (\"Folk Festival\").\n\u00c8 autore e interprete di 25 repliche della commedia dialettale \"T\u00f6r\u00f6l\u00f6l\u00f6\" per la regia di Giorgio Galvani.\nCon Giorgio Zanetti (comico di \"Convention\" in onda su RAI 2 e \"La sai l'ultima?\" su Canale 5) scrive, produce e interpreta i seguenti spettacoli di cabaret: \"Fat&amp;Tender\" nel 2003, \"Apotheke\" nel 2004 e \"Attenti a quei due\" nel 2005. Nel 2004-2005 studia canto con il soprano Floriana Cavalli e compone la colonna sonora del film di Marco Preti \"Lupo che corre\", dedicato alla impresa sportiva di Roberto Ghidoni, vincitore di 6 edizioni dell'Iditarod in Alaska. Nell'ottobre dello stesso anno recita nel cortometraggio di Claudio Uberti \"Un casale, due gessetti, tanti ricci\", insieme ad Omar Pedrini e Roberta Garzia.\nNel 2006 pubblica un altro disco folk, \"Sifor\u00e0l\", alla riscoperta di autori locali di epoche diverse tra loro attraversando un arco di tempo molto ampio che va dal \u2018300 sino al secolo scorso.\nNel 2007, a distanza di quasi vent'anni, riprende il suo alias \"Swan\" per un nuovo singolo in lingua inglese intitolato \"Shining star\", edito dall'etichetta indipendente Venti d'azzurro Records.\nNel 2010 decide di portare in musica i versi di Leonardo Urbinati considerato uno dei pi\u00f9 grandi poeti della tradizione bresciana e noto Accademico. Urbinati veniva chiamato simpaticamente Merlin Mag\u00f9, da qui il titolo del suo album \"Charlie Cinelli canta Merlin Mag\u00f9\".\nSempre nel 2010 decide di portare nei teatri bresciani le sue canzoni folk con Teatrocinelli. Brani di sua composizioni, poesie dialettali musicate e storie popolari portate in scena con strumenti della tradizione: chitarre, basso acustico, percussioni, mandolino, violino e fisarmonica.\nNel 2012 Charlie crea il progetto \u00c0ngel dedicato alla memoria di Angelo Canossi, grande esponente della poesia dialettale bresciana, in occasione del 150\u00ba anniversario della sua nascita.\nSempre nel 2012 Charlie fa uscire un nuovo album, Ressaitol (nome che deriva dalla trascrizione della pronuncia del termine inglese \"recital\", ovvero recita) nel quale album troviamo, tra le altre, le canzoni \"Aanti\", \"Che gal\" e \"Che bela la l\u00fcna stasera\", quest'ultima canzone popoloare bresciana del dopoguerra.\nNel 2016 esce un nuovo album, Rio Mella, dalle sonorit\u00e0 pi\u00f9 country rispetto agli album precedenti, all'interno del quale troviamo canzoni nuove ma anche rivisitazioni di canzoni preesistenti, le quali, in Rio Mella, presentano un nuovo titolo: l'originaria \"M\u00fcsiche Americane\" diventer\u00e0 \"Meza cica\", \"la M\u00e8la\" diventer\u00e0 \"Rio Mella\", \"La g\u00e0mba d\u00f2ra\" sar\u00e0 \"La fatura\" e \"Caal\u00ec\" diventer\u00e0 \"Sweet pony\" (in quest'ultima, cambia anche la lingua utilizzata per il testo, che non sar\u00e0 pi\u00f9 dialetto bresciano (variante valtrumplina) bens\u00ec lingua inglese). In questo album troviamo anche \"Primaera\" e \"Viento de Amor\", canzoni delle quali sono stati anche girati due video reperibili su YouTube. Importante inoltre ricordare la presenza, sembre in questo album, del brano \"Il Ponte\". Questo brano \u00e8 la resa italiana della versione bresciana \"sura 'l Pont de Drag\u00f2ti\" la quale \u00e8, a sua volta, la messa in musica della famosa, omonima, poesia, scritta in dialetto bresciano, del poeta Franco Molinari. Questa poesia, come si pu\u00f2 evincere dal nome, tratta il tema dell'invasione italiana dell'Albania dal punto di vista di un soldato alpino, originario della Val Camonica (\"[...] nato sull'Adamello\" recita la poesia) che, nella battaglia di Dragoti, si ritrova a dover attraversare il ponte che collega le due sponde del fiume Voiussa, sotto il fuoco nemico.\nNel 2019 Charlie presenta un nuovo disco, dal titolo \"N\u00fcd e cr\u00fcd\" (\"nudo e crudo\"), insieme a Dan Martinazzi, musicista anch'esso bresciano. Come sostenuto dallo stesso Charlie, in questo album, i testi del cantante saretino vengono musicati con una tonalit\u00e0 rural, scarna, che rimanda a quella della musica di Reverendo Gary Davis.\nNel 2020 viene pubblicato un disco intitolato My Jazz che raccoglie 15 canzoni jazz scritte da Charlie Cinelli.\nSempre nel 2020, in occasione del lockdown iniziato a febbraio/marzo 2020 causa pandemia Covid-19, Charlie ha dato vita al cosiddetto CCC (Charlie Cinelli Channel) ovvero l'esecuzione di una o pi\u00f9 live trasmesse settimanalmente, in streaming, sul suo canale Facebook, durante le quali Charlie si esibiva suonando alcune sue canzoni per una durata variabile da un'ora e mezza a due ore e mezza circa. Questi appuntamenti non hanno cessato di esistere e sono proseguiti anche successivamente alla fine del lockdown fino ad arrivare al 2021. Queste live hanno dato vita anche a delle \"Charlie Cinelli Challenge\" dove Charlie invitava i musicisti che avevano intenzione di partecipare, a riprodurre, ognuno con il proprio strumento, alcune delle sue canzoni pi\u00f9 famose (\"La me zent\" per esempio). Queste esibizioni venivano poi montate all'interno di un unico video nel quale Charlie cantava la canzone in questione.\nVita privata.\nIl 5 agosto 2013 assieme a Ana Lazi\u0107 diventa padre di Marko."}
{"id": "1136706", "revid": "1369234", "url": "https://it.wikipedia.org/wiki?curid=1136706", "title": "Russell Coutts", "text": "Biografia.\nVincitore della medaglia d'oro olimpica nella classe Finn nel 1984, e di diverse altre competizioni nautiche, deve la maggior parte della sua fama alle cinque conquiste dell'America's Cup, la pi\u00f9 importante manifestazione velica al mondo, per due volte come skipper del Team New Zealand, come sfidante nel 1995, strappando la coppa dalle mani degli americani di Stars &amp; Stripes (che usava la barca di Young America) e detentore nel 2000, battendo i challenger italiani di Luna Rossa, poi a bordo di Alinghi nel 2003, proprio contro il suo vecchio team neozelandese. Dopo una edizione passata a terra per dissidi con Ernesto Bertarelli \u00e8 divenuto CEO di BMW Oracle e nel 2010 ha vinto ancora una volta battendo il suo team precedente, gli svizzeri di Alinghi.\nNel 2013 ottiene una nuova strepitosa vittoria con Oracle nelle acque di San Francisco, dove il suo team \u00e8 riuscito a rimontare una situazione disperata passando da un punteggio di 1-8 a favore di Emirates Team New Zealand alla vittoria per 9-8. Il rapido cambiamento di velocit\u00e0 della barca americana ha insospettito gli osservatori, soprattutto per le voci secondo cui un particolare dispositivo di regolazione dell'assetto in volo utilizzato in origine sugli aerei sarebbe stato installato, modificando radicalmente la capacit\u00e0 di Oracle di navigare in \"foiling\", ovvero sostenuta come un aliscafo sulle derive.\nHa inventato la classe RC44, che doveva essere una classe di allenamento in vista della grande Coppa America e su cui navigano ancora i maggiori team, che consente regate sia in flotta che in match race."}
{"id": "1136709", "revid": "204391", "url": "https://it.wikipedia.org/wiki?curid=1136709", "title": "Sindrome del colon irritabile", "text": ""}
{"id": "1136722", "revid": "642594", "url": "https://it.wikipedia.org/wiki?curid=1136722", "title": "Mortal combat", "text": ""}
{"id": "1136723", "revid": "775372", "url": "https://it.wikipedia.org/wiki?curid=1136723", "title": "Videomaker", "text": "Videomaker (analogamente a filmmaker, da \"film\" e \"make\"=\"fare\", colui che \"fa\" i film) \u00e8 un neologismo entrato nell\u2019uso comune della lingua italiana, a seguito della larga diffusione delle apparecchiature digitali di ripresa e montaggio. Per definizione, il videomaker \u00e8 colui che cura personalmente le riprese e il montaggio dei suoi lavori, che in seguito verranno diffusi attraverso canali tv, web, oppure festival di cinema e/o cortometraggi.\nNella lingua inglese il vocabolo filmmaker \u00e8 anche riferito pi\u00f9 in generale al regista cinematografico."}
{"id": "1136726", "revid": "2075278", "url": "https://it.wikipedia.org/wiki?curid=1136726", "title": "Cultura giapponese", "text": "La cultura giapponese ha sub\u00ecto grandi cambiamenti nel corso dei secoli, dalla cultura originaria del Paese, detta , alla cultura moderna, un'ibrida combinazione di influenze asiatiche, europee e nordamericane.\nDopo numerose ondate di immigrazioni dal continente e dalle vicine isole del Pacifico, seguite dall'enorme importazione di cultura dalla Cina, gli abitanti del Giappone attraversarono un lungo periodo di relativo isolamento dal mondo esterno sotto lo shogunato Tokugawa, fino all'arrivo delle \"Navi Nere\" e all'inizio del periodo Edo. Questo diede come risultato una cultura diversa da qualsiasi altra cultura orientale, cosa che si riscontra ancora oggi nel Giappone contemporaneo. \nLinguaggio.\nLa lingua giapponese ha da sempre giocato un ruolo significante nella cultura giapponese. \"Nemawashi\", ad esempio, indica il consenso ottenuto grazie a un'attenta preparazione. Riflette quell'armonia che \u00e8 desiderata e rispettata all'interno della cultura giapponese. Nonostante i giapponesi siano meglio conosciuti all'estero per la loro comicit\u00e0 tipicamente gestuale, sono dotati di un complesso senso dell'umorismo. Poich\u00e9 questo umorismo \u00e8 fondato su lingua, cultura, religione ed etica giapponesi, \u00e8 generalmente considerato molto difficile da tradurre.\nArte.\nPittura.\nLa pittura \u00e8 un'arte presente in Giappone da lungo tempo. Il pennello \u00e8 lo strumento usato tradizionalmente per scrivere e il conseguente uso dello stesso come strumento degli artisti fu probabilmente un'evoluzione naturale. Le tecniche della pittura tradizionale giapponese sono tuttora usate in Giappone, cos\u00ec come le tecniche adottate dalla vicina Asia e dall'Occidente.\nCalligrafia.\nLa lingua giapponese scritta \u00e8 tradizionalmente una calligrafia complicata eseguita con un pennello. Come in altri Paesi asiatici, l'interpretazione stessa del testo viene vista come un'arte a s\u00e9, cos\u00ec come il significato delle informazioni scritte. L'arte consiste di frasi, poesie, storie o anche solo . Lo stile e il formato della scrittura possono parodiare l'argomento trattato, cos\u00ec come la velocit\u00e0 delle pennellate e la struttura delle stesse.\nLa calligrafia viene considerata un'arte al pari della pittura e spesso si pu\u00f2 arrivare a ripetere un singolo carattere centinaia di volte per ottenere l'effetto desiderato. L'arte della calligrafia \u00e8 solitamente incomprensibile per la maggior parte degli occidentali. Un'altra forma d'arte associata alla calligrafia e conosciuta come , consiste nel comporre opere eseguendole con dell'inchiostro creato dall'artista stesso, strofinando un blocco di inchiostro solido su una speciale pietra e mischiandolo con acqua.\n\"Ukiyo-e\".\nL' \u00e8 un genere di stampa che usa blocchi di legno, esemplare dell'arte del periodo Tokugawa. Il fatto che queste stampe potessero essere prodotte in serie le rese disponibili a un'ampia fetta della popolazione giapponese durante i secoli XVII e XX, specialmente quella parte che non si poteva permettere i dipinti originali.\nLa grande popolarit\u00e0 degli \"ukiyo-e\" ne fece un'arte riconosciuta tra quelle tradizionali giapponesi, con conseguente influenza negli stili dei moderni spot pubblicitari, cartelloni e altre arti.\nScultura.\nLe tecniche della scultura giapponese subirono l'influenza dalle tradizioni buddiste e shintoiste. Lacca, decorazioni in oro e colori accesi sono le tecniche tradizionali pi\u00f9 comuni. Tra i materiali pi\u00f9 in uso vi furono il legno, il bronzo, la pietra e la ceramica.\n\"Ikebana\".\n \u00e8 un termine giapponese che si riferisce all'arte di disporre i fiori. Ha avuto grande successo internazionale per la sua essenza incentrata nell'armonia, nel colore e nel ritmo, nonch\u00e9 nell'eleganza della sua semplicit\u00e0. L\"'ikebana\" \u00e8 ampiamente praticata ogni giorno in Giappone, cos\u00ec come nel resto del mondo.\n\"Cha no y\u016b\".\n \u00e8 la cosiddetta cerimonia del t\u00e8 giapponese. Essa trova le sue radici nello \"zen\" ed \u00e8 considerata una delle arti tradizionali del Giappone.\n\"Shibari\".\nLo \u00e8 un'arte giapponese che adotta l', ovvero l'atto di legare una persona. Esso pu\u00f2 avere diversi fini, tra i quali il rilassamento del corpo e della mente, una forma artistica di scultura vivente o una pratica sessuale BDSM.\nManga.\nUn \u00e8 una produzione fumettistica. Si distingue dagli altri fumetti in generale perch\u00e9 i personaggi sono spesso caratterizzati da occhi grandi e nasi e bocche stilizzate, oltre per la specifica origine nipponica. Tradizionalmente i manga sono fatti a mano da un professionista , il quale vende la sua opera a una casa editrice che pubblica i capitoli, in quanto il manga di solito \u00e8 costituito da pi\u00f9 capitoli che possono essere divisi in .\nTra le case editrici pi\u00f9 famose ci sono la Sh\u016beisha e la Shogakukan. Ci sono vari tipi di manga:\nIn Italia i manga pubblicati hanno di solito differenze di qualche anno con la pubblicazione nipponica, in modo da assicurare una compravendita mensile o bimensile. In Italia sono pubblicati principalmente dalla Star Comics e dalla Planet Manga.\nMusica.\nCome nella cultura, la musica giapponese \u00e8 stata molto influenzata nel tempo; la musica d'arte ha molti stili differenti, ciascuno dei quali \u00e8 stato creato separatamente nei differenti periodi storici del Giappone. I giapponesi hanno mantenuto quegli stili venerati nel tempo, modificandoli a mano a mano che il tempo passava. In generale nella storia della musica giapponese la musica vocale ha sempre giocato un ruolo pi\u00f9 importante di quello della musica strumentale.\nDanza.\nDi seguito alcuni tipi di danza caratteristici del Giappone:\nSport.\nTra gli sport praticati a livello professionale nel Giappone moderno si trovano quelli tradizionali come kend\u014d, karate, judo e sumo, ai quali \u00e8 stato affiancato anche il kopp\u014djutsu; e quelli importati come il baseball e il calcio. Tra gli sport praticati quotidianamente si trovano inoltre tennistavolo, tennis, pallavolo, pallacanestro, golf e rugby. Un altro sport molto popolare e praticato a livello professionale \u00e8 il wrestling, conosciuto con il nome di . Tra le attivit\u00e0 dei giapponesi per tenersi in forma vi \u00e8 l'abitudine chiamata che consiste nello svolgere alla mattina presto esercizi di ginnastica ritmica e stretching al ritmo della musica trasmessa dall'emittente di Stato Radio NHK.\nCucina.\nNel corso dei secoli i giapponesi hanno creato una cucina sofisticata e raffinata, estremamente sensibile ai cambi di stagione. La cucina giapponese \u00e8 composta da una variet\u00e0 di cucina tradizionale, che comprende piatti a base di riso (\u304a\u7c73, okome) e , cos\u00ec come piatti a base di pesce come, ad esempio, e e una moltitudine di piatti stranieri. Infatti si trovano facilmente piatti cinesi, coreani, tailandesi, ma anche statunitensi, francesi e italiani. La cucina giapponese \u00e8 il prodotto della cultura e dell'ambiente giapponesi. La facilit\u00e0 di reperire ingredienti freschi port\u00f2 al sushi; l'alta temperatura e l'umidit\u00e0 ad alimenti sottaceto, i cui sono i tipici sottaceti giapponesi; e fermentati come il e la ; un adattamento alle cucine straniere port\u00f2 al .\nAbbigliamento.\nIl termine giapponese indica il noto capo di abbigliamento tradizionale giapponese. Originariamente il termine \"kimono\" veniva usato per tutti i tipi di vestiti, fino a indicare successivamente solo il tipico capo detto anche , che ancora oggi viene indossato nelle occasioni speciali da donne, uomini e bambini.\n\u00c8 anche conosciuto come . I kimono si presentano in vari colori, stili e taglie. Gli uomini indossano generalmente colori pi\u00f9 scuri, mentre le donne tendono a indossare colori pi\u00f9 vivaci o pastello, spesso decorati con complicati disegni astratti o floreali. I kimono estivi sono pi\u00f9 leggeri e vengono chiamati , i quali spesso arrivano solo fino alle ginocchia. I kimono pi\u00f9 formali vengono generalmente indossati in numerosi strati, il cui numero, stile, lunghezza delle maniche e scelta del modello vengono determinati da stato sociale e occasione in cui il kimono stesso viene indossato.\nCultura di massa.\nLa cultura popolare giapponese non solo riflette gli atteggiamenti e gli stili contemporanei, ma trova le sue radici nel passato. I film, i programma televisivi (come per esempio i o , i \"manga\", gli \u2013 e la musica si sono tutti evoluti dalle basi della cultura tradizionale e molti dei loro temi e stili possono essere direttamente collegati alle forme delle arti tradizionali. Le forme contemporanee della cultura popolare giapponese non sono solo forme di intrattenimento, ma anche una via di fuga dai problemi di una popolazione del mondo industrializzato.\nSecondo una statistica eseguita dal governo nel 1986 l'80% di un campione di intervistati, compresi tra uomini e donne, afferm\u00f2 di trascorrere il proprio tempo libero guardando la televisione, ascoltando la radio e leggendo giornali e riviste, per una media di due ore e mezza durante i giorni lavorativi. Circa il 16% afferm\u00f2 invece di trascorrere una media di due ore e un quarto al giorno dedicandosi ai propri hobby o a svaghi. Altri ancora affermarono di trascorrere il proprio tempo libero praticando sport, socializzando o dedicandosi ai propri studi personali. Adolescenti e anziani risultarono trascorrere pi\u00f9 tempo dedicandosi a queste attivit\u00e0 rispetto alle altre fasce della popolazione.\nAlla fine degli anni ottanta la famiglia era il centro delle attivit\u00e0 svolte nel tempo libero, quali escursioni ai parchi o attivit\u00e0 di shopping. Nonostante il Giappone venga spesso considerato come una societ\u00e0 di lavoratori instancabili senza tempo da dedicare agli svaghi, i giapponesi si dedicano a questi non appena hanno un po' di tempo libero. Ad esempio \u00e8 molto comune incontrare sul treno i pendolari che ascoltano musica con le cuffie o leggono il loro manga preferito.\nTra gli intrattenimenti pi\u00f9 comuni vi sono musica, film, manga e anime. Gli adolescenti si radunano volentieri nei , nei centri di bowling o nei cosiddetti , mentre tra i pi\u00f9 anziani sono pi\u00f9 diffusi il gioco dello o gite organizzate in pullman. Molto popolare in Giappone \u00e8 anche il , una specie di \"slot machine\" (in italiano \"macchina mangiasoldi\")."}
{"id": "1136727", "revid": "287204", "url": "https://it.wikipedia.org/wiki?curid=1136727", "title": "Aeronautica militare", "text": "Unaeronautica militare (anche aviazione militare o forza aerea) \u00e8 una forza armata o un servizio militare di un paese, atta a condurre una guerra aerea.\nStoria.\nXVIII secolo.\nIl primo corpo militare 'aeronautico' fu il Corpo Aerostati francese che prese parte alla Battaglia di Fleurus nel 1794, dotato di palloni aerostatici. I palloni prima e i dirigibili poi, costituirono gli unici mezzi aerei in dotazione alle forze armate per un lungo periodo di tempo, con compiti essenzialmente ricognitivi. \nXX secolo.\nIl primo impiego bellico risale alla guerra italo-turca del 1911, in Libia, nella quale da un aereo italiano, per la prima volta nella storia, furono lanciate granate, sul campo turco di Ain Zara. L'utilizzo militare vero e proprio dell'aereo, per\u00f2, si ebbe con la prima guerra mondiale, dove fin dall'inizio si usarono piccoli aerei per compiti ricognitivi per arrivare col protrarsi del conflitto, a modelli sempre pi\u00f9 evoluti, pi\u00f9 veloci ed equipaggiati espressamente per il combattimento.\nNel corso del primo conflitto mondiale si distinsero grandi aviatori come il Barone Rosso e Francesco Baracca e nacquero i primi corpi aerei veri e propri, come il Servizio Aeronautico, allora incorporato nel Regio Esercito Italiano. Crescente importanza venne data all'arma aerea nel periodo tra le due guerre, prima con lo sviluppo del biplano, del quale il pi\u00f9 fulgido esempio \u00e8 il Fiat C.R.32, ma soprattutto con l'introduzione del monoplano, che segn\u00f2 una vera rivoluzione sotto tutti gli aspetti, soprattutto per quanto riguarda velocit\u00e0 e manovrabilit\u00e0.\nI pi\u00f9 famosi caccia monoplani impegnati nel secondo conflitto mondiale sono l'inglese Supermarine Spitfire, il tedesco Messerschmitt Bf 109, l'americano Mustang e il giapponese Zero. L'Italia svilupp\u00f2 diversi modelli di caccia eccellenti, come il Macchi M.C.205 o il Reggiane Re.2005, ma essi entrarono in produzione troppo tardi, quando ormai le sorti del conflitto erano gi\u00e0 segnate.\nIl periodo 1939-1945 \u00e8 stato cruciale per lo sviluppo e per la diversificazione dell'arma aerea. Nuove tipologie di aerei vennero creati per rispondere alle varie esigenze belliche: comparvero cos\u00ec, a fianco dei ricognitori e dei caccia, i bombardieri a medio e lungo raggio, gli aerosiluranti, i bombardieri a picchiata e tante altre varianti di queste categorie adatte, ad esempio, all'azione notturna o alle operazioni da portaerei. In Germania, in particolare, furono introdotte tre delle invenzioni pi\u00f9 importanti in campo aeronautico della storia: l'aereo a reazione, il celebre Me 262 e i missili, V2 e V1 antesignani, rispettivamente, dei missili balistici e dei missili cruise. Al termine del conflitto, con la rovinosa disfatta delle potenze dell'Asse, gli Americani e i Sovietici si appropriarono di queste scoperte e, grazie al supporto degli stessi ingegneri tedeschi, poterono dare vita a quel processo di costante sviluppo che ha portato all'aeronautica moderna e all'esplorazione spaziale.\nCaratteristiche.\nTipicamente dispone di aeromobili da caccia, da bombardamento, da ricognizione, da trasporto, da addestramento, nonch\u00e9 di sistemi di attacco o difesa aerea di tipo missilistico.\nStruttura di un'aviazione militare tipo.\nLa struttura gerarchica generale dei reparti di volo pu\u00f2 essere cos\u00ec suddivisa:\nAerei militari.\nEsistono diverse possibili classificazioni dei mezzi aerei militari. Una delle pi\u00f9 conosciute \u00e8 quella adottata dall'U.S. Air Force statunitense.\nAereo da caccia.\nLa sua funzione primaria \u00e8 quella di abbattere altri aeromobili (per es. Sopwith Camel, A6M Zero, F-15 Eagle, MiG-29, Su-27, F-22 Raptor). Alcuni tra i pi\u00f9 moderni tra questi sono definiti \"caccia da superiorit\u00e0 aerea\" in quanto impiegati per contrastare altri aerei da caccia senza avere ruoli secondari. A causa delle contrazioni, sia di bilancio che di organico, a cui sono assoggettate le forze aeree di tutto il mondo, la filosofia costruttiva attuale \u00e8 sempre pi\u00f9 rivolta verso aerei multiruolo (Dassault Rafale o Eurofighter Typhoon), o verso l'adozione di capacit\u00e0 multiruolo di aerei nati esclusivamente per la superiorit\u00e0 aerea, attraverso aggiornamenti di avionica e sensori o contenitori esterni aggiuntivi, come per l'F-14 Tomcat prima del suo ritiro (che divenne un caccia-bombardiere).\nAereo da attacco al suolo.\nUtilizzato a livello tattico contro obiettivi terrestri e come supporto alle azioni di terra (per es. Ju 87 Stuka, Il-2 \u0160turmovik, J-22 Orao, Sukhoi Su-25 e l'A-10).\nBombardiere.\nGeneralmente utilizzato con il fine di distruggere obiettivi strategici tramite incursioni aeree. Inizialmente ideati come evoluzione dell'attacco al suolo e definiti bombardieri tattici, questi hanno avuto un ruolo predominante nella prima parte della seconda guerra mondiale come supporto alla Blitzkrieg, con i Junkers Ju 88 ed i Messerschmitt Bf 110, per poi essere superati dai grandi bombardieri strategici quadrimotori alleati come l'Avro Lancaster ed il Boeing B-17 Flying Fortress. Ripercorrendo la storia, altri esempi sono stati il dirigibile Zeppelin, B-29 Superfortress, Tupolev Tu-22, Dassault Mirage IV e il B-52 Stratofortress, per finire ai contemporanei Tupolev Tu-160 \"Blackjack\", sovietico, Rockwell B-1B \"Lancer\" e Northrop-Grumman B-2 Spirit, statunitensi.\nAereo da trasporto.\nAereo utilizzato per lo spostamento veloce in un teatro bellico di personale, materiali e mezzi, normalmente privilegiando la capacit\u00e0 di carico, altri, di dimensioni inferiori, potendo contare sulle caratteristiche STOL per operare su piste improvvisate. Questi ultimi sono quasi del tutto sostituiti da elicotteri che operano nello stesso ruolo. Alcuni esempi di aerei da trasporto tattico sono gli statunitensi C-17 Globemaster, il C-130 Hercules ed il sovietico/ucraino Antonov An-124.\nAereo da ricognizione.\nImpiegato per la ricognizione, ovvero per acquisire informazioni sulla collocazione e sulle dimensioni delle unit\u00e0 e delle installazioni belliche nemiche. Normalmente non armati, si sono evoluti sfruttando la maggiore velocit\u00e0 e la capacit\u00e0 di operarre a quote elevate, dotandosi di apparecchiature fotografiche sempre pi\u00f9 sofisticate (per es. Rumpler Taube, de Havilland Mosquito, U-2 e MiG-25R).\nAereo da addestramento.\nDestinato a formare i nuovi piloti durante le varie fasi del loro addestramento operativo, e che si differenziano in base alla difficolt\u00e0 di approccio in addestratori basici ed avanzati, generalmente i primi ad elica, validi per conoscere le basi della tecnica del volo, i secondi con propulsione a getto ed integranti l'avionica dei velivoli da combattimento. In Italia, tra gli addestratori a getto, sicuramente il pi\u00f9 celebre \u00e8 l'Aermacchi MB-339, che equipaggia anche la Pattuglia Acrobatica Nazionale italiana \"Frecce Tricolori\". \nAltri aerei noti sono il britannico BAe Hawk, lo statunitense T-2 \"Buckeye\" (non pi\u00f9 in uso) ed il cecoslovacco Aero L-39 Albatros, oltre al giapponese Mitsubishi T-2, un addestratore avanzato da cui \u00e8 stato derivato il caccia F-1 Raven. Tra gli addestratori basici a turboelica, con i quali sono stati formati generazioni di piloti, i pi\u00f9 noti sono lo svizzero Pilatus PC-9, l'italiano SIAI-Marchetti SF-260 ed il pi\u00f9 recente Embraer EMB-312 Tucano, di produzione brasiliana ma prodotto su licenza anche dalla britannica Short Brothers plc.. \nSpesso per gli addestratori viene creata, a partire dalla versione base, una versione da attacco leggero, come ad esempio, per gli Aermacchi MB-326, del quale venne creata la versione K, e del MB-339, che ha partecipato anche alla guerra delle Falkland potendo operare da piste semipreparate; anche del MB-339 \u00e8 stata preparata una versione K, ma senza seguito. Il britannico BAe Hawk \u00e8 stato anche dotato di missili aria-aria, che lo mettono in condizione di operare per la difesa di punto, a testimonianza della versatilit\u00e0 di questi aviogetti da addestramento.\nAereo per la guerra elettronica.\nSono velivoli che montano apparecchiature per disturbare od ingannare le strumentazioni elettroniche nemiche (per es. McDonnell Douglas EA-18G Growler, Panavia Tornado ECM ed Alenia G.222VS).\nAerocisterna.\nI primi esperimenti per il rifornimento in volo risalgono agli anni venti con metodi empirici utilizzando un aereo come cisterna volante che, collocandosi sopra l'aereo da rifornire, per mezzo di un semplicissimo tubo in gomma faceva travasare il combustibile da un velivolo all'altro. Esempi di questo genere sono documentati in filmati dell'epoca e mostrati nei cinegiornali come temerariet\u00e0 affini al volo acrobatico. \nIn tempi pi\u00f9 recenti l'esigenza di sopperire alla sempre pi\u00f9 necessaria autonomia dei velivoli da combattimento vennero ideate apparecchiature con le quali attrezzare dei velivoli, di derivazione da trasporto, appositamente costruiti dotandoli di capienti serbatoi di servizio e collegamenti flessibili, al cui apice vengono dotati di appendici aerodinamiche che servono a stabilizzarli in volo. \nI velivoli che possono essere riforniti in volo incorporano una sonda che si aggancia, con una appropriata manovra di avvicinamento, con il dispositivo trainato dall'aerocisterna. Normalmente questa tipologia di velivolo \u00e8 di grande dimensioni, come gli statunitensi McDonnell Douglas KC-10 Extender e Boeing KC-135 Stratotanker ed il sovietico/russo Ilyushin Il-78 \"Midas\", ma esistono conversioni di velivoli di proporzioni pi\u00f9 modeste come una versione del Lockheed C-130.\nAereo da osservazione.\nIdeato inizialmente per essere utilizzato come supporto per l'artiglieria, comunicando in volo i risultati e le eventuali correzioni di tiro, questa tipologia di aeroplano \u00e8 utilizzata come supporto visivo alle truppe di terra (per es. OC-135B Open Skies, Hawker Siddeley Andover CMk 1, XS 596)\nNel mondo.\nItalia.\nLa corrispondente forza aerea della Repubblica Italiana \u00e8 l'Aeronautica Militare Italiana."}
{"id": "1136728", "revid": "113403621", "url": "https://it.wikipedia.org/wiki?curid=1136728", "title": "L'Ora della Calabria", "text": "L'Ora della Calabria, gi\u00e0 \"Calabria Ora\", \u00e8 stato un quotidiano regionale calabrese edito dagli imprenditori calabresi Fausto Aquino e Piero Citrigno, che dal 19 gennaio 2008 hanno rilevato Paese Sera editoriale S.r.l., nuova societ\u00e0 editrice della testata e titolare della storica testata giornalistica romana \"Paese Sera\". Ha cessato le pubblicazioni dal 19 aprile 2014, a seguito delle direttive del liquidatore del giorno prima.\nStoria.\nLa sua presentazione ufficiale avvenne a Catanzaro il 9 marzo 2006. Il primo numero di \"Calabria Ora\" fu pubblicato il 14 marzo 2006. L'iniziativa editoriale si aggiunse alle altre cinque allora testate presenti sul territorio regionale. Il primo direttore fu Paride Leporace, giornalista proveniente da \"Il Quotidiano della Calabria\". Il presidente del Consiglio di amministrazione della societ\u00e0 editrice \u00e8 Fausto Aquino, vicepresidente nazionale della Piccola Industria. La sede centrale de \"L'Ora della Calabria\" \u00e8 a Cosenza, con redazioni distaccate nelle altre province calabresi e in territori limitrofi (Lamezia Terme, Gioia Tauro - trasferita dopo qualche anno a Palmi - e Siderno).\nIl suo primo anno e le perquisizioni.\nIl 6 maggio 2006 la redazione di \"Calabria Ora\" venne perquisita per ordine del sostituto procuratore di Reggio Calabria, Domenico Galletta. La ragione va ricercata nella pubblicazione da parte del giornale della relazione che port\u00f2 l'Azienda Sanitaria di Locri allo scioglimento per infiltrazioni mafiose, relazione stilata da una commissione che si era insediata dopo l'omicidio di Francesco Fortugno, Vice Presidente del Consiglio regionale della Calabria.\nIl 4 novembre la Polizia postale notific\u00f2 alla redazione ed al direttore un decreto di acquisizione di tabulati telefonici ed informatici relativi al traffico di posta elettronica di due indirizzi e-mail del giornale. Leporace si rivolse alla Federazione della Stampa affinch\u00e9 venisse tutelato il diritto-dovere di cronaca del suo quotidiano. Gi\u00e0 dal novembre 2006, vista l'importanza raggiunta dal giornale sul territorio regionale in cos\u00ec poco tempo, venne avviata un'iniziativa in base alla quale Calabria Ora usc\u00ec nelle edicole in abbinamento con \"Il Sole 24 ORE\". L'iniziativa venne presentata alla stampa il 31 ottobre dall'editore Fausto Aquino, dal direttore generale Pietro Citrigno, dal direttore responsabile Paride Leporace e dal capo della redazione romana Paolo Pollichieni. A fine di novembre, inoltre, venne realizzato il sito internet dal quale vengono pubblicate on-line, dalle 18 alle 24, le edizioni quotidiane in versione Pdf.\nPollichieni alla guida del giornale.\nIl 10 aprile 2007 avvenne il cambio della guardia alla direzione del quotidiano calabrese. Paride Leporace lasci\u00f2 l'incarico per assumere la direzione de \"il Quotidiano della Basilicata\". Dal giorno successivo l'incarico di direttore venne assunto da Paolo Pollichieni, sino ad allora responsabile della redazione romana.\nDurante la campagna elettorale per il rinnovo della giunta e del consiglio regionale del 2010 Calabria Ora ha sostenuto apertamente il presidente uscente di centro-sinistra Agazio Loiero.\nIl 20 luglio 2010 la pubblicazione di alcuni articoli su presunti incontri tra il governatore Giuseppe Scopelliti e alcuni boss delle cosche calabresi costa la poltrona al direttore e con lui ad Agostino Pantano, cronista gi\u00e0 oggetto di minacce da parte delle cosche. Contestualmente la quasi totale ossatura del quotidiano ha ressagnato le dimissioni: il caporedattore centrale Barbara Talarico, i vicecaporedattori Francesco Graziadio e Stefano Vetere, il caposervizio di Cosenza Pablo Petrasso, quello della Cultura Eugenio Furia e il responsabile delle Cronache politiche Antonio Ricchio..\nLe intimidazioni e la lotta alla 'Ndrangheta.\nDurante il suo secondo anno si verificarono alcuni atti intimidatori verso collaboratori locali del giornale, come i proiettili ad Angela Corica, o i due atti intimidatori fatti nel giro di pochi mesi (novembre 2007 e aprile 2008) al responsabile della redazione di Gioia Tauro Agostino Pantano. Il 30 gennaio 2008 alcune lettere contenenti proiettili furono indirizzate a Ferruccio de Bortoli, direttore de \"Il Sole 24 ORE\", a Paolo Mieli, del \"Corriere della Sera\", a Ezio Mauro, de \"la Repubblica\", a Emanuele Giacoia, de \"il Quotidiano della Calabria\", e a Paolo Pollichieni, direttore di \"Calabria Ora\". Ma le intimidazioni di stampo 'ndranghetista proseguono anche durante il quarto anno di attivit\u00e0 del giornale, quando il 14 ottobre 2009 una lettera contenente minacce di morte e indirizzata all'editore e a un cronista del giornale viene recapitata alla redazione centrale di Cosenza; nella lettera, che fa riferimento ad alcuni articoli sui rapporti tra politica e 'ndrangheta, viene intimato ai due di non occuparsi pi\u00f9 di certe cose. Nel 2010, infine, anche il capo servizio della redazione di Vibo Valentia Pietro Comito riceve delle minacce di morte, che la parlamentare del PdL Angela Napoli collega direttamente ad alcuni suoi servizi scomodi per la 'Ndrangheta, e cos\u00ec succede pure a Lucio Musolino, della redazione di Reggio Calabria.\nLucio Musolino, in particolare, aveva scritto i nomi di consiglieri comunali e regionali, emersi in alcune importanti inchieste di mafia, raccontando anche della partecipazione del governatore della regione Giuseppe Scopelliti a un pranzo organizzato da imprenditori, in seguito fermati per mafia. Il giornalista ad Annozero, oltre a denunciare le minacce subite, aveva parlato dei tentativi della dirigenza del quotidiano di censurarlo e di trasferirlo, prima a Lamezia e poi a Catanzaro. In seguito \u00e8 stato licenziato.\nDal 25 luglio 2010 al 21 dicembre 2013 il direttore del giornale \u00e8 Piero Sansonetti, ex direttore di Liberazione.\nIl 5 agosto 2013 il quotidiano cambia la sua testata da Calabria Ora a L'Ora della Calabria.\nL'editore Alfredo Citrigno aveva incontrato, alla presenza del direttore Piero Sansonetti, il Comitato di redazione ed il vicesegretario nazionale Fnsi e segretario del sindacato giornalisti della Calabria, annunciando \u201cla necessit\u00e0 di ridurre i costi per non rischiare il tracollo\u201d. Un incontro che aveva registrato la disponibilit\u00e0 di Sansonetti a rilevare la testata e partire con una nuova avventura che avrebbe assicurato \u201cil coinvolgimento del maggior numero di giornalisti possibile\u201d. All'apice di divergenze dovute alla gestione del piano occupazionale del giornale, Sansonetti \u00e8 stato sollevato dall'incarico e al suo posto\u00e8 stato nominato direttore Luciano Regolo.\nCritiche e condanne.\nNonostante i tanti attestati di stima e le intimidazioni, la storia del giornale calabrese \u00e8 fatta di luci ed ombre.\nIl 9 febbraio 2010 la Corte d'appello di Cosenza conferma la condanna per il reato di usura all'editore e cofondatore di \"Calabria Ora\" Pietro Citrigno, aggravando a 4 anni ed 8 mesi di reclusione la pena gi\u00e0 inflittagli in primo grado.\nIl processo contro Citrigno segue all'operazione antimafia denominata \"Twister\" condotta dalla Direzione distrettuale antimafia di Catanzaro.\nMa, ancor prima della magistratura, contro Citrigno e l'ex direttore Paolo Pollichieni sono giunte critiche da un network di associazioni e dal movimento antimafia \"Ammazzateci tutti\".\nIl 12 giugno 2010 anche l'ex direttore di \"Calabria Ora\" Paride Leporace si schiera contro il suo ex giornale.\nChiusura.\nIl 18 aprile 2014, il liquidatore dell'azienda proprietaria del quotidiano annuncia alla redazione, tramite un messaggio di posta elettronica inviato alle 18:28, la cessazione con effetto immediato della pubblicazione cartacea e dell'operativit\u00e0 del sito Internet.\nEdizioni.\n\"Calabria Ora\" era pubblicato quotidianamente in tre diverse edizioni:"}
{"id": "1136729", "revid": "75435", "url": "https://it.wikipedia.org/wiki?curid=1136729", "title": "Ostariato", "text": ""}
{"id": "1136732", "revid": "1573940", "url": "https://it.wikipedia.org/wiki?curid=1136732", "title": "Tenebrionoidea", "text": "Tenebrionoidea , \u00e8 una superfamiglia dell'ordine dei Coleoptera (sottordine Polyphaga, infraordine Cucujiformia).\nLa superfamiglia \u00e8 un vasto ed eterogeneo raggruppamento, comprendente specie di varia morfologia. Alcuni Tenebrionoidei sono utili come predatori, altri dannose come fitofagi o come infestanti delle derrate alimentari, altre d'interesse ecologico come detritivori, micetofagi, ecc..\nSistematica.\nLa superfamiglia Tenebrionoidea comprende le seguenti famiglie:"}
{"id": "1136733", "revid": "838137", "url": "https://it.wikipedia.org/wiki?curid=1136733", "title": "Francesco Pignatelli (cardinale)", "text": "Biografia.\nNato a Senise il 6 febbraio 1652 dal patrizio napoletano Giulio Pignatelli, marchese di Cerchiara e principe di Noja, era cugino di papa Innocenzo XII (Antonio Pignatelli). Nel 1665 entr\u00f2 nell'ordine dei chierici regolari Teatini, professando i voti il 18 febbraio 1669.\nOttenuto un dottorato in teologia, fu lettore di filosofia e teologia in vari collegi del suo ordine a Roma e Madrid. Qui si fece apprezzare da re Carlo II di Spagna, che lo raccomand\u00f2 per la promozione alla sede metropolitana di Taranto, che gli fu assegnata il 27 settembre 1683.Successivamente, fu nunzio apostolico in Polonia (20 marzo 1700) quindi trasferito alla sede metropolitana di Napoli (19 febbraio 1703).\nPapa Clemente XI lo elev\u00f2 al rango di cardinale presbitero nel concistoro del 17 dicembre 1703 con il titolo dei Santi Marcellino e Pietro; Pignatelli opt\u00f2 poi per l'ordine dei vescovi e la sede suburbicaria di Sabina (26 aprile 1719), quindi di Frascati (giugno 1724) e di Porto e Santa Rufina (novembre 1725). Partecip\u00f2 ai conclavi del 1721, 1724 e 1730 e fu vice-decano del Sacro Collegio dei Cardinali.\nMor\u00ec il 5 dicembre 1734 a Napoli all'et\u00e0 di 82 anni e fu sepolto nella cappella della Santissima Concezione, da lui fatta costruire nella chiesa teatina dei Santi Apostoli.\nSuoi parenti furono i cardinali Francesco Maria Pignatelli e Domenico Pignatelli di Belmonte.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1136734", "revid": "1573940", "url": "https://it.wikipedia.org/wiki?curid=1136734", "title": "Pieve di San Genesio", "text": "La pieve di San Genesio \u00e8 una pieve romanica situata nei pressi di San Secondo Parmense, in provincia e diocesi di Parma; appartiene al gruppo delle pievi parmensi.\nStoria.\nLe prime notizie dell'esistenza della chiesa sono datate 1016 anno in cui la chiesa sub\u00ec grandi riparazioni. Il fatto che subisse importanti restauri lascia quindi presagire che la chiesa esistesse gi\u00e0 dal molto tempo infatti, sebbene non esistano documenti ufficiale che lo comprovino, pare che la pieve fosse gi\u00e0 esistente nel IX secolo, probabilmente fondata dai canonici del Capitolo della Cattedrale di Parma all'interno della corte di Pariola.\nLa chiesa, dedicata a san Genesio viene poi menzionata in modo esplicito in un documento dell'11 febbraio 1084 e successivamente in documenti del 1179 e 1188. Tuttavia per trovare la qualifica di pieve occorre aspettare sino al 1195 quando in un documento datato 31 ottobre un certo Giovanni di San Secondo viene investito di terre di propriet\u00e0 del capitolo della cattedrale \"cui sunt fines a mane plebis S.Genesii\"\nDotata anche di alcune funzioni civili, alla pieve facevano capo undici cappelle indicate nel \"Capitulum Decimarum\" del 1230: le chiese di Castell'Aicardi, Corticelli, Carzeto, Santa Maria e San Bartolomeo a Casabarbato, Pariola (localit\u00e0 che sorgeva nel sito della terramara del Castellazzo di Fontanellato), due chiese a Tolarolo (localit\u00e0 che sorgeva fra Roccabianca e Stagno), quella di Fossa, di Polesine e di Corticella de ultra Pado, che si trovava nel territorio dell'attuale Torricella del Pizzo. Nel territorio erano comprese anche le cappelle del Pizzo, Quarta e San Secondo che tuttavia erano alle dirette dipendenze dei canonici della cattedrale e altre quattro che facevano capo a istituzioni monastiche come quelle di Arzenoldo e Fontanellato\nNel XIII secolo la Pieve venne ricostruita sull'edificio precedente in seguito ad un'alluvione del Taro che innalz\u00f2 probabilmente il piano della campagna e in un documento del 1299 si evince che i confini del pievato erano rimasti immutati. Tuttavia, dopo essere stata una delle pievi pi\u00f9 importanti del XIII secolo, la sua influenza and\u00f2 via via scemando con lo sviluppo urbano del paese di San Secondo che la allontanava dal centro politico e religioso. Nel 1450 con la costruzione per volere di Pier Maria II de' Rossi della Collegiata della Beata Vergine Annunciata, l'importanza della pieve decadde perdendo infine la sede di parrocchia nell'agosto 1470.\nPosta in aperta campagna a 2\u00a0km dal centro abitato la pieve inizi\u00f2 una lenta agonia, nel 1670 la chiesa fu riparata, nel 1787 l'edificio sub\u00ec un'amputazione di tre campate, furono erette delle pareti tra gli intercolumni rimasti, si abbass\u00f2 la falda del tetto e si costru\u00ec una nuova facciata, la navata centrale fu ridotta a semplice oratorio dedicato alla Madonna di Caravaggio e dove vi erano le navate laterali furono ricavate un'abitazione colonica e un magazzino.\nNel 1844 il Vescovo di Parma Mons. Giovanni Neuchel, prendendo atto dello stato indecoroso in cui versava la chiesa proib\u00ec le celebrazioni sull'altare sino a che non fosse stata rinnovata la pietra sacra. L'oratorio rimase sconsacrato per un decennio sino a che il prevosto Mons. Giuseppe Cavalli non promosse grandi lavori di restauro.Tuttavia la Pieve rimase nelle condizioni di pi\u00f9 totale abbandono sino a che nel settembre 1962 non croll\u00f2 una parte del tetto lasciando presagire l'imminente crollo dell'intera struttura lesionata in pi\u00f9 parti.\nSi decise quindi di intervenire in modo radicale: fra il 1967 e il 1972, sotto la direzione della Sovraintendenza dell'Emilia furono prima eseguiti lavori di consolidamento della struttura per scongiurare il crollo decidendo nel contempo di intervenire per riportare la Pieve all'aspetto originario: furono chiuse tutte le aperture create nelle pareti esterne, si eliminarono i muri di tamponamento lungo le colonne riportando l'edificio, seppur accorciato, alla configurazione originaria a tre navate, infine venne riportato il tetto all'altezza originaria.\nDurante i lavori di restauro della chiesa fu condotta una campagna di scavi nella zona absidale che port\u00f2 alla luce la cripta e altre strutture della chiesa sommerse dal fango durante l'alluvione del XIII secolo, tali strutture sono rimaste visibili protette da grate e balaustre. Furono anche condotti scavi all'esterno dietro all'abside centrale portando alla luce alcune tombe di epoca medioevale.\nTerminati i lavori la pieve pot\u00e9 tornare alla sua originaria funzione e venire finalmente riconsacrata.\nDescrizione.\nPosta in aperta campagna e immersa nel verde dei campi e circondata dai canali che le scorrono nelle vicinanze, la chiesa di San Genesio rispecchia i canoni dello stile romanico: realizzata a tre navate con materiale recuperato da antiche costruzioni romane e parzialmente ricostruita nel XIII secolo mantenendo l'impianto originario con le tre navate, sette campate e tre absidi.\nLa chiesa attuale si presenta con una pianta a tre navate, quattro campate e tre absidi dei quali il maggiore di diametro 5.5 m risulta essere sporgente rispetto ai laterali pi\u00f9 piccoli (2.5m). La navata centrale si presenta con una larghezza di 6,60 m, doppia rispetto alle navate laterali, in totale la pieve misura 18 metri in lunghezza e 16 in larghezza (originariamente era lunga 28 metri).\nL'abside centrale, a pianta semicircolare, termina con una cornice di mattoni e presenta piccole monofore a tutto sesto, le absidi minori presentano decorazioni pi\u00f9 semplici. Le absidi primitive, portate alla luce grazie alla campagna di scavi, presentavano delle monofore in corrispondenza di quelle superiori di dimensioni un po' pi\u00f9 piccole.\nLa zona inferiore, che si trova sotto il piano attuale di campagna, \u00e8 senza dubbio la pi\u00f9 antica ed evidenzia il quasi esclusivo reimpiego di laterizi interi o frammentati di epoca romana.\nLa chiesa presenta un accesso secondario in direzione sud attraverso una porta riportata alle dimensioni primitive in base alle tracce rilevate nel 1972.\nOriginariamente vi erano tre altari nella chiesa, il centrale dedicato alla Beata Vergine di Caravaggio e due laterali uno dedicato a San Genesio Martire e il secondo a San Bartolomeo Apostolo. Nella zona di scavo dell'abside di destra \u00e8 stato ritrovato un blocco quadrato senza la pietra che fungeva da mensa (molto probabilmente \u00e8 quello dedicato a San Bartolomeo).\nBibliografia.\nAutori vari, \"Pieve di San Genesio\", San Secondo Parmense, Parma grafiche STEP 200"}
{"id": "1136736", "revid": "67875", "url": "https://it.wikipedia.org/wiki?curid=1136736", "title": "Structured fax file", "text": ""}
{"id": "1136737", "revid": "74801", "url": "https://it.wikipedia.org/wiki?curid=1136737", "title": "Danny Manning", "text": "Carriera.\nCollege e Olimpiadi.\nConsiderato uno dei migliori giocatori della Universit\u00e0 di Kansas, primeggiava nei punti e nei rimbalzi con i Jayhawks con cui and\u00f2 nel 1986 alla Final Four e nel 1988 a vincere il campionato NCAA. Durante la sua permanenza al college ricevette anche premi come miglior giocatore, e giocatori del primo team e vinse anche la medaglia di bronzo ai Giochi Olimpici di Seoul 1988.\nNella NBA.\nManning fu scelto nel 1988, alla prima chiamata dell'NBA Draft dai Los Angeles Clippers. Durante la sua carriera mise a segno in tutto ben punti con una media di 14 a partita. Nella sua prima stagione gioc\u00f2 solo 26 partite per un intervento ai crociati del ginocchio, la sua miglior stagione fu quella 1992-93 quando ebbe come media 22,8 punti a partita. Fu selezionato due volte per l'All Star Game.\nNel 1996 ebbe di nuovo problemi al ginocchio che gli pregiudicarono la stagione.\nNonostante tutto nel 1998 ricevette il NBA Sixth Man of the Year Award con 13,5 punti a partita.\nNel 1999 fu ceduto ai Milwaukee Bucks, ma gioc\u00f2 anche per altre squadre nei suoi anni di fine carriera."}
{"id": "1136738", "revid": "4506", "url": "https://it.wikipedia.org/wiki?curid=1136738", "title": "Illustrator", "text": ""}
{"id": "1136739", "revid": "767487", "url": "https://it.wikipedia.org/wiki?curid=1136739", "title": "Sergio Plumari", "text": "Carriera.\nAla di 200 centimetri, inizia nelle giovanili dell'Ardor Bollate ma si trasferisce presto all'Olimpia Milano, dove disputa alcune stagioni nelle giovanili e viene aggregato alla prima squadra del club meneghino dal 2005. In tutto \u00e8 andato a referto in 54 partite di Serie A tra campionato e playoff, scendendo per\u00f2 in campo solo in una parte di esse.\nNel 2007 firma un biennale in Legadue con la Juvecaserta, invece nella stagione successiva passa al Veroli Basket con un altro contratto di due anni.\nTerminata la parentesi in Ciociaria, nel dicembre 2010 Plumari scende in terza serie ad Ostuni, ma un mese pi\u00f9 tardi il giocatore si trasferisce al Massafra, mentre un anno pi\u00f9 tardi inizia la stagione a Latina ma dopo un breve periodo le due parti optano per una rescissione consensuale.\nDall'estate 2012 fa parte del Milanotre Basket Basiglio, formazione impegnata in Divisione Nazionale C."}
{"id": "1136740", "revid": "486946", "url": "https://it.wikipedia.org/wiki?curid=1136740", "title": "Atat\u00fcrk Olimpiyat Stadyumu", "text": ""}
{"id": "1136743", "revid": "767487", "url": "https://it.wikipedia.org/wiki?curid=1136743", "title": "Coppa Intertoto UEFA 1998", "text": "La Coppa Intertoto UEFA 1998 vede vincitrici il Valencia, il e il Bologna. Tali squadre accedono alla Coppa UEFA 1998-1999. Fu la prima edizione alla quale parteciparono i club italiani. Di seguito sono riportati i risultati della competizione:\nPrimo turno.\n\"Andata 20 e 21 giugno, ritorno 27 e 28 giugno.\"\nSecondo turno.\n\"Andata 4 e 5 luglio, ritorno 11 e 12 luglio.\"\nTerzo turno.\n\"Andata 18 e 19 luglio, ritorno 25 luglio.\"\nSemifinali.\n\"Andata 29 luglio, ritorno 5 agosto.\"\nFinali.\n\"Andata 11 agosto, ritorno 25 agosto.\""}
{"id": "1136757", "revid": "599013", "url": "https://it.wikipedia.org/wiki?curid=1136757", "title": "Sesso asciutto", "text": "La definizione sesso asciutto, pi\u00f9 nota con la locuzione inglese dry sex, si riferisce alla pratica, particolarmente diffusa nell'Africa subsahariana, di ridurre al minimo le secrezioni vaginali mediante l'uso di diversi metodi sia chimici che fisici, in modo da rendere il canale vaginale completamente asciutto durante la penetrazione sessuale.\nDescrizione.\nQuesta pratica ha l'obiettivo di accrescere l'intensit\u00e0 delle sensazioni maschili, ma viene applicata dalle donne soprattutto per evitare di essere considerate negativamente a causa dell'eventuale lubrificazione genitale derivante dal piacere sperimentato nel rapporto.\nL'uso di questa pratica provoca sofferenza vaginale alle donne e un incremento della trasmissione di malattie sessualmente trasmissibili (MTS), in particolare l'Aids, a causa delle lacerazioni o infiammazioni provocate dall'attrito del pene all'interno della vagina. \nInoltre tale pratica \u00e8 evidentemente incompatibile con l'uso del profilattico.\nAltri significati.\nIn ambito occidentale, la locuzione \"sesso asciutto\" viene anche utilizzata per definire le pratiche sessuali che prevedono un contatto sessuale svolto mantenendo i vestiti, o una parte di vestiti a coprire le zone genitali, cos\u00ec facendo non si viene a contatto con i fluidi corporali genitali, da qui l'appellativo \"sesso asciutto\" (in inglese Dry Sex) che non prevede dunque alcun tipo di penetrazione. \u00c8 simile ad un petting spinto, psicologicamente potrebbe essere meno impegnativo, in cui per\u00f2 i partner arrivano ad una completa soddisfazione sessuale."}
{"id": "1136760", "revid": "767487", "url": "https://it.wikipedia.org/wiki?curid=1136760", "title": "Sergej Nakarjakov", "text": "Musicista classico, \u00e8 considerato il pi\u00f9 grande virtuoso mondiale di tromba: viene infatti chiamato \"\nBiografia.\nSergei Nakariakov inizia gli studi di pianoforte all'et\u00e0 di 6 anni, ma nel 1986 subisce un incidente che gli lesiona la colonna vertebrale e gli impedisce di stare seduto a lungo. Inizia cos\u00ec a praticare lo studio della tromba, incoraggiato dal padre che era gi\u00e0 un suonatore dilettante dello strumento.\nLe sue doti di virtuosismo tecnico emergono subito. All'et\u00e0 di 13 anni, infatti, venne definito il .\nNel 1991 partecipa al festival Ivo Pogoreli\u0107 nel Bad W\u00f6rishofen (Germania), e anche qui viene descritto come \".\nLo stesso anno debutta al Festival di Salisburgo, a soli 14 anni.\nNel 1992 \u00e8 ospite allo \"Schleswig-Holstein Musikfestival\" dove viene premiato con il Prix Davidoff, e a soli 19 anni incide il suo primo CD che include opere di Ravel, Gershwin e le difficilissime \"Variazioni sul Carnevale di Venezia\" di J. B. Arban.\nDa allora \u00e8 stato invitato e si \u00e8 esibito in tutti i pi\u00f9 importanti festival europei: Royal Hall di Londra, Colmar, Menton, Strasbourg, Tours, Cannes, ecc., spesso in coppia con la sorella, Vera Nakariova, eccellente pianista.\nCompie regolarmente tourn\u00e9e in tutto il mondo, suona ovunque con le pi\u00f9 importanti orchestre (come l'Orchestra sinfonica del teatro Mariinskij di San Pietroburgo, l'English Chamber Orchestra, la Orchestra reale del Concertgebouw di Amsterdam, l'Orquesta Sinfonica de Madrid, Philharmonia Orchestra di Londra, ecc.), diretto dai pi\u00f9 grandi direttori quali Kent Nagano, Heinrich Schiff, Emmanuel Krivine, Jes\u00fas L\u00f3pez Cobos, Philippe Bender, James Judd, Howard Griffiths, Garc\u00eda Navarro, Vladimir Spivakov, Yuri Bashmet, Tam\u00e1s V\u00e1s\u00e1ry, Raimond Leppard, V. Ashkenazy.\nDal 1992 incide in esclusiva per la Teldec.\nTecnica e repertorio.\nIn questi ultimi anni Nakariakov ha enormemente ampliato il suo repertorio includendo lavori anche non originariamente previsti per la tromba, e continuando ad avventurarsi in territori inesplorati, dove egli sposta sempre pi\u00f9 in l\u00e0 i confini e i limiti del proprio strumento.\nIl suo punto di forza sono le esibizioni dal vivo, dove si presenta suonando rigorosamente tutto a memoria e solitamente senza sbagliare mai alcuna nota anche nei passaggi tecnicamente pi\u00f9 trascendentali.\nPossiede infatti incredibili doti tecniche, in particolare un velocissimo staccato di lingua, che gli permette di eseguire qualunque genere di musica con la sua tromba, anche concepita originariamente per archi, legni o ance, come concerti per viola, o fagotto, mai eseguiti prima da nessun trombettista nella storia.\n\u00c8 inoltre in grado di eseguire la respirazione circolare per non fare avvertire pause di respirazione durante l'esecuzione di concerti non concepiti per la tromba, per esempio nei concerti per violoncello, dove non sarebbe musicale interrompere l'esecuzione di una frase particolarmente lunga con un'inspirazione.\nRegistrazioni.\nLe registrazioni di Nakariakov comprendono:\nIl flicorno soprano a 4 pistoni.\nNakariakov ha personalmente richiesto e fatto costruire dal costruttore parigino Antoine Courtois uno speciale flicorno soprano a 4 pistoni, in grado di scendere un'ottava pi\u00f9 in basso del flicorno soprano standard e raggiungere i registri del violoncello.\nNel suo CD \"Concertos for Trumpet\" del 1999, Nakariakov suona opere famose per violino, viola, e violoncello, per esempio il famoso Concerto per Violoncello Nr. 1 di Haydn.\nNel suo CD \"No Limit\" del 2000, Nakariakov suona le \"Variations on a Rococo Theme\" di \u010cajkovskij, originariamente per violoncello ed orchestra.\nSi tratta del primo trombettista al mondo ad avere mai eseguito opere originariamente concepite per violoncello."}
{"id": "1136765", "revid": "767487", "url": "https://it.wikipedia.org/wiki?curid=1136765", "title": "Audace colpo dei soliti ignoti", "text": "Audace colpo dei soliti ignoti \u00e8 un film del 1959 diretto da Nanni Loy. La pellicola \u00e8 il s\u00e9guito de \"I soliti ignoti\", ed \u00e8 un \"caper movie\" appartenente al genere della cosiddetta commedia all'italiana.\nTrama.\nPeppe, detto \"er Pantera\", dopo il fallimentare colpo raccontato ne \"I soliti ignoti\", si \u00e8 messo a fare il muratore. Uscendo dal cantiere alla fine del lavoro, subisce uno strano pedinamento da un losco figuro a cui non riesce a sottrarsi e che si ritrova, nonostante i suoi \"furbi\" stratagemmi per sfuggirgli, ad aspettarlo nella sua povera casa: si tratta di un sedicente gangster di Milano, Virgilio, il quale, venuto a sapere della sua precedente impresa, gli offre un colpo, preparato scientificamente, facile e con un ricco bottino. Peppe dovr\u00e0 formare la squadra di \"esperti\" criminali e il milanese fornir\u00e0 i mezzi e le sue capacit\u00e0 organizzative che includono anche la classica \"pupa\" svampita, Floriana, che con la sua seduzione ha convinto un ragioniere del Totocalcio a partecipare come complice alla rapina che dovr\u00e0 avvenire durante il trasferimento dell'incasso delle giocate. Peppe \u00e8 ingenuamente attirato dalla organizzazione \"scientifica\" del colpo e convince Ugo Nardi, detto Piede Amaro, marito alle prese con avvocati che non pu\u00f2 pagare per la separazione dalla moglie, a preparare un'auto truccata per la fuga dopo la rapina. Anche Mario Angeletti e Ferribotte, che stanno per imparentarsi, poich\u00e9 Mario \u00e8 ormai fidanzato con Carmelina Nicosia, la sorella di Ferribotte, daranno la loro competenza \"criminale\" e infine far\u00e0 parte della banda anche l'ormai vecchio e sempre affamato Capannelle con il solito compito del \"palo\". Il colpo dovr\u00e0 avvenire a Milano dietro copertura di una trasferta calcistica, ma, proprio dopo il viaggio in treno dei ladruncoli, il grande organizzatore milanese viene arrestato dalla polizia per borseggio. Poich\u00e9 il colpo \u00e8 stato organizzato, i nostri decidono comunque di attuarlo.\nIl piano consiste nel provocare un incidente d'auto alla fine di una galleria di una strada di Milano, facendo con un camion una manovra contromano bloccando cos\u00ec l'auto che trasporta l'incasso delle giocate del Totocalcio. Presi i soldi, la banda avrebbe poi dovuto dividersi in due macchine, per riunirsi poco lontano e dirigersi poi con la macchina truccata di Ugo a Bologna al fine di raggiungere il treno dei tifosi diretto alla capitale: tutto questo in un'ora e cinquanta. Il colpo per\u00f2 non va interamente secondo il piano: Peppe, che \u00e8 sul camion guidato da Mario, sfonda il parabrezza del camion con la testa, impreca in dialetto romanesco davanti al guidatore della macchina del Totocalcio e, dolorante, scappa a piedi; Ferribotte, che avrebbe dovuto prendere Peppe, carica invece il ragioniere il quale, impaurito, vuole andare al commissariato; Mario si trascina con Capannelle sulla macchina di Piede Amaro che insegue l'auto di Ferribotte. Fermatisi, prendono i soldi e scappano, non prima per\u00f2 che Ferribotte abbia dato una botta in testa al ragioniere poich\u00e9 questo minaccia di denunciarli se non lo feriscono procurandogli in questo modo un alibi.\nIl gruppo, ormai accortosi che Peppe non \u00e8 con loro, ma confidando nell'idea che sia riuscito a prendere il loro treno per Roma direttamente a Milano, arriva alla stazione ferroviaria di Bologna, dove Mario, Capannelle e Ferribotte riescono a salirvi appena in tempo; Ugo invece proseguir\u00e0 in macchina fino alla capitale.\nLa sera, giunti a Roma, Mario informa i compagni che Peppe non \u00e8 sul treno: timorosi che il loro capo sia stato arrestato, decidono di lasciare la valigia con i soldi nel deposito bagagli della stazione.\nIntanto, a Milano, Peppe giunge a casa di Floriana esausto per la fuga, sporco e puzzolente: per fuggire, dopo aver corso per un lungo tratto, si \u00e8 infilato nello scarico delle immondizie di un palazzo, dove \u00e8 rimasto nascosto per cinque ore.\nIl giorno dopo lui e Floriana raggiungono la banda a Roma e festeggiano tutti insieme la riuscita del colpo, ma presto scoprono che le indagini della polizia si sono spostate nella capitale perch\u00e9 l'autista della macchina del Totocalcio ha riferito di aver sentito uno dei rapinatori (Peppe) imprecare in romanesco. Il gruppo viene convocato in questura assieme ad altri sospettati, ma tutti riescono a confermare il proprio alibi; Peppe, in particolare, riferisce al maresciallo in una sorta di colorita \"radiocronaca\" il testo imparato a memoria di un articolo di giornale sportivo sulla partita di calcio Milan-Roma a cui avrebbe dovuto assistere.\nNel frattempo Capannelle, non resistendo al ricco buffet di un ristorante, ha ritirato la valigia per prendere i soldi sufficienti ad un ricco banchetto. Il risultato \u00e8 un'enorme indigestione che lo porta in punto di morte in ospedale, con la valigia della rapina nascosta sotto il letto.\nPeppe e compagni vanno a visitare il finalmente sazio e soddisfatto Capannelle in ospedale, recuperano fortunosamente i soldi ma finiscono col litigare, poich\u00e9 nessuno vuole o pu\u00f2 nascondere la valigia nel proprio domicilio. Alla fine Ugo, l'unico con l'alibi fornitogli da un incensurato, il nuovo compagno della moglie, decide inizialmente di tenersi la valigia, ma preda anch'egli della paura d'esser scoperto, decide di abbandonarla sotto una panchina e di avvertire, con una telefonata anonima, la polizia per andare a recuperarla.\nI \"soliti ignoti\" corrono a riprenderla: si affannano per\u00f2 nel tentare di aprirla sul posto, e quando sentono le sirene della polizia scappano a gambe levate, rimanendo cos\u00ec a bocca asciutta.\nCritica.\nIl film \u00e8 il seguito del precedente \"I soliti ignoti\" di Mario Monicelli e risente della diversa regia di Nanni Loy pi\u00f9 scherzosa e leggera. La pellicola risulta molto gradevole per il ritmo veloce degli avvenimenti, ma soprattutto per l'interpretazione dei grandi caratteristi che danno il loro meglio nelle parti secondarie loro assegnate. In rilievo, al solito, la figura di Vittorio Gassman ancora una volta mattatore in un ruolo comico.\nLa pellicola ricalca la tesi del precedente: i protagonisti sono dei poveri diavoli che per le circostanze della vita, nonostante la loro incapacit\u00e0 delinquenziale, si adattano, poco convinti loro stessi, ad affrontare avventure banditesche non fatte per loro ma in cui qualche volta brilla la genialit\u00e0 italiana, come nell'episodio della fuga dell'auto degli improvvisati rapinatori, preparata per cambiare il colore della carrozzeria e il numero della targa, rendendosi cos\u00ec irriconoscibile alla polizia. Trucco che, tra l'altro, sar\u00e0 ripreso in altre pellicole che raccontano imprese seriamente criminali. Il film vuole essere infatti un'evidente parodia delle storie di gangster con l'organizzazione scientifica dei grandi colpi, ma il tutto trasferito nel clima di improvvisazione all'italiana, assume un tono irresistibilmente comico e ridicolo. La colonna sonora firmata da Piero Umiliani, imperniata su un cool jazz interpretato da Chet Baker, contribuisce proprio a sottolineare l'ironico accostamento al genere poliziesco americano. Questo sequel \u00ab[...] con altrettanta buona fortuna commerciale incalz\u00f2 il suo predecessore [...] al terzo posto nella classifica degli incassi nel 1958\u00bb."}
{"id": "1136770", "revid": "767487", "url": "https://it.wikipedia.org/wiki?curid=1136770", "title": "Paul Gervais", "text": "Gervais nacque a Parigi, dove ottenne il diploma di dottore in scienza e medicina, e nel 1835 cominci\u00f2 delle ricerche paleontologiche come assistente nei laboratori di anatomia comparata del Museo nazionale di Storia naturale di Parigi.\nNel 1841 ottenne la cattedra di zoologia e anatomia comparata alla Facolt\u00e0 di Scienze di Montpellier, di cui divenne preside nel 1856. Nel periodo tra il 1848 e il 1852 apparve la sua importante opera \"Zoologie et pal\u00e9ontologie fran\u00e7aises\", supplementaria alle pubblicazioni paleontologiche di Georges Cuvier ed Henri Marie Ducrotay de Blainville; di questa venne edita una seconda edizione, molto pi\u00f9 dettagliata, nel 1859. Nel 1865 accett\u00f2 la cattedra di zoologia alla Sorbona, vacante dopo la morte di Louis Pierre Gratiolet; lasci\u00f2 questo posto nel 1868 per la cattedra di anatomia comparata al Museo di storia naturale di Parigi, di cui arricch\u00ec grandemente gli inserti delle collezioni anatomiche. Nel 1872 scopri l'Oreopithecus bambolii.\nScrisse anche \"Histoire naturelle des insectes\" (4 volumi, 1836-1847, con Charles Athanase Walckenaer); \"Histoire naturelle des Mammif\u00e8res\" (1853); \"Zoologie m\u00e9dicale\" (1859, con Pierre-Joseph van Beneden); \"Recherches sur l'anciennet\u00e9 de l'homme et la p\u00e9riode quaternaire\" (1867); \"Zoologie et Pal\u00e9ontologie g\u00e9n\u00e9rales\" (1867); \"Ost\u00e9ographie des c\u00e9tac\u00e9s vivants et fossiles\" (1869, &amp;c., con van Beneden)."}
{"id": "1136771", "revid": "1543377", "url": "https://it.wikipedia.org/wiki?curid=1136771", "title": "Giusy Devinu", "text": "Interprete - nel registro di soprano - di numerose opere liriche, si \u00e8 esibita nei pi\u00f9 importanti teatri del mondo interpretando ruoli e repertori diversi. Vincitrice di prestigiosi concorsi internazionali, ha cantato in opere del repertorio del melodramma italiano ottocentesco, da Rossini, a Donizetti, a Verdi, a Bellini, a Puccini.\nBiografia.\nDiplomata al \"Conservatorio \"Pierluigi da Palestrina\"\" di Cagliari in pianoforte e canto, con il massimo dei voti, ha iniziato giovanissima la sua carriera di cantante soprano ed ha ben presto occupato un ruolo importante nel panorama lirico internazionale.\nSposata col basso Francesco Musinu, ha condiviso con lui anche il palcoscenico dei teatri pi\u00f9 prestigiosi del mondo.\nHa tenuto per anni in gran riserbo la malattia che l'ha colpita ancora giovane e all'apice del suo successo.\nLa carriera.\nGli esordi.\nRisultata vincitrice del concorso Teatro lirico sperimentale \"Adriano Belli\", debutta al Teatro Nuovo \"Gian Carlo Menotti\" di Spoleto, il 6 ottobre 1982, nel ruolo di Violetta ne La Traviata di Giuseppe Verdi, per la regia di Marco Parodi e la direzione di Carlo Frajese, riscuotendo un grande consenso di pubblico, mentre, il 28 dicembre successivo, nell'Auditorium del Conservatorio \"G. Pierluigi da Palestrina\", riveste il ruolo del paggio Oscar in \"Un ballo in maschera\", anch'esso di Giuseppe Verdi, sotto la direzione di Nino Bonavolont\u00e0.\nIl successo.\nIl ruolo di Violetta \u00e8 sicuramente a lei molto congeniale: la sua voce e la tecnica acquisita le permettono di passare dal soprano agile e leggero nel I atto a quello lirico nel II, per finire con quello tragico del finale.\nInterpreta Violetta con rara maestria, svariate volte nel corso della sua carriera (almeno 32 volte) e nei pi\u00f9 prestigiosi teatri nazionali ed internazionali, quali la Scala di Milano, la Fenice di Venezia, l'Opera di Roma, il Th\u00e9\u00e2tre du Ch\u00e2telet di Parigi (nel 1993, diretta da Antonio Pappano), il San Carlo di Napoli.\nSempre diretta da Bonavolont\u00e0, all'Auditorium della sua citt\u00e0 (con il nuovo teatro in costruzione, \u00e8 qui che vengono allestiti gli spettacoli), il 30 novembre del 1984 interpreta Musetta nella \"Boh\u00e8me\" di Puccini.\nNel 1985 e 1987 \u00e8 al Comunale dell'Opera di Genova.\nNel novembre 1987 ha il ruolo di Amina ne \"La sonnambula\" di Bellini, diretta da Alberto Peyretti, al Conservatorio di Cagliari. Nella stagione 1987-1988 \u00e8 al Teatro Massimo di Palermo, al Teatro lirico di Cagliari e al Teatro San Carlo di Napoli.\nNel dicembre del 1988 interpreta al Teatro Rossini di Lugo, Briseide nell'Achille di Paer diretto da Tito Gotti.\nNel novembre 1989 \u00e8 nuovamente a Cagliari nel ruolo di Norina nel \"Don Pasquale\" di Donizetti, diretto da Massimo de Bernart.\nNell'agosto 1989 ricopre il ruolo di Berenice in \"L'occasione fa il ladro\" di Rossini.\nIl 12 luglio del 1991, a Cagliari, interpreta il ruolo di Violetta ne \"La Traviata\", diretta da Carlo Franci.\nA partire da quest'anno tiene puntualmente al Conservatorio di Cagliari, in forma gratuita, un \"Master Class\" per giovani cantanti; il corso \u00e8 organizzato dal Lions.\nNell'aprile del 1992, \u00e8 Violetta alla Scala, diretta da Riccardo Muti, con Roberto Alagna e Juan Pons.\nQuando il 2 settembre del 1993, dopo 25 anni di lavori, Cagliari pu\u00f2 riappropriarsi del suo Teatro, a Giusy Devinu e al contralto Bernadette Manca di Nissa, altra grande cantante lirica cagliaritana, viene affidato il compito di inaugurare il nuovo Teatro Comunale di Cagliari. Sotto la direzione di Thomas Sanderling va in scena la \"Messa di Gloria\" di Rossini.\nIl 23 aprile del 1994 \u00e8 sempre Violetta al Politeama Garibaldi di Palermo, diretta da Angelo Campori, con la regia di Sandro Sequi; il tenore Salvatore Fisichella interpreta Alfredo; il baritono Paolo Coni Giorgio Germont si contano dodici rappresentazioni.\nAl Teatro La Fenice di Venezia, nel 1996, \u00e8 ancora Amina ne \"La Sonnambula\".\nSempre nella stessa stagione \u00e8 al Teatro Ventidio Basso di Ascoli Piceno nel ruolo di Mim\u00ec nella \"Boh\u00e8me\" pucciniana.\nNel 1997 \u00e8 alla Scala di Milano a cantare Donizetti (in sostituzione di June Anderson).\nOrmai, ad ogni sua presenza riscuote un gran successo di pubblico e di critica.\nNella stagione lirica 1998-99 \u00e8 al Teatro Regio di Torino ad interpretare Li\u00f9 nella \"Turandot\" di Puccini ed ancora in \"Maria Stuarda\" di Donizetti, anche qui con un cast d'eccezione.\nIl 30 gennaio 1999 al PalaFenice di Venezia interpreta \"Maria di Rohan\" di Donizetti, direttore Gianluigi Gelmetti, regia Giorgio Barberio Corsetti.\nNel maggio del 2000 interpreta Donna Elvira nel \"Don Giovanni\" di Wolfgang Amadeus Mozart sotto la direzione di Gerard Kostern e la regia di Giorgio Strehler. \u00c8 la sua ultima apparizione al Teatro Comunale di Cagliari.\nSempre nello stesso anno \u00e8 ancora al Regio torinese nel ruolo di Li\u00f9, la giovane schiava nella \"Turandot\", con l'orchestra e il coro del Teatro Regio.\n\u00c8 presente il 1\u00ba dicembre 2003 al Rossini Opera Festival in \"L'occasione fa il ladro\" con l'Orchestra Sinfonica della RAI di Torino.\nNel luglio del 2005, pur segnata dalla malattia e con la collaborazione di Marcella De Osma, cura \"Adelson e Salvini\", il dramma semiserio in due atti del giovane Bellini, per la messa in scena degli allievi del Conservatorio di Cagliari.\nDel 26 aprile 2006 \u00e8 la sua interpretazione in \"I Capuleti e i Montecchi\" di Bellini, con l'Orchestra sinfonica e Coro del Teatro San Carlo di Napoli.\nSi spegne nella sua citt\u00e0 natale, il 2 maggio 2007, a soli 47 anni d'et\u00e0, tra l'universale cordoglio di quanti l'hanno apprezzata come grande artista e, ancor pi\u00f9, come squisita persona.\nPremio alla memoria.\nIl baritono Paolo Coni, direttore artistico del \"Teatro Guardassoni\" di Bologna, qualche giorno dopo la scomparsa di Giusy Devinu, ha istituito un \"Premio\" alla sua memoria per un finalista del Concorso lirico internazionale Citt\u00e0 di Bologna, assegnato al mezzosoprano Paola Cacciatori. Il concorso ha visto pi\u00f9 di cento iscritti appartenenti a diciotto diverse nazioni. Nel 2013, con la direzione artistica del soprano Cinzia Forte, in occasione della settima edizione del Concorso il premio \u00e8 stato riproposto e assegnato al soprano Claudia Pavone.\nIl 21 giugno 2015, in occasione della Festa Europea della Musica, il comune di Cagliari, oltre ad averle dedicato tutta la giornata, le ha intitolato l'Arena sita all'interno del Parco della Musica e fronte al Teatro Lirico , teatro inaugurato da lei stessa nel settembre del 1993\nCuriosit\u00e0.\nNel resoconto stenografico della seduta di luned\u00ec 14 maggio 1990 alla Camera dei Deputati, X legislatura, viene riportata una interpellanza sulle \"misure a tutela degli artisti italiani\".\nA questo fa seguito un \u00abelenco di nominativi di artisti stranieri, ... , scritturati per la stagione 1987-1988 da teatri ed enti lirici italiani, senza visto di lavoro rilasciato dal competente ufficio e in violazione delle norme limitative previste dalla legge; ...\u00bb.\nIl nome di Giusy Devinu compare fra gli artisti stranieri scritturati dal Teatro Massimo di Palermo, Teatro lirico di Cagliari, Teatro San Carlo di Napoli.\nIl Ministro per il turismo e lo spettacolo, Carlo Tognoli, risponde: \u00ab... non ci sono violazioni dell'articolo 18 della legge n. [sic] 800 del 1967: si precisa che la cantante [sic] Giusy Devinu \u00e8 di [sic] nazionalit\u00e0 italiana, malgrado il suo cognome.\u00bb."}
{"id": "1136777", "revid": "125791000", "url": "https://it.wikipedia.org/wiki?curid=1136777", "title": "Calciatori del Torino Football Club", "text": "In oltre 110 anni di storia, pi\u00f9 di 800 giocatori hanno vestito la maglia del Torino. Negli Anni '20 il trio composto da Adolfo Baloncieri, Julio Libonatti e Gino Rossetti port\u00f2 la compagine granata alla conquista del suo primo scudetto. Libonatti \u00e8 inoltre tuttora il calciatore straniero ad aver segnato pi\u00f9 gol nel Toro. I calciatori del Grande Torino hanno costituito per anni il fulcro della Nazionale di calcio dell'Italia e il capitano di quella squadra, Valentino Mazzola, \u00e8 ricordato come il pi\u00f9 forte giocatore nella storia della societ\u00e0 piemontese. Giorgio Ferrini \u00e8 il giocatore con il maggior numero di presenze con la maglia del Toro in Serie A e nelle Coppe calcistiche europee mentre Marco Ferrante lo \u00e8 per la serie cadetta. Paolo Pulici \u00e8 il capocannoniere di tutti i tempi con 172 gol totali.\nTra i giocatori italiani pi\u00f9 importanti ad aver vestito la maglia del Torino si segnalano in particolare: Adolfo Baloncieri, Valentino Mazzola, Virgilio Maroso, Guglielmo Gabetto, Luigi Meroni, Francesco Graziani, Paolo Pulici, Claudio Sala, Renato Zaccarelli, Luciano Castellini, Giuseppe Dossena, Aldo Serena, Luca Marchegiani, Pasquale Bruno, Gianluigi Lentini, Marco Ferrante, Matteo Darmian, Andrea Belotti, Ciro Immobile e Salvatore Sirigu. Tra gli stranieri invece: gli argentini Julio Libonatti, Benjam\u00edn Santos e Cristian Ansaldi; i brasiliani J\u00fanior, Walter Casagrande e M\u00fcller; gli austriaci Anton Polster e Walter Schachner; il francese Nestor Combin; i britannici Joe Baker, Denis Law, Gerry Hitchens e Joe Hart; l'olandese Wim Kieft; gli spagnoli Mart\u00edn V\u00e1zquez e Iago Falque; gli uruguaiani Enzo Francescoli e Carlos Aguilera; il belga Vincenzo Scifo, il ghanese Abedi Pel\u00e9, il polacco Kamil Glik e il camerunense Nicolas N'Koulou.\nStatistiche individuali.\nPresenze in partite ufficiali.\nIn \"corsivo\" i giocatori ancora in attivit\u00e0 con il Torino. Statistiche aggiornate al \"3 dicembre 2018\".\n(*) Sono compresi i dati relativi alla Supercoppa italiana.\n(**) Sono conteggiate partite in competizioni non riconosciute dalla UEFA o ad essa precedenti.\nFonti: \nMarcature in partite ufficiali.\nIn \"corsivo\" i giocatori ancora in attivit\u00e0 con il Torino. \"Statistiche aggiornate al 30 ottobre 2021.\"\nFonti: \nLista dei capitani.\nA: Ala.\nCalciatori premiati.\nQui di seguito sono riportati i riconoscimenti individuali ottenuti dai calciatori del Torino F.C. durante la loro militanza nel club:\nRiconoscimenti.\nQui di seguito sono riportate le onorificenze conferite dall'UEFA e dalla FIFA alla carriera dei calciatori (lista, in ordine alfabetico, dei calciatori che hanno militato almeno una stagione, nel Torino F.C.):\n \nIl Torino e le Nazionali di calcio.\nQui di seguito sono riportati i piazzamenti ottenuti dai calciatori del Torino F.C. con le Nazionali di calcio durante la loro militanza nel club:"}
{"id": "1136791", "revid": "254059", "url": "https://it.wikipedia.org/wiki?curid=1136791", "title": "Mann-Dohm", "text": "L'albero genealogico della famiglia dello scrittore Thomas Mann e della linea materna della moglie Katharina \"Katia\" Hedwig Mann-Pringsheim comprende numerose personalit\u00e0 della cultura del secolo XX:"}
{"id": "1136794", "revid": "84184", "url": "https://it.wikipedia.org/wiki?curid=1136794", "title": "Ardengheschi", "text": "Gli Ardengheschi furono un'antica famiglia comitale, forse di origine longobarda, protagonista delle vicende storiche medievali di Siena e della Maremma.\nStoria.\nGli Ardengheschi furono una famiglia comitale, forse di origine longobarda, che nel corso del Medioevo, a partire dal X secolo, ebbe alcuni feudi a cavallo tra le attuali province di Grosseto e Siena, in un'area che spazia tra le Colline Metallifere sud-orientali, la valle dell'Ombrone, la valle del Merse e la valle del Farma. Questi possedimenti furono detti \"contea Ardenghesca\". I loro domini si incentravano su una serie di castelli e borghi fortificati.\nAlla famiglia degli Ardengheschi (e prima a quella degli Aldobrandeschi) si lega anche la pieve di San Marco in Sovigliana (posta tra Lari, Capannoli e Terricciola in provincia di Pisa). \nDal 1151 la Repubblica di Siena entr\u00f2 in conflitto con gli Ardengheschi per il controllo del loro territorio. Nel 1156 gli Ardengheschi vendettero il castello di Orgia ai senesi, ma la disputa si concluse nel 1202 con la definitiva sottomissione della famiglia allo Stato Senese, ottenuta con la forza delle armi. Tuttavia la famiglia, che nel 1213 giur\u00f2 fedelt\u00e0 al comune di Siena , mantenne vari privilegi su alcune terre del proprio ex dominio. Da questa famiglia, si fa derivare la dinastia senese dei Chigi."}
{"id": "1136805", "revid": "1121152", "url": "https://it.wikipedia.org/wiki?curid=1136805", "title": "Pierre Duhem", "text": "\u00c8 conosciuto soprattutto per le sue opere riguardanti le indeterminazioni legate al metodo sperimentale e la storia del progresso scientifico durante il Medioevo. \nPensiero.\nIl suo nome \u00e8 spesso associato in epistemologia alla cosiddetta tesi di Quine-Duhem, secondo cui poich\u00e9 ogni modello teorico (ad esempio, la meccanica newtoniana, o l'elettromagnetismo) costruito per spiegare una serie di fenomeni \u00e8 costituito da una moltitudine di ipotesi tra loro interconnesse, un'eventuale falsificazione del modello alla luce dei dati sperimentali non chiarisce di per s\u00e9 stessa l'ambiguit\u00e0 riguardo a quale (o quali) delle tante ipotesi \u00e8 falsa. In questo modo la tesi di Quine-Duhem \u00e8 spesso interpretata come una critica alla teoria falsificazionista di Karl Popper.\nLa storia della scienza presenta diversi esempi di come la questione sollevata dalla tesi di Quine-Duhem si presenti effettivamente. Ad esempio la scoperta di Nettuno, a met\u00e0 Ottocento, avvenne grazie all'osservazione che l'orbita di Urano risultava non rispettare perfettamente le leggi di Newton. Un approccio rigorosamente falsificazionista avrebbe dovuto condurre all'abbandono della meccanica classica; ma le leggi di Newton non erano le sole ipotesi con cui si osservava il fenomeno, un'altra implicita ipotesi era che Urano fosse il pianeta pi\u00f9 esterno del sistema solare. Ed era quest'ultima ipotesi che risultava falsificata dall'osservazione: le anomalie nelle orbite di Urano erano dovute agli effetti gravitazionali del pi\u00f9 esterno Nettuno, successivamente osservato.\nCome storico della scienza \u00e8 nota la sua tesi dell\u2019anticipazione al XIV secolo della rivoluzione scientifica moderna, da parte dei cosiddetti \u201cmaestri di Parigi\u201d, seguaci di Guglielmo di Occam, cio\u00e8 a dire: Giovanni Buridano, Nicola Oresme, Nicola d\u2019Autrecourt, etc."}
{"id": "1136818", "revid": "1305772", "url": "https://it.wikipedia.org/wiki?curid=1136818", "title": "Popeye (videogioco 1982)", "text": " \u00e8 un videogioco del 1982 basato sui personaggi di Braccio di Ferro. Fu prodotto dalla Nintendo come videogioco arcade per sale giochi e poi portato su molte piattaforme casalinghe, per lo pi\u00f9 dalla Parker Brothers.\nModalit\u00e0 di gioco.\nIl giocatore controlla Braccio di Ferro, che si muove in una schermata a piattaforme fissa e deve raccogliere degli oggetti lasciati cadere lentamente da Olivia dall'alto dello schermo, prima che raggiungano il mare sottostante. Pi\u00f9 in alto vengono raccolti, pi\u00f9 punti valgono.\nSi aggira anche Bluto, che sconfigge Braccio di Ferro toccandolo, saltando dal piano inferiore o allungando il braccio da quello superiore; quando si trova sul medesimo piano di Braccio di Ferro, pu\u00f2 anche gettare una serie di bottiglie contro di lui. Talvolta compare anche la Strega del mare che lancia altre bottiglie e poi svanisce subito.\nBraccio di Ferro non pu\u00f2 saltare, ma solo usare le scale e buttarsi gi\u00f9 dai bordi delle piattaforme. Pu\u00f2 sferrare pugni, che sono inefficaci contro Bluto, ma possono infrangere al volo le bottiglie in arrivo e compiere altre azioni speciali. In ogni livello vi \u00e8 un barattolo di spinaci: se Braccio di Ferro lo raccoglie, diventa temporaneamente invincibile e pu\u00f2 far volare in acqua Bluto. Bluto per\u00f2 riesce a tornare in azione poco dopo.\nVi sono tre livelli di gioco che si ripetono a rotazione:\nDopo la prima rotazione, nel primo e nel secondo livello la Strega del mare lancia dei teschi rimbalzanti.\nNella versione originale per sala giochi non \u00e8 possibile continuare una partita finita aggiungendo monete.\nAspetti tecnici.\nRiguardo alla macchina arcade originale di \"Popeye\" si pu\u00f2 dire che tecnicamente il gioco era molto simile a \"Donkey Kong\", \"Donkey Kong Junior\" e \"Mario Bros.\".\nCon questi titoli condivideva, infatti, il set di schede logiche (molto simili tra di loro) e lo stesso cabinato. Quello verticale era infatti il cabinato standard di Nintendo, ma erano disponibili anche versioni \"cocktail\"."}
{"id": "1136821", "revid": "1632387", "url": "https://it.wikipedia.org/wiki?curid=1136821", "title": "Effigy of the Forgotten", "text": "Effigy of the Forgotten \u00e8 il primo album in studio del gruppo musicale death metal statunitense\nSuffocation, pubblicato nel 1991 dalla Roadrunner Records.\nIl disco.\n\"Infecting the Crypts\", \"Mass Obliteration\" e \"Jesus Wept\" (gi\u00e0 presenti nell'EP \"Human Waste\") sono state registrate nuovamente, cos\u00ec come \"Involuntary Slaughter\": precedentemente apparsa nel demo \"Reincremated\". L'album \u00e8 seminale per la scena death metal del tempo: si tratta di uno tra i primi dischi brutal death metal. L'integrazione tra le prime influenze death metal, i ritmi forsennati e la ricercatezza tecnica sfocia in variegati e potenti groove di batteria (molto usati i blast beat), complessi e intricati riff e ritmiche di chitarra supportate da pesanti linee di basso, assoli velocissimi e growl molto gutturale. George \"Corpsegrinder\" Fisher canta come ospite in Reincremation e Mass Obliteration."}
{"id": "1136823", "revid": "287204", "url": "https://it.wikipedia.org/wiki?curid=1136823", "title": "Gran Premio di Spagna 2007", "text": "Il Gran Premio di Spagna 2007 \u00e8 stata la quinta prova della stagione 2007 del campionato mondiale di Formula 1. Si \u00e8 corso domenica 13 maggio 2007 sul Circuit de Catalunya, a Montmel\u00f3, vicino a Barcellona. La gara \u00e8 stata vinta da Felipe Massa, per la quarta volta in carriera, che ha preceduto sul traguardo l'inglese Lewis Hamilton e il suo compagno di squadra Fernando Alonso\nCon i primi quattro vicinissimi in prova, ci si attende un grande battaglia sul circuito d\u00ec Montmel\u00f3. Le attese non sono deluse al via, quando Massa scatta bene ma Alonso ne prende la scia riuscendo ad affiancarlo all\u2019esterno della prima curva; lo spagnolo \u00e8 anche leggermente avanti ma il brasiliano \u00e8 duro come non mai e lo costringe ad andare sull\u2019erba finendo per essere sfilato anche da Hamilton e Raikkonen. Alexander Wurz, sorpreso da un rallentamento improvviso, sale nel posteriore di Ralf Schumacher rompendo una sospensione. Disastro anche per Toyota, con Trulli che, rimasto fermo al via, aveva costretto il gruppo ad un giro di ricognizione supplementare. L\u2019abruzzese, partito poi dai box, si ritira dopo poche tornate, imitato da Webber e Speed. Dietro ai primi quattro, sono Kubica, Heidfeld, Coulthard e Kovalainen.\nAlonso prova subito a risalire, attaccando R\u00e4ikk\u00f6nen nel corso del secondo giro; guadagner\u00e0 la posizione sette giri dopo, quando il finlandese sar\u00e0 costretto al ritiro per un problema elettrico. Nel frattempo Felipe Massa ha gi\u00e0 imposto la sua legge e, dopo dieci giri, ha 6\u201d7 su Hamilton e 10\u201d7 su Alonso. Il brasiliano \u00e8 l\u2019unico capace di girare con costanza sotto il muro del 1\u201923\u201d, ed estende la sua leadership tanto da fermarsi al giro 19, tre prima di Hamilton, e rimanere comodamente davanti all\u2019inglese. Al giro 24, Heidfeld rientra per il primo stop dopo aver guidato la corsa per un paio di tornate, riparte senza l\u2019anteriore destra fissata e deve percorrere un giro a bassa andatura, scivolando nelle retrovie. \nIn pratica non succede pi\u00f9 nulla e le posizioni restano cristallizzate fino al termine. Massa vince sotto gli occhi del suo mentore Michael Schumacher, legittimando le sue ambizioni di raccoglierne l\u2019eredit\u00e0. Lewis Hamilton continua a battere record di precocit\u00e0 e a non scendere dal podio, diventando leader in campionato, con buon pace del campione in carica Fernando Alonso, che oggi ha mostrato un ritmo inferiore al compagno, a prescindere dall\u2019episodio alla prima curva. Kubica si risolleva con una gara in solitaria, anche grazie al problema di Heidfeld. Coulthard conferma i progressi RedBull resistendo nel finale al ritorno di Rosberg e Kovalainen. A punti anche la SuperAguri di Takuma Sat\u014d.\nGara.\nGiro pi\u00f9 veloce in gara.\n Felipe Massa - Ferrari F2007- 1:22.680\nGriglia di partenza.\n Felipe Massa- Ferrari F2007- 1:21.421"}
{"id": "1136835", "revid": "1305772", "url": "https://it.wikipedia.org/wiki?curid=1136835", "title": "Marmi colorati antichi", "text": "Elenco delle variet\u00e0 (litotipi) di marmi (intesi come pietre lucidabili) utilizzati nell'antichit\u00e0 e in particolare durante l'impero romano."}
{"id": "1136836", "revid": "116306990", "url": "https://it.wikipedia.org/wiki?curid=1136836", "title": "Coppa dell'Europa Centrale 1928", "text": "La Coppa dell'Europa Centrale 1928 fu la seconda edizione della Coppa dell'Europa Centrale e venne vinta dagli ungheresi del Ferencv\u00e1rosi FC. Capocannoniere con 10 gol fu J\u00f3zsef Tak\u00e1cs del Ferencv\u00e1ros FC.\nCome nell'edizione precedente vi presero parte due club d'Austria, Cecoslovacchia, Jugoslavia e Ungheria.\nTorneo.\nFinale.\nGiocata il 28 ottobre e l'11 novembre"}
{"id": "1136838", "revid": "725642", "url": "https://it.wikipedia.org/wiki?curid=1136838", "title": "Cimitero di St. Marx", "text": "Il cimitero di St. Marx (Sankt Marxer Friedhof) \u00e8 un cimitero storico di Landstra\u00dfe, Vienna, utilizzato dal 1784 al 1874.\nStoria.\nIl suo nome deriva da un vicino ospizio di carit\u00e0. Il cimitero venne aperto in risposta ad un decreto dell'imperatore Giuseppe II d'Asburgo-Lorena che vietava ulteriori sepolture in cimiteri all'interno delle mura della citt\u00e0. Egli ordin\u00f2 anche che i corpi fossero sepolti in fosse comuni, senza bara e non imbalsamati.\nLa tomba di Wolfgang Amadeus Mozart fu senza lapide non a causa della sua povert\u00e0 ma perch\u00e9, regolarmente avvenuta nel 1791 dopo un normale funerale nella Stephansdom, venne adeguata alle regole in vigore al tempo.\nTombe illustri.\nNel cimitero di St. Marx sono presenti le tombe di:\nLa personalit\u00e0 pi\u00f9 nota sepolta nel cimitero \u00e8 Wolfgang Amadeus Mozart. Diciassette anni dopo la sua morte la vedova non riusc\u00ec a trovare la sua tomba e non vi riusc\u00ec neppure Vincent Novello nel 1829. Solo nel 1855 venne posizionata una lapide funeraria nella posizione in cui si supponeva fosse il corpo di Mozart. Pi\u00f9 tardi venne trasferita nel gruppo di lapidi di musicisti famosi, allo Zentralfriedhof (cimitero centrale). Un operaio del cimitero la sostitu\u00ec con una targa commemorativa, poi ampliata da altri.\nIl resto del cimitero, ormai in rovina, venne restaurato e riaperto al pubblico nel 1937."}
{"id": "1136843", "revid": "406204", "url": "https://it.wikipedia.org/wiki?curid=1136843", "title": "Vermicelli", "text": "Il termine vermicelli denota, in Italia, un formato di pasta di grano duro, secca e lunga, a sezione circolare e con diametro maggiore degli spaghetti; \u00e8 stato adottato in varie lingue, anche se, in alcune di queste, talvolta sta ad indicare tipi di pasta diversi per forma e composizione. Il termine vermicelli \u00e8 gi\u00e0 presente in alcuni testi ebraici risalenti al secolo XI (\"vermishelsh\") che pare dunque riconducibile ad un'origine italiana per il suo significato implicito. Compare poi, col nome \"vermiculi, n\"el \"Liber de Coquina,\" ricettario compilato da un ignoto autore di area napoletana tra il XIII ed il XIV secolo."}
{"id": "1136844", "revid": "124346624", "url": "https://it.wikipedia.org/wiki?curid=1136844", "title": "Regina consorte", "text": "Una regina consorte \u00e8 la moglie di un re regnante. Una regina consorte di solito condivide il rango di suo marito e mantiene l'equivalente femminile dei titoli del re. Storicamente, le regine consorti non condividono i poteri politici e militari del re regnante. Molte regine nella storia furono regine consorti. La controparte, regina regnante (regina per suo proprio diritto), che ereditano il trono alla morte del precedente monarca, sono molto meno numerose.\nTitolo.\nLa moglie di un re regnante \u00e8 chiamata regina consorte. Contrariamente, il marito di una regina regnante normalmente non \u00e8 definito \"re consorte\", bench\u00e9 fosse frequente nel passato dell'Europa per i mariti delle regine regnanti prendere il titolo di re (ad esempio Filippo II di Spagna in Inghilterra, Antonio di Borbone-Vend\u00f4me in Navarra, Enrico Stuart, Lord Darnley in Scozia, ecc.). Egli \u00e8 normalmente chiamato principe o principe consorte, come per i mariti della regina Vittoria e la regina Elisabetta II, o il principe consorte Henrik di Danimarca.\nQualora qualche titolo diverso da quello di re sia detenuto dal sovrano, sua moglie viene indicata con l'equivalente femminile, come la \"principessa consorte\" o l\"'imperatrice consorte\".\nNelle monarchie dove la poligamia \u00e8 stata (come ad esempio Marocco e Thailandia) o \u00e8 tuttora praticata (come ad esempio la nazione Zulu) il numero delle mogli varia. In Marocco, l'attuale re Mohammed VI ha rotto con la tradizione e ha dato a sua moglie Lalla Salma il titolo di principessa. Prima del regno di re Mohammed VI, la monarchia marocchina non aveva un tale titolo. In Thailandia (come quasi ogni altra monarchia), la regina e il re devono essere di sangue reale. Alle altre consorti del re sono attribuiti i titoli reali che conferiscono lo status. Altre culture mantengono tradizioni diverse sullo status regale. Un capo Zulu design\u00f2 una delle sue mogli, \"Grande Moglie\", che sarebbe l'equivalente di regina consorte.\nRuolo della regina consorte.\nIn generale, le consorti dei monarchi non hanno potere di per s\u00e9, anche quando la loro posizione \u00e8 costituzionalmente o statutorialmente riconosciuta. Tuttavia, spesso la regina consorte di un re defunto (la regina vedova o la regina madre), ha avuto le funzioni di reggente, mentre suo figlio, l'erede al trono, era ancora minorenne, ad esempio:\nAccanto a questi esempi, ci sono stati molti casi di regine consorti che essendo scaltre o ambiziose statiste e, anche se non ufficialmente, di essere tra i principali consiglieri del re. In alcuni casi, la regina consorte \u00e8 stata la forza principale dietro il trono di suo marito; per esempio: Maria Luisa di Parma, moglie di Carlo IV di Spagna, Aleksandra F\u00ebdorovna (Alice d'Assia), moglie e Imperatrice consorte di Nicola II di Russia, e la Regina Min, moglie e consorte di Re Gojong di Joseon (suo marito divenne Imperatore di Corea dopo la sua morte)\nUna possibile eccezione alla regola di riferirsi alla moglie del monarca come regina consorte potr\u00e0 in futuro essere Camilla Shand, consorte di Carlo, principe del Galles. Quando il loro fidanzamento \u00e8 stato annunciato il 10 febbraio 2005 fu dichiarato che, in caso di ascesa di Carlo al trono britannico, Camilla sarebbe stata principessa consorte, e non regina. Successivi commenti ministeriali britannici nel corso del dibattito parlamentare hanno confermato, tuttavia, che Camilla avrebbe necessariamente mantenuto le prerogative di legge riservata, e il titolo giuridico di una regina consorte britannica. Tuttavia, sul sito ufficiale della monarchia britannica si afferma: \"si intende che la Duchessa di Cornovaglia user\u00e0 il titolo di SAR la Principessa Consorte quando il Principe di Galles salir\u00e0 al trono\". In altri reami del Commonwealth, tra cui Australia e Nuova Zelanda, la regina consorte non \u00e8 una posizione costituzionalmente riconosciuta.\nGoverno congiunto.\nVi sono alcuni casi in cui una coppia di sposi ha governato congiuntamente.\nAragona e Castiglia.\nFerdinando II di Aragona e sua moglie Isabella, regina per proprio diritto come Isabella I di Castiglia, governarono i loro regni come un solo dominio. Ferdinando era anche chiamato Ferdinando V di Castiglia.\nComunque, i due regni non sarebbero stati legalmente uniti fino a quando il nipote dei due monarchi, il futuro imperatore Carlo V d'Asburgo, ascese a entrambi i troni come Carlo I di Spagna.\nInghilterra, Scozia e Irlanda.\nIl regno condiviso di Guglielmo III e Maria II d'Inghilterra fu il risultato di un cambiamento unico della legge di successione da parte del Parlamento d'Inghilterra. Quando Maria, figlia protestante ed erede presunta di Giacomo II, fu rimpiazzata nell'Ordine di successione per la nascita di un figlio maschio dalla regina consorte cattolica di suo padre, i Protestanti si sentirono provocati.\nIl marito di Maria, Guglielmo d'Orange, Statolder della Repubblica protestante olandese e anche discendente di Giacomo I, fu invitato a salire sul trono del suo deposto suocero. Dopo che Giacomo II ebbe lasciato il paese, il Parlamento offr\u00ec la corona a Guglielmo e Maria congiuntamente.\nLa coppia rimase senza figli e Guglielmo regn\u00f2 da solo dopo la morte di Maria II nel 1694. Alla sua morte, nel 1702, la carica di Statolder rimase vacante, mentre in Inghilterra la Regina Anna, sorella di Maria, divenne la nuova sovrana.\nEsempi di regali consorti.\nRegine consorti del passato\nRegine attuali\nPoich\u00e9 le regine consorti mancano di un numero ordinale con cui distinguerle, molti testi storici ed enciclopedie si riferiscono alle defunte consorti con il loro nome o titolo pre-matrimonio o da nubile, non con il titolo coniugale reale.\nQuindi:"}
{"id": "1136846", "revid": "104485", "url": "https://it.wikipedia.org/wiki?curid=1136846", "title": "Formazione della Terra", "text": "La Terra si \u00e8 formata circa 4,560 miliardi di anni fa dalla nebulosa solare.\nAll'inizio c'era un disco di polveri e gas in rotazione, ma dopo la formazione del Sole il materiale in eccesso cominci\u00f2 ad aggrupparsi in diverse zone, formando i pianeti oggi conosciuti. Da prima il materiale si un\u00ec in corpi di qualche chilometro, che cominciarono ad urtarsi, come palle da biliardo, a collidere, ad unirsi e a fondersi in altri corpi sempre pi\u00f9 massicci e a formare i protopianeti.\nInizialmente la massa della \"neo Terra\" era un agglomerato di roccia, metalli, gas ed elementi radioattivi in uno stato di fusione. Le alte temperature presenti erano dovute alla produzione di calore legato alla radioattivit\u00e0 naturale degli elementi presenti, ma anche ai continui impatti che aggiungevano materiale alla prototerra. In questo stato di fusione la terra doveva presentarsi come una sfera fusa omogenea ed indifferenziata. Presto, tuttavia, nel fuso in via di raffreddamento cominciarono a separarsi i materiali pi\u00f9 pesanti che si concentrarono verso il centro (materiali basati su elementi detti siderofili, come il ferro di cui infatti \u00e8 principalmente costituito il nucleo terrestre), e quando l'acqua si accumul\u00f2 raffredd\u00f2 la parte esterna del futuro pianeta formando cos\u00ec una crosta. La crosta \u00e8 invece ricca di elementi che creano composti leggeri (i minerali silicati). Tali elementi sono detti \"litofili\". \nNon \u00e8 dato sapere se l'acqua si sia formata per reazione tra idrogeno e ossigeno o sia giunta dallo spazio come tale.\nSi ebbe dunque la separazione della terra in tre gusci concentrici: crosta, mantello e nucleo. \nLa prima ricca di elementi litofili, ovvero che prediligono formar composti leggeri e poco densi, il secondo anch'esso silicatico ma molto ricco di ferro e magnesio, il terzo ricco in siderofili e composto da pesanti leghe di Fe-Ni. \nDa osservare che non \u00e8 la pesantezza (in termini di peso atomico) di un elemento ad aver determinato il suo sprofondarmento, ovvero il suo accumularsi nel nucleo o, al contrario, a fluitare verso la crosta: \u00e8 invece la tendenza che un elemento ha nel formare composti leggeri (silicati) o pesanti (leghe metalliche) a determinare tale comportamento. In altre parole, se esso \u00e8 litofilo o siderofilo. \nA titolo di esempio, l'uranio, simbolo U, essendo il novantesimo elemento della tavola periodica ha una considerevole massa. Ci si aspetterebbe dunque di trovarlo accumulato nel nucleo e assente nella crosta. Invece esso \u00e8 presente, seppur in pochi ppm, nella crosta: forma infatti minerali leggeri ed \u00e8 quindi un litofilo. \nL'attivit\u00e0 vulcanica produsse l'atmosfera primordiale; il vapore acqueo condensato e incrementato dal ghiaccio trasportato dalle comete form\u00f2 gli oceani.\nI moti della terra dovevano essere molto pi\u00f9 veloci che oggi. A seguito della formazione della luna (probabilmente a causa di un impatto con un corpo celeste errante) si instaur\u00f2 un sistema terra-luna in cui la seconda, a causa della sua gravit\u00e0, rallenta e stabilizza i moti terrestri e ne riduce le variazioni di inclinazione dell'asse. Probabilmente, senza questa azione stabilizzatrice, la vita come la conosciamo non potrebbe sussistere. \nSi ipotizza che circa 4 miliardi di anni fa la prima molecola si duplic\u00f2 gettando le basi necessarie alla nascita del primo antenato comune a tutta la \"vita\". Da dove essa provenga \u00e8 un mistero, ma alcuni studi hanno suggerito che le molecole basilari per la vita possano provenire dai meteoriti che bombardarono incessantemente la terr\u00e0 fino a circa 3.5 Ma. \u00c8 ancora dibattuto se la vita si sia poi formata in mare o in ambiente subaereo. \nLa fotosintesi ha permesso che le forme di vita accumulassero direttamente l'energia dal Sole; comparsa con i cianobatteri (organismi che a lungo dominarono le acque del pianeta) produsse una progressiva diminuzione di anidride carbonica e un conseguente aumento di ossigeno. L'ossigeno che ne deriv\u00f2, dopo aver saturato le acque ed essersi diffuso in atmosfera, cre\u00f2 lo strato di ozono, che \u00e8 una forma di ossigeno molecolare O3, negli strati pi\u00f9 alti dell'atmosfera, a causa della sua scissione e successiva ricombinazione causata dalla radiazione solare. \nL'incorporazione di piccole cellule da parte di quelle pi\u00f9 grandi provoc\u00f2 lo sviluppo di cellule complesse dette eucarioti; cos\u00ec la vita aiutata dall'ozono che assorbiva i nocivi raggi ultravioletti cominci\u00f2 a colonizzare il pianeta.\nDopo il Cambriano (490 milioni d'anni fa) ci furono cinque estinzioni di massa, l'ultima accadde quando scomparvero i dinosauri a causa dello scontro di un meteorite, che per\u00f2 ha contribuito all'affermazione dei mammiferi."}
{"id": "1136851", "revid": "400694", "url": "https://it.wikipedia.org/wiki?curid=1136851", "title": "Gazebo", "text": "Il gazebo \u00e8 una struttura architettonica coperta, ma aperta verso l'esterno, solitamente costruita in legno strutturale, ferro battuto, o talvolta in muratura. Si tratta di un fabbricato di fattura leggera che si ritrova soprattutto in parchi e giardini, originariamente concepito come punto panoramico.\nEtimologia.\nLa parola \"gazebo\" ha un etimo sconosciuto. Potrebbe derivare da un incrocio tra l'inglese \"to gaze\" (\"guardare\") e la desinenza latina (che marca il tempo futuro) \"-ebo\", come se fosse il futuro di un verbo ipotetico *\"gazere\", \"guarder\u00f2\".\nSecondo Leonard Lee Bacon deriverebbe dall'arabo \"qa\u1e63ba\" mentre per William Sayers \u00e8 possibile una derivazione dall'arabo-spagnolo \"qu\u0161aybah\" e dalla parola spagnola derivata \"alcazaba\".\nIl significato della parola \u00e8 vicino a quelli di belvedere e chiosco, tanto che in Belgio viene spesso chiamato \"kiosque\".\nDescrizione.\nLa pianta di un gazebo \u00e8 generalmente poligonale (soprattutto ad ottagono) o circolare. Di solito non ha muri portanti. La parte pi\u00f9 importante della costruzione \u00e8 il tetto; generalmente, questo si appoggia soltanto su dei sottili pilastri e su travi; pu\u00f2 anche avere la forma di una cupola. Qualche volta le pareti sono chiuse da una lastra di vetro che pu\u00f2 anche essere colorato. Difatti, il gazebo \u00e8 una costruzione di carattere decisamente ludico e decorativo, anche se questa particolarit\u00e0 si \u00e8 accentuata soprattutto a partire dai primi anni del XX secolo.\nPer estensione, il termine viene comunque usato per costruzioni simili, magari usate soltanto in altri modi, per esempio come luogo per riposarsi o come palcoscenico all'aperto per rappresentazioni di spettacoli minori.\nGli esemplari moderni di gazebo sono spesso offerti come prefabbricati per l'abbellimento di giardini privati; per questi scopi, uno dei materiali pi\u00f9 pratici \u00e8 indubbiamente il legno. \nAttualmente l'utilizzo di materiali resistenti come l'alluminio e il tessuto PVC rende il prodotto, chiamato gazebo in senso lato, pi\u00f9 simile ad una tensostruttura in grado di coprire aree piuttosto estese garantendo alte resistenze al carico neve e all'azione del vento. Queste strutture sono pertanto utilizzate sia per l'allestimento di eventi temporanei come fiere, manifestazioni e gare sportive, sia per installazioni durature come la copertura di terrazzi, verande, aree esterne dedicate alla ristorazione, \"showroom\".\nQuando la struttura non ha un tetto, ma una copertura costituita da un'armatura formante una cupola, non si tratta di un gazebo, ma di un \"berceau\", che \u00e8 realizzato per essere coperto da rampicanti, come il glicine, il gelsomino o le rose sarmentose. Il bers\u00f2 \u00e8 in genere circolare, in ferro o legno, e funzione prevalente di riparo dal sole. Si differenzia da una pergola perch\u00e9 non copre un percorso, ma un punto di sosta.\nFunzioni.\nCome detto, il gazebo veniva originariamente usato soprattutto come punto di osservazione in un parco o giardino, dove offriva protezione dalle intemperie e soprattutto dal sole. Spesso veniva costruito sulla sommit\u00e0 di una collina; va quindi detto che il gazebo in senso stretto sarebbe solo quello con funzione panoramica."}
{"id": "1136852", "revid": "729019", "url": "https://it.wikipedia.org/wiki?curid=1136852", "title": "The Sandman (wrestler)", "text": "Carriera.\nFullington debutt\u00f2 nel mondo del wrestling lottando nella Tri-State Wrestling Alliance, federazione della zona di Filadelfia.\nExtreme Championship Wrestling (1992-1999).\nNell'aprile del 1992 debutt\u00f2 nella Eastern Championship Wrestling, in seguito rinominata Extreme Championship Wrestling, con il ring name The Sandman. Dopo un breve periodo nel quale la gimmick di Sandman era in fase di stallo, Tod Gordon sugger\u00ec a Fullington di modificare il personaggio: il wrestler accett\u00f2, e nel 1994, durante il suo feud con Tommy Cairo, inizi\u00f2 a comparire sul ring con un bastone da Kendo.\nDurante il suo primo stint in ECW, Sandman feud\u00f2 con diversi wrestler, tra cui Tommy Dreamer, Cactus Jack, Shane Douglas, The Public Enemy, Raven, Sabu e i Dudley Boyz.\nSandman conquist\u00f2 l'ECW Championship per 5 volte, stabilendo cos\u00ec il record del lottatore che ha posseduto pi\u00f9 volte l'alloro massimo.\nEgli, inoltre, fece coppia con 2 Cold Scorpio diventando cos\u00ec ECW World Tag Team Champions nel tardo 1995.\nWorld Championship Wrestling (1999).\nNel 1999, Fullington si un\u00ec alla World Championship Wrestling (WCW). Apparve per la prima volta in una \"vignette\" definendo Raven come un ricco ragazzino viziato e Fullington come il suo prossimo (preppy neighbor), anche se i piani originali per debuttare sotto questa gimmick erano di raccogliere dai fan una reazione negativa. Successivamente, debutt\u00f2 con il ring name Hak.\nNel suo breve periodo nella federazione di Atlanta, Hak fu maggiormente partecipe a vari \"angle\" assieme ai discepoli della ECW: Raven, Bam Bam Bigelow e la sorella di Raven, Chastity (kayfabe), con cui inizi\u00f2 una relazione sugli schermi dopo che lei trad\u00ec Raven.\nLa sua presenza aiut\u00f2, inoltre, a rinforzare la divisione di atleti \"Hardcore\" della federazione. La WCW inizi\u00f2, cos\u00ec, a promuovere l'Hardcore Wrestling all'interno del proprio prodotto utilizzando wrestler come Hak e Bigelow.\nRitorno in ECW (1999-2001).\nDopo aver lasciato la WCW nel tardo 1999, The Sandman ritorn\u00f2 alla ECW rimanendo nella compagnia fino al suo fallimento nel marzo 2001. Il 7 gennaio 2001, al Hammerstein Barloom Arena di New York, batt\u00e9 Steve Corino e Justin Credible nell'ultimo PPV ECW, Guilty as Charged, vincendo cos\u00ec il suo ultimo titolo mondiale nella federazione di Filadelfia. Tuttavia, dopo la vittoria di Sandman, l'ECW World Television Champion Rhino venne sul ring e sfid\u00f2 il campione ad un match non previsto. The Sandman accett\u00f2 la sfida e dopo 60 secondi di match, Rhino sconfisse The Sandman e divent\u00f2 ECW World Heavyweight Champion fondendo, cos\u00ec, il titolo TV e quello mondiale in una sola cintura.\nExtreme Pro Wrestling (2001-2002).\nDopo la chiusura della ECW, Fullington si accas\u00f2 alla Extreme Pro Wrestling per un po' di tempo. Nel suo \"stint\" nella federazione, riusc\u00ec a conquistare l'XPW World Heavyweight Championship per una volta, sconfiggendo Johnny Webb, e anche l'XPW King of the Deathmatch Championship. In un paio di occasioni, Sandman fu accompagnato sul quadrato dall'ex valletta della World Championship Wrestling Tylene Buck.\nInoltre, Fullington lott\u00f2 anche nella 3PW.\nTotal Nonstop Action (2002-2003).\nTra il 2002 e il 2003, The Sandman lott\u00f2 nella Total Nonstop Action e si un\u00ec agli ex wrestler ECW Raven, Justin Credible, New Jack e Perry Saturn per formare una stable chiamata Team Extreme e successivamente Extreme Resolution. Ha combattuto anche in un \"Hard 10 Tournament\" dove prende parte ad una piccola rivalit\u00e0 contro Sonny Siaki prima di vincere l'evento.\nWorld Wrestling Entertainment (2005-2007).\nSi pu\u00f2 dire che il suo debutto nella World Wrestling Federation (WWF) \u00e8 avvenuto nel 1996 al PPV tenutosi a Filadelfia, dove lui e altri atleti ECW hanno causato disturbo a bordo ring. Questo evento segn\u00f2 l'inizio della relazione \"on screen\" tra la WWF di Vince McMahon e la ECW di Paul Heyman, che allo stesso tempo condusse all'apparizione della ECW il 24 febbraio 1997 a \"Monday Night Raw\".\nNel 2005, Sandman partecip\u00f2 all'\"ECW reunion show\"\" Hardcore Homecoming\" contro il suo rivale di sempre, Raven. Due notti pi\u00f9 tardi appar\u00ec nel PPV \"ECW One Night Stand\", un altro show all'insegna dell'ormai defunta federazione Hardcore. Nel Main Event dello show, Sandman fa coppia con Tommy Dreamer e affronta i Dudley Boyz. Sandman e Dreamer perdono l'incontro dopo che i Dudleys lanciano Dreamer con una Powerbomb attraverso un tavolo infuocato.\nRoster ECW.\nNel 2006, prima di \"One Night Stand\", The Sandman fece diverse apparizioni promozionali nei programmi WWE: per prima cosa appar\u00ec con altre stelle ECW a \"Raw\" attaccando John Cena e poi, 2 sere dopo, a \"WWE vs. ECW Head to Head\" prendendo parte ad una Battle Royal, nel quale si pu\u00f2 affermare che sia stato l'ultimo ECW Original eliminato. Durante \"One Night Stand\", Eugene compie il suo ingresso nel quadrato per leggere il poema che esprime il suo amore per la ECW, ma The Sandman giunge sul quadrato e, una volta faccia a faccia con Eugene, prese quest'ultimo a colpi di Kendo sulla schiena. Sandman ricevette una grande ovazione dai fan a One Night Stand, m\nma le sue azioni furocondannatesio da Jim Ross e Jerry Lawler la notte dopo a \"Raw\", facendolo apparire come heel nello show ro,sso ma come face alla ECW.\nIl 13 giugno 2006, la WWE rilanci\u00f2 ufficialmente la ECW come un brand, insieme a \"Raw\" e \"SmackDown!,\" sul canale Sci Fi Channel. Nella nuova ECW, The Sandman nelle prime settimane venne usato come personaggio che entrava dal pubblico ogni qualvolta un wrestler sconosciuto dalla gimmick \"No-Extreme\" stava annoiando gli spettatori. Una volta che il wrestler sconosciuto parlava per diversi secondi, Sandman appariva e distruggeva il malcapitato con la sua Kendo Stick; spesso chiudeva i match con la sua manovra risolutiva, il \"White Russian Legsweep\".\nQuesta gimmick inizi\u00f2 a farsi da parte quando Sandman inizi\u00f2 la sua battaglia contro Mike Knox, il quale era solito arrivare in scena per fermare ogni esibizione della sua ragazza, Kelly Kelly, nel bel mezzo dei suoi strip settimanali. Durante la sua rivalit\u00e0, Sandman fece anche coppia con un altro ECW original, Tommy Dreamer, contro Knox e Test in una faida che segn\u00f2 lo scontro tra la ECW originale (Sandman e Dreamer) e quella nuova (Knox e Test). Sandman inizi\u00f2, contemporaneamente, un'altra rivalita con Matt Striker, il quale si un\u00ec a Knox e Test.\nDopodich\u00e9, The Sandman cominci\u00f2 a fare apparizioni sempre pi\u00f9 ridotte, il pi\u00f9 delle volte saltando fuori dalla folla quando veniva compiuta qualche ingiustizia. Dopo una breve faida con Elijah Burke, divenne membro degli ECW Originals e qui ebbe inizi\u00f2 la rivalit\u00e0 con la stable rivale, il New Breed. Il 1\u00ba aprile 2007, a WrestleMania 23 fece coppia con RVD, Sabu e Dreamer sconfiggendo Marcus Cor Von, Burke, Striker e Kevin Thorn. Il 16 maggio, Sabu fu licenziato dalla WWE e poco dopo Rob Van Dam si prese una pausa dal wrestling lottato, lasciando Sandman e Tommy Dreamer da soli nel proseguire la loro faida con il New Breed. Ad ogni modo, Sandman e Dreamer fecero coppia con CM Punk in diverse occasioni, anche perch\u00e9 pure Punk aveva un conto aperto col New Breed. Nell'edizione dello show ECW del 4 giugno, Sandman, Tommy Dreamer e Balls Mahoney hanno affrontato e perso contro Bobby Lashley in un Hardcore Handicap Match 3 vs. 1.\nPassaggio a Raw.\nIl 17 giugno 2007, Sandman entr\u00f2 a far parte del brand di \"Raw\" per via della WWE Supplemental Draft, diventando cos\u00ec il primo \"ECW Original\" in assoluto a cambiare roster dalla rinascita della ECW. Nell'edizione di \"Raw\" del 18 giugno, Sandman debutt\u00f2 provando ad assalire Carlito con la sua Singapore Cane dopo che il caraibico aveva detto qualche parola di troppo. Nell'edizione del 2 luglio, ebbe il suo primo match nello show rosso affrontando Carlito. Quest'ultimo vinse il match per squalifica quando Sandman lo colp\u00ec con la sua mazza da Kendo dopo che lo stesso Carlito prov\u00f2 ad utilizzarla contro l'icona Hardcore. Questo fece iniziare una rivalit\u00e0 tra i 2. La settimana dopo, Sandman comp\u00ec la medesima operazione e perse ancora una volta per squalifica contro William Regal, dopo aver colpito con la sua fedele Kendo Stick sia l'inglese che Carlito. La settimana successiva, Sandman affront\u00f2 nuovamente Carlito, questa volta vincendo dopo che Regal lo assal\u00ec; The Sandman, per\u00f2, venne salvato da \"Hacksaw\" Jim Duggan (che ha affrontato Regal la stessa sera) quando questi irruppe sul quadrato. A The Great American Bash perse contro Carlito in un \"Singapore Cane on a Pole Match\". Dopodich\u00e9, perse anche la Battle Royal per determinare il nuovo General Manager di Raw: Sandman era l'ultimo rimasto nel ring ma in realt\u00e0 William Regal, che aveva finto un infortunio, aspett\u00f2 la fine del match da fuori ring e quando vi torn\u00f2 fu proprio Sandman ad essere fregato dall'inglese.\nIl suo ultimo incontro a \"Raw\" \u00e8 stato il 10 settembre contro Santino Marella, vincendo per DQ. Sandman si infortun\u00f2 alla caviglia durante il match mancando uno spot.\nL'11 settembre, la WWE rescisse il contratto dopo il tour in Sudafrica dopo alcune incomprensioni col management sul volo di ritorno.\nCircuito indipendente (2007-presente.\nThe Sandman apparve allo show di ritiro di Ian Rotten a Plainfield (Indiana) il 7 dicembre 2007, perdendo \"contro Drake Younger\". La notte dopo, ad Elizabeth all'International \"Wrestling Cartel's A Call To Arms 4\": Sandman sconfisse Dennis Gregory in uno Steel Cage Match e vinse cos\u00ec l'IWC Heavyweight Championship. Il 3 gennaio 2008, durante l'evento della All Entertainment Action Wrestling \"Crucifix Bombardment 2008\", Sandman sconfisse 'The Raging Rhino' Hans Wilkshire in un Hardcore Match vincendo i vacanti AEAW American Heavyweight Championship e AEAW Hardcore Wrestling Championship.\nTotal Nonstop Action (2010).\nTorna ad iMPACT il 5 agosto come membro di EV2.0, salvando i membri della fazione da Abyss. Dopo alcune ulteriori apparizioni non ha pi\u00f9 combattuto in TNA e ed \u00e8 tornato sulla scena indipendente.\nTitoli e riconoscimenti.\nAll Entertainment Action Wrestling\nEastern Championship Wrestling/Extreme Championship Wrestling\nFrontier Martial-Arts Wrestling\nFuture of Wrestling\nInternational Wrestling Cartel\nStars and Stripes Championship Wrestling\nTotal Nonstop Action Wrestling\nUSA Pro Wrestling\nUniversal Wrestling Federation\nWestside Xtreme Wrestling\nXtreme Pro Wrestling\nPro Wrestling Illustrated"}
{"id": "1136854", "revid": "767487", "url": "https://it.wikipedia.org/wiki?curid=1136854", "title": "Filarete (patriarca di Mosca)", "text": "Figlio di Nikita Romanovi\u010d Zacharyin-Juriev, figlio a sua volta di Roman Jurievi\u010d (m. 1543), capostipite dei Romanov, fu tutore dello Zar F\u00ebdor Ivanovic (figlio della sorella Anastasia, prima moglie di Ivan IV di Russia il Terribile).\nAlla morte dello zar, senza figli, fu il principale candidato al trono, ma permise l'elezione di Boris Godunov (1598-1605) fratello di Irene, moglie dello zar, costruendo la sciagura della propria famiglia divenuta troppo potente: tre anni dopo Boris costrinse lui e sua moglie Ksenija Ivanovna \u0160estova, a prendere i voti e a ritirarsi in monastero, coi nomi rispettivamente di Filarete e Marta. Filarete fu costretto alla pi\u00f9 rigorosa relegazione nel monastero di Antoniev della Russia settentrionale, dove sub\u00ec ogni oltraggio ed ogni angheria, fino a quando il Falso Dimitri I di Russia rovesci\u00f2 i Godunov, lo liber\u00f2 e lo fece metropolita di Rostov (1605).\nNel 1609 si ritrov\u00f2 alle dipendenze del Falso Dimitri II di Russia, che lo proclam\u00f2 Patriarca di tutta la Russia, bench\u00e9 la sua autorit\u00e0 fosse estesa soltanto nelle terre che riconoscevano l'impostore. Ambasciatore presso il campo polacco, dal 1610 al 1618 fu prigioniero nelle mani del re polacco Sigismondo III Vasa, che egli rifiut\u00f2 di riconoscere come sovrano di Russia: fu liberato alla conclusione della Pace di Deulino (13 febbraio 1619) ed il 2 giugno dello stesso anno divenne il patriarca canonicamente intronizzato.\nD'ora in poi, fino alla sua morte, il governo sulle terre della Moscovia fu \"de facto\" una diarchia: dal 1619 al 1633 ci furono due co-regnanti, lo zar Michele e suo padre, il patriarca Filarete, che frequentemente trattava gli affari di stato senza consultare il figlio. Rimpingu\u00f2 le casse del tesoro con un sistema pi\u00f9 equo e pi\u00f9 razionale di valutazione e di raccolta delle tasse; la sua misura politica pi\u00f9 importante fu il legare la classe contadina al terreno, una misura diretta contro l'espansione sempre maggiore dei servi della gleba verso le steppe, dove non avrebbero dovuto pagare le tasse. Lo zelo di Filarete in campo religioso a volte lo condusse ad eccessi ma comunque incoraggi\u00f2 la pubblicazione di scritti teologici, form\u00f2 il nucleo della poi famosa Biblioteca Patriarcale ed ordin\u00f2 che ogni arcivescovo dovesse organizzare un seminario per il clero, egli stesso dando l'esempio. Un altro grande servizio reso da Filarete al suo paese fu la riorganizzazione dell'esercito con l'aiuto di ufficiali stranieri.\nLa sua morte nell'ottobre 1633 pose termine alla guerra Russo-polacca (1632-33), facendo venire meno il pi\u00f9 forte sostegno di un debole zar, che pure aveva sopportato con tutta la sua autorit\u00e0.\nDa sua moglie ebbe:"}
{"id": "1136857", "revid": "1154737", "url": "https://it.wikipedia.org/wiki?curid=1136857", "title": "Monte Maudit", "text": "Il Monte Maudit (pron. fr. : - alt. 4.468 ) \u00e8 una vetta situata nel Massiccio del Monte Bianco tra il monte Bianco ed il Mont Blanc du Tacul sulla linea di frontiera tra l'Italia e la Francia. Il toponimo francese \"Mont Maudit\" significa letteralmente \"Monte Maledetto\".\nCaratteristiche.\nIl versante nord francese del monte si presenta innevato. Da questo versante pi\u00f9 a valle prende forma il Ghiacciaio dei Bossons; il versante sud italiano si presenta roccioso e precipita sul Ghiacciaio della Brenva. Il colle del Monte Maudit a 4345\u00a0m si trova lungo la cresta che dalla vetta scende verso nord-ovest. Tale colle si trova inoltre lungo la via di accesso al monte Bianco detta dei tre monti. La vetta \u00e8 caratterizzata da un aguzzo pinnacolo roccioso.\nAscensioni.\nPrima ascensione.\nLa prima ascensione fu compiuta il 12 settembre 1878 da Henry Seymour Hoare e William Edward Davidson con le guide Johann Jaun e Johann von Bergen.\nVie alpinistiche.\nVia normale.\nLa via normale di ascesa si diparte dal Rifugio des Cosmiques (3613\u00a0m), il quale si trova non lontano dalla stazione della funivia dei Ghiacciai posta sull'Aiguille du Midi. Dal rifugio si risale il versante nord del Mont Blanc du Tacul; tralasciata la vetta del Tacul si arriva al colle del Monte Maudit. Si tratta allora di risalire il versante nord della montagna. La via di salita nel suo insieme \u00e8 classificata PD+.\nIncidenti.\nIl 12 luglio 2012, intorno alle 4:30 del mattino, un seracco si \u00e8 distaccato dalla parete nord provocando una valanga e quindi la morte di nove alpinisti. Gli alpinisti stavano salendo per la parete nord che costituisce la via normale al Monte Maudit e anche il passaggio per la via dei Trois Mont Blanc. Si tratta di tre alpinisti britannici, due tedeschi, due svizzeri e due spagnoli. Altri 14 alpinisti sono rimasti feriti."}
{"id": "1136858", "revid": "767487", "url": "https://it.wikipedia.org/wiki?curid=1136858", "title": "The Darwin Awards - Suicidi accidentali per menti poco evolute", "text": "The Darwin Awards - Suicidi accidentali per menti poco evolute (\"The Darwin Awards\") \u00e8 un film del 2006 scritto e diretto da Finn Taylor.\nIl titolo si riferisce all'omonimo premio sarcastico che ogni anno viene attribuito alla persona morta nel modo pi\u00f9 stupido e bizzarro.\nLa pellicola, presentata al Sundance Film Festival il 25 gennaio 2006, \u00e8 interpretata da Joseph Fiennes e Winona Ryder; rappresenta inoltre l'ultima interpretazione di Chris Penn prima della sua morte avvenuta il giorno prima della presentazione del film.\nTrama.\nSan Francisco. Michael Burrows \u00e8 un uomo che, fin da piccolo, ha sviluppato l'innata capacit\u00e0 di capire la personalit\u00e0 di un individuo dai pi\u00f9 piccoli particolari. Questa sua caratteristica l'ha portato a diventare un collaboratore della polizia, specializzato nel tracciare i profili dei potenziali criminali.\nNegli ultimi tempi il dipartimento di polizia, per questioni di pubbliche relazioni, ha deciso di affiancargli un giovane cineasta che, con il pretesto della realizzazione di un documentario per il suo progetto di laurea, lo riprende giorno e notte sia a casa sia al lavoro. Da questo momento in poi, ogni singolo frammento della vita di Michael viene filmato dall'aspirante regista, e tutte le sue avventure vengono raccontate attraverso l'occhio della telecamera del regista. Proprio durante questo periodo, Michael si imbatte casualmente in un pericoloso serial killer, riuscendo anche a catturarlo, ma il suo cronico problema con l'emofobia manda tutto all'aria (dopo la colluttazione, un rivolo di sangue che scende dal naso del serial killer basta a far svenire Michael alla sola vista); il regista non lo aiuta, impegnato com'\u00e8 soltanto a riprendere la scena, e cos\u00ec il killer pu\u00f2 fuggire indisturbato.\nDopo questa brutta figura, Michael viene sospeso temporaneamente dalla polizia, e si ritrova cos\u00ec a passare le sue giornate a casa, nell'apatia pi\u00f9 assoluta. Un giorno per\u00f2 decide di destarsi da questa situazione e di rimettersi in gioco. Single e solo, oltre al suo lavoro Michael ha soltanto un'altra grande passione: i Darwin Awards; molte volte, nel corso del giorno (e anche della notte) Michael passa il tempo davanti al computer a cercare, studiare e catalogare le notizie riferite alle morti pi\u00f9 incredibili e assurde del pianeta. Con il tempo, si \u00e8 convinto di essere riuscito a trovare una casistica certa per riconoscere quando una morte pu\u00f2 essere classificata nei Darwin Awards, e decide di andare a proporre questa sua teoria nell'unico posto dove potrebbero essere interessati a una cosa del genere: un'agenzia di assicurazioni. Michael \u00e8 infatti convinto che un'agenzia sia ben interessata a scoprire se la morte di un suo assicurato sia stata provocata in realt\u00e0 dalla sua imperizia e non dalla fatalit\u00e0, cosa che la esonererebbe cos\u00ec dal pagare la polizza. In realt\u00e0 lo scopo di Michael \u00e8 soprattutto quello di dimostrare la sua teoria.\nIncuriositi dalla proposta, l'agenzia propone a Michael un accordo: per quattro settimane dovr\u00e0 girare gli Stati Uniti d'America, andando a visitare tutti i loro clienti beneficiari di una polizza, e scoprire se davvero meritano il pagamento o se invece stanno solo tentando di frodare l'assicurazione; se la sua teoria far\u00e0 davvero risparmiare soldi all'agenzia, sar\u00e0 assunto. Durante questo insolito viaggio lungo il Paese, Michael viene affiancato da Siri Taylor, un'esperta assicuratrice dell'agenzia, carina ma alquanto insofferente verso alcuni suoi comportamenti, e soprattutto assolutamente scettica nei confronti della teoria delle \"morti da Darwin Awards\" sviluppata da Michael.\nQuesto viaggio porta Michel e Siri a confrontarsi con alcune situazioni al limite dell'assurdo, e con il tempo fa s\u00ec che i due, dopo le iniziali incomprensioni, si avvicinino sempre di pi\u00f9. Questo lungo periodo sar\u00e0 inoltre utile a Michael per riflettere sulla sua disavventura con il serial killer, portandolo a trovare un modo, con l'aiuto di Siri, per poterlo riacciuffare.\nCamei.\nIl film vede la partecipazione di numerosi attori, pi\u00f9 o meno famosi, in ruoli secondari e camei, oltre a personaggi anche insoliti al grande schermo: su tutti il gruppo musicale dei Metallica, che si esibisce con \"Sad but True\", e il poeta \"beat\" Lawrence Ferlinghetti. Nella pellicola, inoltre, fanno una breve apparizione anche Adam Savage e Jamie Hyneman, mentre si parla dell'auto a razzo: i due sono i conduttori del programma televisivo \"MythBusters\", in cui uno degli episodi \u00e8 appunto incentrato sul mito dell'auto a razzo (che il programma ha effettivamente riprodotto, in condizioni controllate)."}
{"id": "1136864", "revid": "84184", "url": "https://it.wikipedia.org/wiki?curid=1136864", "title": "Genetista", "text": ""}
{"id": "1136870", "revid": "2082240", "url": "https://it.wikipedia.org/wiki?curid=1136870", "title": "Massiccio del Sirino", "text": "Il massiccio del Sirino \u00e8 un massiccio montuoso della Basilicata che comprende alcune tra le maggiori cime dell'Appennino meridionale (Appennino lucano): \"Monte Papa\" (2005\u00a0m), \"Cima De Lorenzo\" (2004\u00a0m), \"Timpa Scazzariddo\" (1930\u00a0m) e \"Monte Sirino\" (1907\u00a0m), rappresentando l'estrema propaggine meridionale del Parco nazionale dell'Appennino Lucano Val d'Agri Lagonegrese.\nOrigine del nome.\nLa denominazione del massiccio prende il nome dalla vetta principale, che \u00e8 superata in altezza solamente dal monte Papa.Il nome \"Sirino\" deriva a sua volta dal nome antico del fiume che vi nasce, \"Siris\", l'attuale Sinni, la cui radice sanscrita \"sar\" significa \"scorrere, fluire\". Alla foce del fiume, collegata al mar Ionio nel tratto costiero tra Policoro e Rotondella, anticamente era situata la citt\u00e0 di \"Siris\". Quando, nel V secolo a.C., fu vinta e distrutta dai tarantini, gli abitanti furono spinti nell'entroterra in direzione dell'alta valle del fiume, costituendo quei popoli \"sirini\" menzionati da Plinio che diedero poi il nome alla montagna.\nDescrizione.\nDall'aspetto imponente, ma compatto, il gruppo montuoso \u00e8 situato a ridosso del mar Tirreno dominando il Golfo di Policastro, nella parte sud occidentale della regione Basilicata (comuni di Lagonegro e Lauria) a dominio delle valli solcate dai fiumi Noce, Sinni ed Agri.\nDalle sue vaste e spoglie praterie di vetta, lo sguardo spazia verso il golfo di Policastro, le guglie irte e selvose dei monti La Spina e Zaccana, l'imponente acrocoro del Pollino, il vasto ed immacolato bosco Magnano, i ripidi contrafforti del monte Alpi, il Raparo e le ampie e verdeggianti valli di Diano e dell'Agri.\nGeologia.\nCome la gran parte della vicina dorsale costituita dai monti Pierfaone, Volturino e Viggiano, anche l'origine di questo massiccio \u00e8 antichissima, ascrivibile ad un periodo anteriore alla sollevazione della stessa catena appenninica.\nImportanti resti di fossili appartenuti ad animali preistorici (mammouth, rinoceronti, orsi, grosse tigri, jene, rettili imponenti), cos\u00ec come le tracce umane nella grotta di Latronico, documentano dal punto di vista archeologico i segni di un'antichissima presenza umana ed animale.\nGlacialismo.\nA causa dell'influenza dovuta alla vicinanza del Tirreno, il gruppo \u00e8 investito da precipitazioni particolarmente abbondanti (tra le pi\u00f9 copiose dell'intero arco appenninico): da 2.000 a 2.500 mm in media all'anno, che d'inverno si trasformano in una spessa e candida coltre nevosa, la cui fusione, peraltro, \u00e8 piuttosto attardata.\nIdrografia.\nPer tale motivo tutto il territorio del Sirino \u00e8 ricchissimo d'acque: dalle sue pendici sgorgano molteplici sorgenti, che vanno ad alimentare numerosi corsi d\u2019acqua oltre che deliziosi laghetti. Il massiccio segna lo spartiacque appenninico tra i bacini dei fiumi Agri e Sinni ad est e dei fiumi Calore e Noce ad ovest\nIl \"Remmo\" o \"Laudemio\", posto ad un'altitudine di 1.525\u00a0m, \u00e8 il lago di origine glaciale pi\u00f9 meridionale d'Italia: esteso per poco pi\u00f9 di due ettari ed immerso in una fitta ed alta faggeta, il bacino si \u00e8 formato a seguito dello sbarramento costituito dalla morena frontale di un grande ghiacciaio, che nel Quaternario scendeva per circa quattro chilometri dal lato nord del monte Papa (2.005\u00a0m), sino ad arrivare in localit\u00e0 Petinachiana. \nAnche il \"lago\" (o stagno) \"Zapano\" \u00e8 di origine glaciale: la conca che lo delimita \u00e8 dovuta alla morena frontale di un secondo ghiacciaio che, incuneandosi nella valle del Cacciatore, scendeva dal lato nord occidentale del monte Sirino (1.907\u00a0m).\nInfine, un ghiacciaio pi\u00f9 piccolo occupava il vallone Niello, muovendosi dal versante meridionale del monte Papa.\nSituato alle pendici del massiccio, ad una quota di 788\u00a0m e con una superficie di circa cinque ettari (variabile a seconda delle precipitazioni), il lago Sirino \u00e8 un tipico lago di sbarramento che assume una forma irregolarmente ellittica. Le sue acque limpide sono alimentate da una piccola sorgente a monte, dalle piogge abbondanti e da piccoli affioramenti scaturenti dal versante sud occidentale della montagna.\nClima.\nIl clima in vetta \u00e8 rigorosamente appenninico, caratterizzato da inverni rigidi con nevicate abbondanti (che persistono fino a tarda primavera), ed estati fresche e ventose. D'inverno in prossimit\u00e0 della vetta si possono verificare temperature estremamente basse, con punte inferiori di \u221210 \u00b0C, mentre d'estate \u00e8 raro raggiungere i 20 \u00b0C e le giornate si presentano quasi sempre ventose. Le precipitazioni sono abbondanti tutto l'anno, con picchi superiori ai 2.000 mm. Queste condizioni climatiche hanno permesso un eccezionale sviluppo della flora, con enormi foreste e bacini naturali, come il Lago Sirino e il Laudemio.\nAmbiente.\nFlora e fauna.\nParticolarmente ricche si presentano la flora e la fauna. Al di sopra dei 900\u00a0m fitti boschi di faggio si alternano a quelli di ontano (con le caratteristiche foglie cuoriformi), carpino, pioppo ed abete bianco; al di sotto di tale quota \u00e8 l'habitat della quercia e del castagno.\nTra le specie animali \u00e8 segnalata la presenza del lupo appenninico e del capriolo; tra i volatili, quella del gufo reale, dell'aquila reale, del falco pellegrino e del nibbio, con le due specie, bruno e reale. Piuttosto comuni sono i colombacci, le ghiandaie, i picchi rossi maggiori e i picchi verdi, le cornacchie grigie e i corvi imperiali.\nTurismo.\nSul Sirino \u00e8 presente un attrezzato comprensorio sciistico dove si pu\u00f2 praticare sia lo sci alpino che lo sci di fondo. Il Comprensorio \u00e8 servito da una seggiovia e da cinque moderne sciovie. A causa della posizione geografica favorevole, dell'abbondanza di precipitazioni nevose e dell'altitudine cui sono poste, le piste rimangono spesso aperte sino a primavera inoltrata. Soprattutto le due cime maggiori, il Papa e il Sirino, sono spesso meta di alpinisti ed escursionisti. \nSul Sirino \u00e8 presente il Santuario della Madonna della Neve del Monte Sirino, molto venerata dai lagonegresi e dagli abitanti della Valle del Noce. \nCiclismo.\nIl Sirino \u00e8 stato pi\u00f9 volte arrivo di tappa del Giro d'Italia:"}
{"id": "1136871", "revid": "729019", "url": "https://it.wikipedia.org/wiki?curid=1136871", "title": "Shelly Martinez", "text": "\u00c8 conosciuta per aver lottato nella World Wrestling Entertainment con il nome Ariel e nella Total Nonstop Action Wrestling con il nome Salinas nel ruolo di valletta dei Latin American Xchange.\nMartinez \u00e8 entrata nel mondo del wrestling nel dicembre del 2000. Ha lottato principalmente nei circuiti indipendenti della california meridionale con il nome Desire, lottando in diverse compagnie tra cui la Revolution Pro Wrestling, l'Ultimate Pro Wrestling e l'Empire Wrestling Federation (EWF). Nell'aprile 2005 ha firmato un contratto con la WWE, dove \u00e8 stata mandata nella Ohio Valley Wrestling. Nel 2006, \u00e8 stata promossa nel roster della ECW dove ha adottato il personaggio di Ariel, lettrice di tarocchi e manager di Kevin Thorn. Nel 2007, \u00e8 stata rilasciata dalla WWE e successivamente ha firmato un contratto con la TNA. In TNA con il nome Salinas \u00e8 stata membro dei LAX, nel quale ha svolto il ruolo di manager ai membri del team Homicide e Hernandez. Dopo aver abbandonato la federazione nel settembre del 2008, ha lottato nel circuito indipendente fino al suo ritiro nel 2017.\nOltre al wrestling, Martinez \u00e8 conosciuta per aver intrapreso il lavoro di modella e attrice. Ha partecipato al reality show \"The Search for the Next Elvira\". Inoltre ha recitato in un softcore pornografico assieme a Jewel De'Nyle intitolato \"The Notorious Jewel De'Nyle &amp; Shelly Martinez\" e ha posato nuda in diverse occasioni.\nCarriera.\nPrimi anni.\nMartinez inizi\u00f2 a lavorare come modella al fine di perseguire la sua carriera nel wrestling. Lavor\u00f2 anche come attrice e dopo essere apparsa in qualche film indipendente sul wrestling, fu introdotta a un promoter e allenatore di wrestling. Si allen\u00f2 nella sua scuola per due anni e mezzo. Martinez lott\u00e0 per la prima volta nella California del sud con il nome Desire, apparendo in molte federazioni indipendenti come la Revolution Pro Wrestling, l'Empire Wrestling Federation (EFW). e l'Ultimate Pro Wrestling (UPW), nella quale interpret\u00f2 la sorella di Kyra. Mentre nell'UPW lott\u00f2 con il nome Halloween Barbie. Inoltre lott\u00f2 anche nella Women's Extreme Wrestlng, in cui interpret\u00f2 la cugina di Mercedes Martinez. Il 19 luglio 2002 Martinez, lottando con il nome di Desire, vinse insieme Threat il vacante EWF Tag Team Championship in una battle royal. Le due mantennero il titolo di coppia per 28 giorni, per poi perderlo il 16 agosto contro i PHAT (Eric Matlock e Devon Willis). Nel dicembre 2004, la Martinez si allen\u00f2 nel territorio di sviluppo della World Wrestling Entertainment (WWE), l'Ohio Valley Wrestling (OVW) per qualche settimana.\nWorld Wrestling Entertainment.\nOhio Valley Wrestling (2005\u20132007).\nNell'aprile 2005, Martinez firm\u00f2 un contratto con la WWE. Dal mese di luglio dello stesso anno venne mandata ad allenarsi nel territorio di sviluppo della WWE, la OVW, usando il nome \"Shelly\". Nel suo primo ruolo insieme a Beth Phoenix, fece da co-manager a Aaron Stevens. Come parte dell'alleanza con la Phoenix e Stevens, Shelly svilupp\u00f2 un personaggio erotico. Successivamente, inizi\u00f2 una rivalit\u00e0 con Alexis Laree, nella quale Shelly e Phoenix la attaccarono in molte occasioni. Nel suo primo match in OVW il 29 ottobre, Shelly sconfisse Laree. Shelly e Phoenix apparvero insieme il 27 gennaio 2006 a \"Heat\" come parte degli Heart Throbs (Romeo Rosselli e Antonio Thomas), danzando nel ring insieme al team prima di essere interrotte da Trevor Murdoch.\nNel febbraio 2006, Shelly svilupp\u00f2 un personaggio in cui era ossessionata da Paul Burchill, che a quel tempo interpretava il personaggio del pirata a \"SmackDown!\". Ci\u00f2 port\u00f2 a una rivalit\u00e0 con Beth Phoenix, quando Shelly la attacc\u00f2 mentre Phoenix stava cercando di fermare una rissa tra Shelly e Cherry durante il match tra Paul Burchill e Deuce Shade. Le due si affrontarono in diversi match, tra cui uno Street Fight match nelle registrazioni del 16 aprile. Nella puntata di \"Velocity\" del 6 maggio, Shelly apparve come manager di Paul Burchill nel suo match contro Road Warrior Animal. Dopo essere tornata in OVW, fu coinvolta nella rivalit\u00e0 in corso tra Seth Skyfire e Mike \"The Miz\" Mizanin e Roni Jonah. Poco prima del suo debutto in ECW a met\u00e0 anno, Martinez inizi\u00f2 a usare il nome \"Ariel\". Nel novembre dello stesso anno, fu sconfitta da Beth Phoeniz in un match valevole per l'OVW Women's Championship. La sua ultima apparizione in OVW fu il 25 gennaio 2007, dove in coppia con Jon Bolen sconfisse Stevens e Phoenix.\nECW (2006\u20132007).\nNella met\u00e0 del 2006, Martinez fu promossa nel roster della ECW come Ariel, una lettrice di tarocchi. Originariamente, Martinez doveva far parte di una stable di vampiri con Gangrel e Kevin Thorn; tuttavia, la stable non fece mai un'apparizione a causa del licenziamento di Gangrel. Durante le puntate della ECW, vennero mandate in onda delle vignette di Ariel e Kevin Thorn che annunciava il loro debutto, che avvenne il 25 luglio 2006, dove Thorn fece il suo debutto sul ring con Ariel come valletta.\nAriel continu\u00f2 ad apparire a bordo ring interferendo spesso nei match di Thorn. Thorn inizi\u00f2 una rivalit\u00e0 con Balls Mahoney, dove quest'ultimo assunse come manager Francine per contrastare le interferenze di Ariel. Ariel fece il suo debutto nel ring della ECW il 26 settembre contro Francine in un \"Extreme Catfight match\", che si concluse senza un vincitore a causa delle interferenze di Thorn e Mahoney. Le due coppie continuarono la loro rivalit\u00e0 fino alla prima met\u00e0 di ottobre fino al rilascio di Francine dalla WWE. Durante il match tra Thorn e CM Punk, Kelly Kelly interfer\u00ec nel tentativo di aiutare Punk, che alla fine riusc\u00ec a vincere l'incontro. A December to Dismember, Thorn e Ariel sconfissero Kelly Kelly e il fidanzato di quest'ultima, Mike Knox in un mixed tag team match, dopo che Knox aveva abbandonato Kelly. Nella puntata della \"ECW\" del 5 dicembre, Ariel venne sconfitta da Kelly Kelly.\nIl 6 febbraio 2007, Ariel e Thorn si unirono a Elijah Burke, Matt Striker e Marcus Cor Von formando il New Breed. Ariel inizi\u00f2 a accompagnare il New Breed nei loro match apparendo anche a WrestleMania 23. Successivamente Burke annunci\u00f2 un match tra Thorn e CM Punk, vinto da Thorn dopo che Punk aveva tradito il New Breed. Dopo il match, Thorn abbandon\u00f2 il New Breed. Qualche settimana pi\u00f9 tardi, il 18 maggio 2007 Martinez fu rilasciata dalla WWE. In un'intervista nel 2013, Martinez attribu\u00ec il suo rilascio a un diverbio avuto con Batista.\nTotal Nonstop Action Wrestling (2007\u20132008).\nA Bound for Glory nell'ottobre 2007, Martinez prese parte alla Knockout Gauntlet battle royal che avrebbe decretato la prima detentrice del TNA Knockouts Championship, vinta da Gail Kim. Poco dopo, un membro mascherato dei Latin American Xchange (LAX) inizi\u00f2 a interferire nei loro match aiutandoli a vincere e attaccando la manager dei The Rock 'n' Rave Infection, Christy Hemme. A Final Resolution, il misterioso membro mascherato si rivel\u00f2 essere Martinez dopo aver attaccato ancora una volta Hemme. Nella puntata di \"Impact!\" successiva all'evento, Homicide e Hernandez la ribattezzarono \"Salinas\". Salinas inizi\u00f2 ad accompagnare Homicide e Hernandez come manager.\nSalinas fece il suo debutto in competizione singola contro Awesome Kong, perdendo in poco tempo. In seguito inizi\u00f2 a combattere pi\u00f9 frequentemente, tra cui in intergender tag team match con Homicide e Hernandez. A Lockdown Salinas prese parte al primo Queen of the Cage match, vinto da Roxxi Laveaux. Dopo essere stata annunciata una Knockouts \"Makeover Battle Royal\" per Sacrifice in cui una Knockout avrebbe dovuta essere rasata, nella puntata di \"Impact!\" dell'8 maggio Salinas perse un match nel quale avrebbe ottenuto l'immunit\u00e0 dal essere rasata. A Sacrifice, la \"Makeover Battle Royal\" fu vinta da Gail Kim e Roxxi Laveaux venne rasata. Pi\u00f9 tardi nella stessa sera, Salinas e H\u00e9ctor Guerrero assistettero a bordo ring alla conquista del TNA World Tag Team Championship da parte dei LAX. Nella rivalit\u00e0 tra i LAX e i Beer Money, Inc., Salinas venne sconfitta per sottomissione dalla loro manager Jackie Moore il 19 giugno a \"Impact!\". Nella puntata di \"Impact!\" del 17 luglio prese parte, senza successo, a una gauntlet battle royal che avrebbe decretato la prima sfidante al TNA Women's Knockout Championship e qualche settimana pi\u00f9 tardi perse un handicap match contro Awesome Kong e le Beautiful People (Velvet Sky e Angelina Love). In seguito alla vittoria del TNA World Tag Team Championship da parte dei Beer Money, Inc., le due coppie iniziarono una rivalit\u00e0 e al pay-per-view di settembre No Surrender Salinas venne attaccata dalla loro manager Jackie Moore. La storyline venne messa in atto per togliere la Martinez dagli show televisivi, che decise di abbandonare la TNA per girare un thriller italiano.\nCircuito indipendente (2008\u20132017).\nMartinez lott\u00f2 con il suo vero nome nella Perros del Mail in messico. Successivamente, Martinez lott\u00f2 nelle filippine sia nella World Independent Ladies Division che nella World Wrestling Fan Xperience. Inoltre appar\u00ec nel ruolo di manager nella Dragon Gate USA.\nNel 2010, Martinez inizi\u00f2 ad apparire nella Championship Wrestling from Hollywood. Nel suo match di debutto sconfisse Lucky O'Shea. Nel 2013, form\u00f2 una breve alleanza con Todd Chandler, per poi allearsi con Ricky Mandel apparendo come sua fidanzata.\nIl 10 maggio 2014, la Martinez e JT Dunn presero parte al torneo WSU Queen and King of the Ring perdendo contro Candice LeRae e Joey Ryan. Nel 2016, Martinez apparve al pay-per-view della TNA One Night Only: Knockouts Knockdown 4, dove perse contro Rebel.\nMartinez annunci\u00f2 il suo ritiro dal wrestling nel maggio del 2017.\nCarriera cinematografica e televisiva.\nMartinez prese parte al film Pin-up \"American Pinups Vol. 2\". Collabor\u00f2 con Jewel De'Nyle in un video spanking e softcore intitolato \"The Notorious Jewel De'Nyle &amp; Shelly Martinez\". Nell'ottobre 2009, pos\u00f2 nuda per un contest chiamato \"THE 1 Contest\". Nel novembre 2012, apparve nella quarta stagione dello spin-off di Love Games: Bad Girls Need Love Too, Bad Girls Club.\nRecit\u00f2 in un film indipendente \"Dead Things\". Inoltre partecip\u00f2 al reality show \"The Search for the Next Elvira\", che debutt\u00f2 il 13 ottobre 2007 su Fox Reality Channel. Prese parte al video musicale dei M\u00f6tley Cr\u00fce \"Saints of Los Angeles\". Nel maggio 2011, Martinez, Raven e Cheerleader Melissa girarono il video musicale della canzone dei Smashing Pumpkins \"Owata\".\nNegli ultimi mesi del 2011, fu la corrispondente ufficiale degli eventi di Hollywood e presentatrice delle notizie di un sitoweb horror MoreHorror.com.\nVita privata.\nMartinez \u00e8 una sostenitrice dell'uso medico della cannabis e un'attivista dei diritti animali.\nTitoli e riconoscimenti.\nEmpire Wrestling Federation\nWrestling Observer Newsletter"}
{"id": "1136872", "revid": "8824334", "url": "https://it.wikipedia.org/wiki?curid=1136872", "title": "Capitan Jack Sparrow", "text": ""}
{"id": "1136873", "revid": "8824346", "url": "https://it.wikipedia.org/wiki?curid=1136873", "title": "Capitano Jack Sparrow", "text": ""}
{"id": "1136875", "revid": "599013", "url": "https://it.wikipedia.org/wiki?curid=1136875", "title": "David Silva", "text": "Con i club ha vinto due Coppa del Re (2007-2008, 2019\u20102020), due Coppe d'Inghilterra (2010-2011, 2018-2019), quattro campionati inglesi (2011-2012, 2013-2014, 2017-2018 e 2018-2019) tre Community Shield (2012, 2018 e 2019), cinque Coppe di Lega inglesi (2013-2014, 2015-2016, 2017-2018, 2018-2019, 2019-2020). Con la nazionale spagnola ha vinto il campionato d'Europa del 2008 e del 2012 e il campionato del mondo del 2010.\nCaratteristiche tecniche.\nSoprannominato \"El Chino\" per via delle origini giapponesi e \"Merlino\" per le sue giocate molto tecniche in campo, Silva \u00e8 tra gli esterni pi\u00f9 talentuosi del suo periodo. Ai tempi del Valencia, David Silva era spesso schierato come ala sinistra, pur sapendo giocare sapientemente anche da mezza punta; il suo ruolo madre resta comunque il trequartista, avendo un'ottima visione di gioco che gli consente spesso di fare assist decisivi, pre-assist e spesso anche di inserirsi e cercare la conclusione a rete. Riesce a gestire il gioco velocemente e con lucidit\u00e0, dettando il ritmo in modo intelligente. Ottimo dribblatore, rapido, bravo nelle verticalizzazioni, tra i migliori assist-man del panorama calcistico mondiale, \u00e8 definito, assieme al connazionale Xavi, il \"re del \"pre-assist\"\", ovvero quel giocatore \u00abin grado di fornire il passaggio al compagno che lo trasformer\u00e0 nell'assist vincente\u00bb.\nCarriera.\nClub.\nValencia e prestiti ad Eibar e Celta Vigo.\nCresciuto nelle giovanili del , esordisce tra i professionisti nella stagione 2004-2005 giocando nella Seconda Divisione spagnola con l', dove disputa 35 partite realizzando 5 gol. Nella stagione seguente, viene ceduto in prestito al , squadra di Primera Divisi\u00f3n, dove disputa 34 partite realizzando 4 gol. Nel 2006-2007 torna al Valencia, dove diviene titolare nonostante la giovane et\u00e0 (20 anni). In 2 stagioni, salta solamente 6 gare e realizza 14 gol. Dopo essere stato infortunato per 3 mesi all'inizio della stagione 2008-2009 per un infortunio alla caviglia sinistra, Silva ritorna a disposizione del tecnico Unai Emery verso met\u00e0 dicembre. La stagione 2009-2010 \u00e8 quella pi\u00f9 proficua in termini di gol per Silva, che in 36 partite tra Primera Divisi\u00f3n, Coppa e gare internazionali realizza 10 gol, contribuendo al terzo posto in campionato che vale al Valencia la qualificazione alla Champions League 2010-2011.\nManchester City.\nIl 30 giugno 2010 viene annunciato il suo passaggio al per \u20ac 30 milioni e con il quale firma un contratto quinquennale. Segna il suo primo gol con la squadra di Manchester il 16 settembre 2010 nella prima giornata di Europa League nella trasferta a Salisburgo terminata con una vittoria per 2-0, mentre la prima rete in Premier League arriva nella vittoria per 2-3 sul campo del il 16 ottobre.\nIl 12 agosto 2014 rinnova il suo contratto con il City per altre cinque stagioni. Il 14 dicembre 2016 segna una rete nella vittoria interna per 2-0 contro il Watford tagliando il traguardo delle 200 presenze in Premier League. Il 30 novembre 2017 rinnova ulteriormente il suo contratto con i \"Citizens\" fino al giugno 2020. Il 14 gennaio 2019 nella partita giocata in casa e vinta per 3-0 contro il , diventa il giocatore con il maggior numero di presenze in Premier League, nella storia del Manchester City.. Nell'estate 2019 dopo la partenza di Vincent Kompany, diventa il nuovo capitano dei \"Citizens\". Il 26 luglio 2020, David Silva, disputa la sua ultima partita con la maglia del City, nella partita vinta in casa per 5-0 contro il club gi\u00e0 retrocesso in Championship.\nReal Sociedad.\nIl 17 agosto 2020 la ufficializza l'ingaggio a parametro zero di David Silva, che sigla con i baschi un accordo biennale.\nNazionale.\nNel 2003 Silva fece parte (insieme all'ex compagno di nazionale maggiore, Cesc F\u00e0bregas) della selezione giovanile spagnola che partecip\u00f2 al campionato del mondo Under-17 disputato in Finlandia, in cui segna 3 gol. Nel 2005 pass\u00f2 alla nazionale Under-20, con cui realizz\u00f2 4 gol al campionato del mondo Under-20 disputato nei Paesi Bassi, dove ottenne il quarto posto nella classifica marcatori, insieme all'italiano Graziano Pell\u00e8.\nDebutta con la nazionale maggiore nell'amichevole casalinga persa 1-0 contro la Romania il 15 novembre 2006. Il 22 agosto 2007 realizza i suoi primi 2 gol con la Spagna, in una partita vinta per 3-2 contro la Grecia. Viene in seguito inserito nella lista dei 23 giocatori spagnoli scelti per Euro 2008. In semifinale, contro la Russia, Silva realizza il gol del definitivo 3-0 per la Spagna, che poi vincer\u00e0 il suo secondo titolo europeo battendo in finale la Germania. Viene convocato dal CT Vicente del Bosque anche per il campionato del mondo del 2010, poi vinto proprio dalla Spagna (Silva gioca la gara della prima fase persa contro la e subentra nei minuti finali della semifinale vinta contro i tedeschi).\nNel giugno del 2012 viene inserito dal CT del Bosque nella lista dei partecipanti ad Euro 2012 in Polonia e Ucraina. Va a segno nella seconda giornata del girone eliminatorio nel 4-0 ai danni dell'Irlanda, ripetendosi poi anche nella finale di Kiev, nell'incontro vinto 4-0 contro l'Italia. Dopo aver partecipato alla sfortunata spedizione spagnola per il campionato del mondo del 2014, in cui le \"Furie rosse\" vengono eliminate nella fase a gironi, Silva viene anche convocato per il campionato d'Europa del 2016 in Francia, competizione che si conclude con un'eliminazione agli ottavi di finale contro l'Italia. Il 21 maggio 2018 viene incluso dal commissario tecnico della Spagna Lopetegui nella lista dei convocati per il campionato del mondo del 2018, che per la nazionale spagnola si conclude agli ottavi di finale, nei quali viene sconfitta ai rigori dai padroni di casa della Russia.\nIl 13 agosto 2018 annuncia il proprio ritiro dalla nazionale.\nStatistiche.\nPresenze e reti nei club.\nTra club, nazionale maggiore e nazionali giovanili, Silva ha totalizzato globalmente 870 partite segnando 176 reti, alla media di 0,2 gol a partita.\n\"Statistiche aggiornate al 28 ottobre 2021.\""}
{"id": "1136876", "revid": "125166311", "url": "https://it.wikipedia.org/wiki?curid=1136876", "title": "Passo del Lagastrello", "text": "Il passo del Lagastrello (1.198\u00a0m) \u00e8 un valico dell'Appennino Tosco-Emiliano che separa la Toscana (Lunigiana) dall'Emilia-Romagna.\nIl passo si trova lungo la strada provinciale 74, nel comune di Comano, in provincia di Massa-Carrara. Collega la provincia di Massa-Carrara con la provincia di Reggio Emilia e la provincia di Parma ed \u00e8 compreso nel territorio del Parco nazionale dell'Appennino Tosco-Emiliano.\nSul passo si trova il Lago Paduli, un lago artificiale realizzato nei primi anni del 1900, da cui nasce il torrente Enza.\nStoria.\nPresso il passo sorgeva l'Ospedale dei Linari, noto anche come Abbazia di Linari sorto in epoca medievale (X secolo) e retto dall'Ordine dei Cavalieri d'Altopascio; ne resta qualche traccia nel versante toscano. Anticamente il valico era utilizzato per i commerci e i pellegrinaggi verso Roma e Lucca.\nLa montagna che sovrasta il passo si chiama monte Malpasso, forse dal latino \"Malus Passus\", ad indicare un accesso difficile al valico, attraversato in epoca romana dalla \"strada delle cento miglia\" (citata nel \"Itinerarium Antonini\"), che collegava Parma e Luni. Questa strada fu di grande importanza anche in epoca longobarda, essendo per decenni l'unica via sicura tra la pianura padana e la Toscana. Come citato in \"Le carte longobarde di Varsi\", la conquista da parte longobarda del settore appenninico si sarebbe effettuata in tempi diversi, con capovolgimenti di situazioni e fronti, ad eccezione del tratto parmense compreso tra l'Enza e Taro.\nPier Maria Giusteschi Conti, in \"L'Italia bizantina nella \"Descriptio orbis Romani\"\", cita il \"Kastron C\u00e0mpas\", castelliere bizantino che sbarrava la val Taro, mentre anche Bismantova era tenuta dai bizantini, anche se a fasi alterne conquistata dai longobardi. Di conseguenza il Lagastrello, o meglio il Malpasso, era l'unica strada che offriva una certa sicurezza per raggiungere la Toscana.\nUna prova pu\u00f2 essere la forte presenza di nomi di \"santi\" longobardi (citati da Guglielmo Capacchi nel libro \"Antichi nomi di luogo delle Valli dei Cavalieri e delle corti di Monchio\") sulla sponda parmense della valle dell'Enza, e dal ritrovamento di sepolture di probabile origine longobarda nei pressi del sito dell'antica chiesa di San Giorgio della frazione di Fontanafredda in val Parmossa, nel comune di Tizzano Val Parma.\nSolo alla fine del VI secolo, ad opera di Agilulfo, si ampliarono le conquiste longobarde anche nell'Appennino reggiano, mentre nel settore parmense si rendeva sicuro anche il Passo della Cisa, sicuramente pi\u00f9 agevole del Malpasso, verso i ducati toscani e centro meridionali."}
{"id": "1136877", "revid": "438678", "url": "https://it.wikipedia.org/wiki?curid=1136877", "title": "Virgin", "text": "Virgin (vergine in lingua inglese) pu\u00f2 riferirsi a:"}
{"id": "1136882", "revid": "111972604", "url": "https://it.wikipedia.org/wiki?curid=1136882", "title": "Nagamichi Kuroda", "text": ""}
{"id": "1136884", "revid": "113075616", "url": "https://it.wikipedia.org/wiki?curid=1136884", "title": "Silvano Contini", "text": "Professionista dal 1978 al 1990, vinse la Liegi-Bastogne-Liegi 1982, il Giro del Piemonte 1979 e fu terzo al Giro d'Italia 1982.\nCarriera.\nPassato professionista nel 1978 con la Bianchi-Faema di Giancarlo Ferretti, si mise in gran luce nel 1982. In tale stagione vinse la Liegi-Bastogne-Liegi, diciassette anni dopo il primo trionfo italiano ad opera di Carmine Preziosi, e si classific\u00f2 terzo al Giro d'Italia dopo aver lottato a lungo con Bernard Hinault e conseguito tre successi di tappa, vestendo la maglia rosa per un giorno. Il suo bottino nella \"Corsa rosa\" fu, in totale, di quattordici giorni in maglia rosa, e di cinque tappe vinte.\nFece sue inoltre molte classiche italiane \u2013 Giro del Piemonte, Giro del Lazio, Coppa Bernocchi, Coppa Placci, Coppa Sabatini, Trofeo Baracchi in coppia con Daniel Gisiger \u2013 e diverse brevi corse a tappe, fra cui Giro di Germania, Vuelta al Pa\u00eds Vasco e Giro di Puglia; nella fase finale delle carriera, conclusa nel 1990, ottenne per\u00f2 pochi risultati di rilievo. Si \u00e8 aggiudicato 22 corse su strada, 18 tappe e 8 classifiche per un totale di 48 successi.\nDopo il ritiro dalle corse, dirige la falegnameria Prandi e Contini fondata dal nonno nel 1945 a Sangiano (Varese)."}
{"id": "1136888", "revid": "1463849", "url": "https://it.wikipedia.org/wiki?curid=1136888", "title": "Monumenti di Milano", "text": "Lista dei monumenti di Milano, suddivisi per tipo e funzione."}
{"id": "1136889", "revid": "298055", "url": "https://it.wikipedia.org/wiki?curid=1136889", "title": "Cortometraggi di Lars von Trier", "text": ""}
{"id": "1136890", "revid": "83531", "url": "https://it.wikipedia.org/wiki?curid=1136890", "title": "Rosmarino (fiume)", "text": "Il fiume Rosmarino, anticamente denominato \"Ghida\", nasce nella contrada Scafi nel comune di Alcara Li Fusi, costeggia Alcara Li Fusi e Militello Rosmarino e dopo un percorso di circa 30 chilometri si getta nel Tirreno tra Sant'Agata di Militello e Torrenova.\nCaratteristiche.\nSi tratta di una delle tante fiumare che caratterizzano il paesaggio della Sicilia di nord-est (e di larghe parti della Calabria), caratterizzato da rilievi montuosi piuttosto alti come i Nebrodi che nell'area interessata dal Rosmarino superano i 1800 metri. La stretta vicinanza al mare limita molto il bacino idrografico e quindi anche la portata che ha carattere estremamente torrentizio, anche a causa delle caratteristiche climatiche dell'area che vedono le precipitazioni concentrate in pochi mesi invernali. Tuttavia il grande dislivello ha consentito alle acque di creare un ampio e profondo alveo, disseminato da grandi massi erratici e caratterizzato da fenomeni di erosione molto potenti a cui nulla possono le varie opere di imbrigliamento costruite in cemento armato negli scorsi anni.\nGli altri corsi d'acqua vicini, scorrono paralleli gli uni agli altri e presentano caratteristiche molto simili (Furiano, Zappulla ecc.) \nI suoi affluenti principali sono: i torrenti \"Cudir\u00ec\", \"Fiumetto\" e \"Fiere\" a sinistra e i torrenti \"Murazza\", \"Sant'Anania\", \"Stella\" e \"Niresa\" a destra.\nLe Cave.\nIl corso inferiore del Rosmarino \u00e8 interessato da molti anni da un'attivit\u00e0 estrattiva che negli ultimi anni si \u00e8 molto intensificata. Tre distinte grandi cave stanno scavando il versante destro (quello pi\u00f9 ripido, privo di infrastrutture e nuclei abitati), deturpando di fatto un paesaggio dai caratteri molti intensi ed un sistema ambientale da tutelare.\nCuriosit\u00e0.\nIl nome \"Rosmarino\" ha avuto origine dalle piante di rosmarino che, specie nel suo tratto inferiore, crescono copiose e spontanee sulle sue sponde."}
{"id": "1136892", "revid": "92723", "url": "https://it.wikipedia.org/wiki?curid=1136892", "title": "Ernesto Augusto I di Hannover", "text": "Figlio quintogenito di Giorgio III del Regno Unito, inizialmente venne avviato alla carriera militare in Hannover, ove trascorse gran parte della sua giovinezza, combattendo nelle file hannoveriane durante le guerre della Rivoluzione francese in Vallonia, dove sub\u00ec una grave ferita al volto, che spesso \u00e8 visibile in alcuni suoi ritratti. Nel 1799 venne creato duca di Cumberland e Teviotdale e conte di Armagh. Malgrado il matrimonio da lui contratto nel 1815 con la due volte vedova Federica di Meclemburgo-Strelitz avesse incontrato la disapprovazione della madre, la regina Carlotta, la relazione fu felice. \nIl figlio maggiore del re, Giorgio, principe di Galles (poi re Giorgio IV) aveva una sola figlia, la principessa Carlotta del Galles, destinata a succedergli sul trono, ma questa mor\u00ec nel 1817, il che diede a Ernesto qualche prospettiva di successione. Tuttavia suo fratello maggiore, Edoardo Augusto, ebbe la futura erede al trono, Vittoria, nel 1819, pochi giorni prima della nascita dell'unico figlio di Ernesto, Giorgio V.\nNella politica inglese, Ernesto si dimostr\u00f2 particolarmente attivo presso la Camera dei lord, mantenendo un registro estremamente conservatore. Osteggiato da pi\u00f9 parti, venne attaccato anche personalmente, asserendo che aveva ucciso il suo valletto e che aveva avuto un figlio da sua sorella, la principessa Sofia. Addirittura si giunse a dire che prima che la regina Vittoria ascendesse al trono, Ernesto aveva complottato per farla uccidere. Quando re Guglielmo IV mor\u00ec il 20 giugno 1837, a ogni modo, i pettegolezzi su Ernesto si placarono definitivamente ed egli pot\u00e9 ascendere al trono del Regno di Hannover. Ci\u00f2 poich\u00e9 nello stato tedesco vigeva la Legge salica che impediva alle donne di succedere al trono, a differenza di quanto accadeva in Inghilterra: la regina Vittoria fu quindi costretta a cedere l'Hannover a Ernesto pur di garantire il possedimento inglese in Europa. Durante i quattordici anni del suo regno, Ernesto condusse degnamente il suo dominio, anche se port\u00f2 a controversie il licenziamento dei Sette di Gottinga (tra cui i fratelli Grimm) per le loro posizioni formalmente contrarie alla sua politica.\nBiografia.\nI primi anni.\nErnesto Augusto, quinto figlio di Giorgio III e della regina Carlotta, nacque a Buckingham House, oggi parte di Buckingham Palace, il 5 giugno 1771. Dopo aver lasciato la propria balia, visse con i fratelli minori Adolfo (poi duca di Cambridge) e Augusto (poi duca di Sussex) e un tutore in una casa presso Kew Gardens, vicino alla residenza dei suoi genitori a Kew Palace All'et\u00e0 di quindici anni, assieme ai fratelli minori, venne inviato per compiere i propri studi all'Universit\u00e0 di Gottinga, situata all'epoca nei domini paterni dell'Hannover. Sebbene Giorgio III non abbia mai lasciato il Regno Unito per tutta la sua vita, si serv\u00ec di frequente di questi suoi figli per compiere frequenti visite in Germania. Secondo lo storico John Van der Kiste, questo venne fatto in particolar modo per limitare l'influenza del fratello maggiore di Ernesto, Giorgio, principe di Galles, che aveva uno stile di vita stravagante che poco si addiceva all'impostazione conferita alla corte inglese da Giorgio III. Il principe Ernesto diede prova di essere un ottimo studente, dopo aver studiato privatamente con un tutore per un anno, imparando cos\u00ec il tedesco e prendendo parte alle letture presso l'Universit\u00e0.\nNel 1790 Ernesto chiese al padre il permesso di entrare a far parte dell'Esercito prussiano (all'epoca il migliore in Europa) per meglio apprendere l'arte della guerra. Il permesso venne negato, ma nel gennaio del 1791 Ernesto e il principe Adolfo vennero inviati ad Hannover per ricevere un'adeguata formazione militare sotto la guida del feldmaresciallo Wilhelm von Freytag. Prima di lasciare Gottinga, Ernesto scrisse di proprio pugno una lettera formale per ringraziare l'universit\u00e0, premurandosi di scrivere a suo padre: \u00abSarei stato uno degli uomini pi\u00f9 ingrati se non avessi lasciato un mio pensiero a Gottinga e ai suoi professori.\u00bb\nErnesto apprese cos\u00ec l'arte della cavalleria e nuove tattiche militari sotto la guida del capitano von Linsingen dei Queen's Light Dragoons, dando prova di essere un eccellente cavallerizzo nonch\u00e9 ottimo tiratore. Dopo due mesi di allenamento, von Freytag si dimostr\u00f2 cos\u00ec impressionato dai progressi del principe da concedergli il titolo di capitano di cavalleria. Il padre aveva predisposto per lui una formazione essenzialmente nella fanteria ma, anch'egli impressionato dai risultato conseguiti dal giovane principe, gli permise di rimanere nell'arma della cavalleria.\nNel marzo 1792 Giorgio III nomin\u00f2 il principe Ernesto Augusto colonnello del reggimento 9th Hanoverian Light Dragoons. Il principe prest\u00f2 cos\u00ec servizio nei Paesi Bassi durante la guerra della prima coalizione, sotto il comando di suo fratello Federico, duca di York, poi comandante delle forze combinate inglesi, hannoveriane e austriache. Ernesto prese parte ad azioni belliche presso il villaggio vallone di Tournai nell'agosto del 1793, ricevendo in quell'occasione una tremenda sciabolata in volto, che gli lasci\u00f2 per sempre una cicatrice all'occhio sinistro, del quale perse definitivamente le funzioni l'anno successivo. Durante la battaglia di Tourcoing, nella Francia settentrionale, il 18 maggio 1794 il suo braccio sinistro venne ferito da una palla di cannone passatagli nelle vicinanze. Nel giugno di quell'anno venne inviato in Gran Bretagna convalescente, ritornandovi dopo l'ultima sua visita ai genitori nel 1786.\nErnesto riprese i suoi compiti all'inizio di novembre di quello stesso 1794, promosso ora al grado di maggiore generale. Egli era speranzoso che il suo nuovo grado gli avrebbe garantito il comando di un corpo d'armata o di una brigata, ma trov\u00f2 invece un campo di battaglia desolato, con le forze alleate in procinto di ritirarsi lentamente verso i Paesi Bassi per poi ripiegare in Germania. Nel febbraio del 1795 gli eserciti combinati raggiunsero l'Hannover. Ernesto rimase ad Hannover sino all'anno successivo, ricoprendo incarichi secondari. Fece richiesta nel contempo di fare ritorno in patria per tentare dei trattamenti per il suo occhio, ma fu solo nel 1796 che ottenne il permesso dal re di tornare in Gran Bretagna. A Londra il principe Ernesto consult\u00f2 il celebre ottico Jonathan Wathen-Waller, ma da quanto riferitoci dallo stesso Waller le condizioni dell'occhio del principe apparivano irrecuperabili e si rifiut\u00f2 pertanto di trattarlo ulteriormente per non aggravare la situazione. Ernesto a questo punto sperava di riprendere il suo servizio sul continente, persino gestendo personalmente una Yeomanry, ma sia il re che il duca di York si rifiutarono di accondiscendere alla sua richiesta, tanto pi\u00f9 che le forze dell'Hannover non apparivano pi\u00f9 coinvolte in alcun conflitto attivo. Inoltre von Freytag era seriamente malato, ed Ernesto non era per nulla felice di servire sotto il suo successore, il generale von Wallmoden-Gimborn.\nDuca di Cumberland (1799\u20131837).\nComandante militare.\nIl 23 aprile 1799, Giorgio III cre\u00f2 il principe Ernesto Augusto Duca di Cumberland e Teviotdale e Conte di Armagh. Oltre a questi onori, Ernesto venne nominato tenente generale delle forze inglesi e hannoveriane, rimanendo per\u00f2 in Inghilterra ad occupare il suo seggio alla Camera dei Lord e dedicandosi essenzialmente alla politica. Ernesto aveva delle visioni politiche estremamente Tory, e ben presto divenne il leader dell'estrema destra. Re Giorgio aveva per qualche tempo temuto che anche Ernesto, come molti dei suoi fratelli maggiori, avesse delle tendenze Whig, ma la sua posizione politica lo tranquillizz\u00f2 in questo senso e nel 1801 il re ed Ernesto condussero i negoziati che portarono alla formazione del governo Addington. Nel febbraio del 1802, re Giorgio garant\u00ec a suo figlio il titolo di colonnello del 27th Light Dragoons, incarico che offriva l'opzione di trasferirsi al comando del 15th Light Dragoons ove era presente una vacanza di incarico e tale posto occup\u00f2 il duca dal marzo del 1802. Anche se l'incarico era considerato una sinecura, Ernesto decise di intervenire personalmente nella conduzione del reggimento e nelle sue manovre.\nAll'inizio del 1803, il duca di York nomin\u00f2 Ernesto comandante del Distretto di Severn, incaricato della gestione delle forze militari attorno all'Estuario del Severn. Quando scoppi\u00f2 la guerra con la Francia dopo la Pace di Amiens, il duca pi\u00f9 anziano nomin\u00f2 Ernesto al pi\u00f9 importante Distretto del Sudest, comprendente contee come l'Hampshire, il Dorset e il Wiltshire. Anche se Ernesto avrebbe preferito il comando della King's German Legion, composto in gran parte da espatriati dell'Hannover occupato dai francesi, accett\u00f2 diligentemente l'incarico. Il duca di Cumberland increment\u00f2 le difese della costa sud orientale, specialmente attorno alla citt\u00e0 di Weymouth, dove suo padre era solito trascorre le estati.\nL'Act of Union del 1800 aveva concesso anche all'Irlanda una propria rappresentanza in parlamento, ma le leggi vigenti precludevano ai cattolici irlandesi di divenire rappresentanti del governo per via della loro religione. L'\"Emancipazione dei cattolici\" fu pertanto una delle maggiori riforme dell'inizio dell'Ottocento in Inghilterra. Il duca di Cumberland fu uno strenuo oppositore nel concedere i diritti politici ai cattolici, credendo che questa emancipazione fosse una violazione del giuramento fatto dal re al momento della sua incoronazione, ovvero di promuovere il solo anglicanesimo come religione di Stato, e tenne diversi discorsi alla Camera dei lord contro questo provvedimento. Le organizzazioni protestanti irlandesi supportarono in questo il duca; egli venne eletto cancelliere dell'Universit\u00e0 di Dublino nel 1805 e Gran Maestro della Loggia d'Orange due anni dopo\nIl duca ripetutamente cerc\u00f2 in questi anni un incarico nelle forze alleate per contrastare i francesi, ma venne inviato sul continente solo come osservatore. Nel 1807 chiese con forza che truppe inglesi venissero inviate al fianco dei prussiani e degli svedesi alla citt\u00e0 di Stralsund, assediata dai francesi. Il governo Greville si rifiut\u00f2 ad ogni modo di inviare queste forze. Poco dopo il governo cadde e il nuovo primo ministro, il duca di Portland, fu concorde con Ernesto nell'inviare 20.000 uomini. Ad ogni modo, il contingente arriv\u00f2 troppo tardi: i francesi avevano sconfitto Prussia e Svezia nella battaglia di Stralsund prima ancora che Ernesto e le sue forze potessero raggiungere la citt\u00e0.\nL'incidente di Sellis e la controversia Weymouth.\nNelle prime ore del mattino del 31 maggio 1810, Ernesto, secondo un suo personale resoconto scritto, venne colpito diverse volte alla testa mentre si trovava a letto a dormire: svegliandosi corse alla porta, ma venne nuovamente colpito nel buio a una gamba da una sciabolata. Sentendo chiamare aiuto, uno dei suoi valletti, Cornelius Neale, corse subito da lui. Neale diede l'allarme e ben presto tutta la servit\u00f9 si rese conto che all'appello mancava l'altro valletto di Ernesto, Joseph Sellis, e che la porta della sua stanza era chiusa a chiave. La serratura venne forzata, e Sellis venne scoperto con la gola tagliata da poco, una ferita apparentemente autoinflitta. Ernesto si riprese dalle ferite subite nel giro di un mese. Il riformatore sociale ed antimonarchico Francis Place riusc\u00ec ad essere inserito nella giuria dell'inchiesta, insistendo che il processo fosse posto a conoscenza della stampa e aperto al pubblico, ritenendo che fosse stato il duca a commettere un omicidio nei confronti del proprio valletto. Ad ogni modo la giuria sentenzi\u00f2 che per Sellis dovesse trattarsi di suicidio e il caso venne chiuso.\nGran parte del pubblico inglese accus\u00f2 Ernesto della morte di Sellis. Molti giornali whig, \"pamphleteers\" antirealisti e caricaturisti in genere, offrirono le pi\u00f9 variegate rappresentazioni della spiegazione della misteriosa morte di Sellis, nella quale il duca sembrava coinvolto sempre pi\u00f9. Iniziarono cos\u00ec a circolare storie che vedevano il duca innamorato del giovane Sellis e che di fronte all'ennesimo rifiuto di questi, il principe lo avrebbe ucciso, o ancora che il valletto avrebbe colto sul fatto il duca e la moglie di Sellis a letto insieme e che nella colluttazione scoppiata ne sarebbe uscito ucciso Sia Roger Fulford che John Van der Kiste, che si sono dedicati alle biografie dei figli di Giorgio III, sottolineano come il duca a differenza dei suoi fratelli non fosse un donnaiolo in pubblico e pertanto la morbosit\u00e0 del pubblico inglese avrebbe colto ogni occasione per trovargli i peggiori vizi in casa sua.\nAll'inizio del 1813, Ernesto venne coinvolto in uno scandalo politico durante un'elezione nella costituente di Weymouth dopo le elezioni generali dell'anno precedente. Il duca era stato indicato come uno dei possibili candidati a rappresentare Weymouth in parlamento. Poich\u00e9 era considerato improprio per un pari d'Inghilterra interferire nelle elezioni della Camera dei Comuni, vi fu una considerevole controversia, e il governo invi\u00f2 Ernesto in Europa come osservatore di una compagnia di truppe hannoveriane, coinvolte nelle guerre contro la Francia. Anche se non prese parte ad alcun combattimento, Ernesto fu presente alla Battaglia di Lipsia, una delle principali vittorie degli alleati.\nIl matrimonio.\nErnesto a met\u00e0 del 1813 incontr\u00f2 e si innamor\u00f2 della sua prima cugina, la duchessa Federica di Meclemburgo-Strelitz, moglie del principe Federico Guglielmo di Solms-Braunfels e gi\u00e0 vedova del principe Luigi di Prussia. I due, innamorati segretamente, si accordarono per sposarsi qualora Federica fosse stata libera nuovamente di sposarsi. Il suo matrimonio con Federico Guglielmo non era certo dei pi\u00f9 felici e i due erano gi\u00e0 sulla via del divorzio quando l'improvvisa morte del principe nel 1814 rimosse questa necessit\u00e0. Alcuni considerarono questa morte troppo conveniente e accusarono la principessa di aver avvelenato il marito.. La regina Carlotta si oppose al matrimonio: prima che la principessa sposasse Federico Guglielmo, ella era gi\u00e0 in relazione segreta con il duca di Cambridge, fratello maggiore di Ernesto, ma la relazione era stata poi interrotta per forza di cose.\nDopo il matrimonio tra Federica ed Ernesto, celebrato in Germania il 29 maggio 1815, la regina Carlotta si rifiut\u00f2 categoricamente di ricevere la nuora, n\u00e9 volle presenziare alla cerimonia solenne del matrimonio dei duchi di Cumberland a Kew, alla quale presenziarono invece i quattro fratelli maggiori di Ernesto. Il principe di Galles (ora principe reggente) trovava la presenza del duca di Cumberland in Inghilterra a dir poco imbarazzante, e gli offr\u00ec dei soldi e il governatorato dell'Hannover per lasciare al pi\u00f9 presto la corte inglese. Ernesto si rifiut\u00f2 e divise il proprio tempo con la moglie tra Kew e St. James's Palace per i successivi tre anni. La regina rimase ostinata nel suo rifiuto di ricevere Federica. Malgrado i problemi famigliari, i duchi di Cumberland ebbero una felice vita matrimoniale. Il governo di Lord Liverpool chiese al parlamento di incrementare lo stipendio mensile del duca a 6.000 sterline annue (corrispondenti circa a 376.000 sterline attuali) perch\u00e9 potesse coprire le spese del suo matrimonio.\nAl tempo del matrimonio del duca nel 1815, Ernesto era perlopi\u00f9 estraneo al mondo inglese. La principessa Carlotta del Galles, unica figlia del principe reggente, era anche l'unica nipote legittima del re. Dalla giovane principessa inglese ci si aspettava che avrebbe dato alla luce dei figli abili alla successione al trono britannico, specialmente dopo il suo matrimonio con il principe Leopoldo di Sassonia-Coburgo-Saalfeld nel 1816. Sia il principe reggente che il duca di York erano sposati ma si erano allontanati progressivamente dalle loro mogli, mentre gli altri due fratelli, il duca di Clarence e quello di Kent, erano ancora celibi. Il 6 novembre 1817, la principessa Carlotta mor\u00ec dopo aver dato alla luce un figlio nato morto. Re Giorgio rimase quindi con dodici figli e nessun nipote abile a succedergli al trono Gran parte dei duchi reali non ancora sposati, cercarono dunque di prendere moglie, nella speranza di dare al Regno il nuovo erede al trono\nIl duca di Cumberland, a questo punto, data la continua opposizione della madre e le scarse possibilit\u00e0 di emergere in Inghilterra, si ritir\u00f2 in Germania nel 1818, dove la vita era meno cara. La regina Carlotta mor\u00ec il 17 novembre 1818, ma i duchi di Cumberland rimasero in Germania, vivendo principalmente a Berlino, dove la duchessa aveva dei parenti. Nel 1817, la duchessa aveva dato alla luce una figlia nata morta; nel 1819 era riuscita invece a dare alla luce un maschio, Giorgio. Il duca si recava ora occasionalmente in Inghilterra, dove risiedeva presso il fratello maggiore, che nel 1820 era succeduto al trono paterno con il nome di Giorgio IV. Il quarto figlio di Giorgio III, Edoardo duca di Kent, mor\u00ec sei giorni prima di suo padre, ma lasci\u00f2 una figlia, Vittoria, destinata poi a divenire regina. Con la morte di Giorgio III, Ernesto divenne quarto in linea di successione al trono inglese, dopo il duca di York (che morir\u00e0 senza figli legittimi nel 1827), il duca di Clarence, e la principessa Vittoria.\nLa politica e l'impopolarit\u00e0.\nNel 1826 il parlamento vot\u00f2 per incrementare ulteriormente l'appannaggio annuo di Ernesto perch\u00e9 era lui a doversi occupare dell'educazione del principe Giorgio, proposta che trov\u00f2 l'opposizione di molti whig. La legge, che alla fine venne approvata dalla Camera dei Comuni con 97 voti su 120, imponeva per\u00f2 che il principe Giorgio vivesse in Inghilterra e qui si formasse culturalmente\nNel 1828 Ernesto risiedeva ormai stabilmente con il re al Castello di Windsor quando scoppiarono delle rivolte in Irlanda tra i cattolici. Il duca, ardente sostenitore della causa protestante in Irlanda, torn\u00f2 a Berlino nell'agosto di quell'anno, ritenendo che il governo, guidato dal duca di Wellington, avrebbe agito fermamente contro gli irlandesi.. Nel gennaio del 1829, il governo Wellington annunci\u00f2 invece che avrebbe introdotto una legge per l'emancipazione definitiva dei cattolici, allo scopo di riconciliarsi con gli irlandesi. Nonostante la richiesta di Wellington a rimanere fuori dall'Inghilterra, Ernesto torn\u00f2 a Londra, e fu uno dei capi che si opposero al Roman Catholic Relief Act 1829, influenzando re Giorgio IV contro l'approvazione della legge. Gi\u00e0 alcuni giorni dopo il suo arrivo, il re era gi\u00e0 sul piede di guerra e aveva dato ordine ai suoi ufficiali di votare contro la legge. Sentendo questa notizia, Wellington disse al re che egli era disposto a dare le proprie dimissioni da primo ministro anche se continu\u00f2 a garantirgli il suo pieno supporto. Il re inizialmente accett\u00f2 le dimissioni del duca di Wellington, ed Ernesto tent\u00f2 di mettere in piedi un governo unito contro l'emancipazione dei cattolici. Malgrado tutto un governo di questo genere avrebbe avuto un notevole appoggio alla Camera dei Lord ma ben poco a quella dei Comuni, ed Ernesto abbandon\u00f2 il suo progetto. Il re richiam\u00f2 dunque Wellington e la proposta di legge venne approvata.\nIl governo Wellington sperava che Ernesto avrebbe fatto ritorno in Germania, ma egli spost\u00f2 anche sua moglie e suo figlio in Gran Bretagna nel 1829. Il giornale \"The Times\" riport\u00f2 che la famiglia dei duchi di Cumberland avrebbe occupato la \"Devil's Tower\" del castello di Windsor, ma al contrario il duca riapr\u00ec la sua casa a Kew. Il duca aveva deciso all'ultimo questo cambiamento perch\u00e9 numerose erano le voci che volevano che un ufficiale d'esercito in servizio a Windsor, Thomas Garth, fosse figlio illegittimo suo e di sua sorella, la principessa Sofia.\nNel luglio del 1829 il duca fu nuovamente sui giornali per la notizia rivelatasi poi falsa dell'esser stato sbattuto fuori di casa da Lord Lyndhurst per aver tentato di abusare della di lui moglie Sarah. Nel febbraio del 1830 Lord Graves scrisse una nota alla moglie esprimendole piena fiducia nella sua innocenza, ma tagliandosi quindi la gola. Due giorni dopo la morte di lord Graves, il \"Times\" riport\u00f2 un articolo che collegava la morte di Lord Graves con l'omicidio-suicidio di Sellis anni prima. Il duca comment\u00f2 quest'ennesimo articolo ritenendo di essere stato \u00abaccusato di qualsiasi peccato contenuto nel decalogo\u00bb. Il biografo di Ernesto, Anthony Bird, ribad\u00ec nella sua opera l'assenza di prove della colpevolezza del duca o di un suo coinvolgimento nel fatto, anche se non vi sono dubbi che i pettegolezzi sul suo conto vennero cavalcati da politici di parte whig. Un altro biografo del duca, Geoffrey Willis, precis\u00f2 come non vi furono scandali a suo nome negli anni in cui Ernesto era in Germania e fu solo al suo annuncio di voler tornare in Gran Bretagna che contro di lui si era scatenata \u00abuna campagna di viziose accuse\u00bb.\nL'influenza a corte del duca termin\u00f2 con la morte di Giorgio IV nel giugno del 1830 e la successione al trono di suo fratello il duca di Clarence con il nome di Guglielmo IV. Wellington scrisse che \u00abgli effetti della morte del re [...] porranno fine alla carriera politica del duca di Cumberland ed al suo potere in tutto il paese\u00bb. Re Guglielmo aveva avuto due figlie legittime che per\u00f2 erano morte infanti ed Ernesto era ora l'erede presunto nell'Hannover, dal momento che l'erede presunta al trono inglese, Vittoria, era una femmina e come tale non poteva essere riconosciuta come sovrana nello stato tedesco ove vigeva ancora la legge salica. Guglielmo comprese ben presto che se il duca avesse continuato a mantenere una propria base di potere a Windsor, avrebbe continuato a soffrirne l'influenza. Ernesto venne quindi nominato Gold Stick come capo della Household Cavalry; Guglielmo schern\u00ec il duca pi\u00f9 volte, costringendolo addirittura a spostare i suoi cavalli quando la regina Adelaide di Sassonia-Meiningen decise di utilizzare le scuderie del duca di Cumberland per accogliervi i propri. Ernesto e Guglielmo, ad ogni modo, ebbero sempre rapporti amichevoli La casa di Ernesto a Kew era divenuta troppo piccola ormai per la famiglia e il re diede al duca ed alla duchessa una nuova residenza presso Kew Gardens Ernesto si oppose nel frattempo al Reform Act 1832, e fu uno dei pari che votarono contro anche quando ormai molti lord erano dalla parte dei Whig.\nErnesto fu soggetto a nuove illazioni nel 1832 quando una giovane donna lo accus\u00f2 di averla aggredita mentre si trovava a passeggiare presso Hammersmith, ma riusc\u00ec facilmente a scagionarsi da questa accusa. Ad ogni modo, i giornali continuarono a pubblicare articoli con riferimenti all'incidente, suggerendo la cattiva condotta di Ernesto. In quello stesso anno, un libello anonimo lo accusava ancora di aver costretto il suo servitore Neale a uccidere il valletto Sellis anni prima. Sempre nel 1832 un'altra tragedia colp\u00ec il duca di Cumberland, dal momento che il giovane principe Giorgio divenne cieco. Il principe gi\u00e0 era divenuto cieco di un occhio dalla nascita, ma all'et\u00e0 di tredici anni a causa di un incidente aveva perso anche la vista dall'altro. Ernesto aveva sperato che suo figlio potesse sposare la principessa Vittoria, mantenendo cos\u00ec uniti i troni di Hannover e Regno Unito, ma ci\u00f2 non avvenne proprio a causa di questo handicap.\nIl duca trascorse il resto del regno di Guglielmo IV nella Camera dei Lords, di cui era un assiduo frequentatore. L'editore James Grant scrisse sul suo giornale: \u00abEgli \u00e8 letteralmente - portiere a parte ovviamente - il primo uomo ad entrare ogni giorno nella Camera, e l'ultimo ad uscirne. E questo non \u00e8 detto per generalizzare, ma vi passa anche diverse notti.\u00bb Grant riporta inoltre come il duca non fosse conosciuto per le sue capacit\u00e0 oratorie (i suoi discorsi non duravano mai pi\u00f9 di cinque minuti) e la sua voce era difficile da comprendere, anche se \u00abi suoi modi erano spesso mesti e conciliatori\u00bb.\nControversie sorsero nel 1836 circa la Orange Lodge: queste logge massoniche con visioni spiccatamente anticattoliche si dicevano pronte a rivoltarsi per porre sul trono il duca di Cumberland dopo la morte di Guglielmo IV. La Camera dei Comuni vot\u00f2 una risoluzione per lo scioglimento delle logge di questo tipo e lo stesso duca rispose alle accuse dicendo \u00abIo verserei l'ultima goccia del mio sangue per mia nipote\u00bb. Questo incidente diplomatico con una loggia presieduta dal duca stesso, fece s\u00ec che alcuni ritenessero che fosse nelle intenzioni del duca uccidere la principessa Vittoria e ottenere cos\u00ec il trono per s\u00e9\nRe di Hannover (1837\u20131851).\nGli affari domestici.\nLa controversia costituzionale.\nIl 20 giugno 1837 re Guglielmo IV mor\u00ec e la principessa Vittoria sal\u00ec al trono del Regno Unito. Ernesto divenne re di Hannover come previsto dalla legge. Il 28 giugno 1837, re Ernesto fece ingresso solenne nei suoi domini, passando sotto un arco trionfale appositamente allestito. Per la prima volta dopo pi\u00f9 di un secolo, l'Hannover disponeva di un proprio sovrano residente in loco. Molti hannoveriani erano di idee liberali e avrebbero preferito indubbiamente un vicer\u00e9 popolare come il duca di Cambridge, ma entrambi i fratelli minori di Ernesto si erano rifiutati di portare la corona dello stato tedesco. Secondo Roger Fulford nel suo studio sui figli di Giorgio III \u00abnel 1837, re Ernesto era l'unico discendente maschio di Giorgio III in grado di continuare il legame tra Gran Bretagna e l'Hannover\u00bb.\nL'Hannover aveva ricevuto la sua prima costituzione, garantitagli dal principe reggente, nel 1819: questo documento fu qualcosa di pi\u00f9 che cambiare semplicemente denominazione allo stato che passava da elettorato a regno sulla base di quanto sancito dal Congresso di Vienna. Il duca di Cambridge, vicer\u00e9 per conto di re Guglielmo IV nell'Hannover, aveva proposto una totale riorganizzazione del governo. Lo stesso sovrano inglese aveva dato il proprio assenso a una nuova costituzione per l'Hannover nel 1833, ma non venne mai sentito il parere del duca di Cumberland a tal proposito\nPoco dopo il suo arrivo Ernesto decise di sciogliere il parlamento che era stato convocato appositamente per discutere sul ruolo da dare alla costituzione del 1833. Il 5 luglio egli proclam\u00f2 la sospensione della costituzione, adducendo il fatto che all'approvazione del documento egli non era stato interpellato e necessitava di tempo per decidere se approvarla o meno. Il 1\u00ba novembre 1837, il re eman\u00f2 una lettera patente con la quale accettava formalmente la costituzione, ma si riservava di rivedere tutte le leggi approvate sulla base di essa. Alla fine venne restaurata la versione costituzionale del 1819.\nNel portare avanti quanto espresso nelle patenti regie, il gabinetto di governo del sovrano dell'Hannover dovette disporre di tutte le personalit\u00e0 di massima competenza in materia, tra cui diversi professori dell'Universit\u00e0 di Gottinga che furono tenuti, di conseguenza, a prestare giuramento al nuovo re. Sette professori (tra cui i due fratelli Grimm) si rifiutarono di portare omaggio al nuovo sovrano e sobillarono gli altri a protestare contro il decreto del re. I sette in breve tempo persero le loro posizioni ed il re ne espulse tre dall'Hannover perch\u00e9 considerati i pi\u00f9 responsabili (tra questi vi era anche Jacob Grimm). Negli ultimi anni del suo regno, Ernesto Augusto invit\u00f2 i tre esuli a fare ritorno in patria\nIl re scrisse dell'accaduto a suo cognato, Federico Guglielmo III di Prussia, usando queste parole: \u00abSe ciascuno di questi sette gentiluomini avesse inviato a me una lettera ove si esponeva la loro opinione, non avrei mai dubitato della loro condotta. Ma chiamare la gente in pubblica adunata e pubblicare le loro opinioni ancor prima che il governo avesse ricevuto notizia delle loro idee contrarie, questo non posso permetterlo\u00bb Ernesto ricevette poco dopo una deputazione di cittadini di Gottinga i quali si complimentarono con lui per il pugno duro dimostrato. Ad ogni modo, questo atto venne fortemente criticato in Europa, e specialmente nel Regno Unito. Nella Camera dei Comuni, il deputato colonnello Thomas Perronet Thompson propose al parlamento che, nel caso in cui la regina Vittoria fosse morta senza eredi ed Ernesto fosse stato proclamato re d'Inghilterra, il parlamento lo avrebbe dichiarato immediatamente decaduto dal trono britannico per via delle sue azioni.\nUna protesta ancor pi\u00f9 significativa per l'abrogazione della costituzione concessa nel 1833 fu il numero di cittadini di diverse citt\u00e0 per nominare propri rappresentanti al governo. Ad ogni modo, dal 1840, il re era riuscito a radunare in tutto un sufficiente numero di deputati tale da formare un parlamento, che si riun\u00ec per due settimane nell'agosto di quell'anno, approvando una versione modificata della costituzione del 1819, concedendo nel contempo un appannaggio al re e inviando una nota di ringraziamento per l'opera svolta al sovrano.\nSviluppo nazionale e commercio; la crisi del 1848.\nNell'epoca in cui il re sal\u00ec al trono, la citt\u00e0 di Hannover era una cittadina densamente abitata ma non si era sviluppata adeguatamente come molte altre capitali tedesche. Dopo i primi anni di crisi nel suo regno, Ernesto cerc\u00f2 di riprendere salde le redini della gestione dello stato, importando innovazioni come l'illuminazione a gas nelle strade della citt\u00e0 di Hannover, rinforzando la sanit\u00e0 nazionale e dando impulso per sviluppare nuovi quartieri residenziali. In quegli anni egli stesso visse all'Altes Palais. L'interesse di Ernesto per lo sviluppo di un sistema ferroviario port\u00f2 l'Hannover a divenire uno dei principali snodi ferroviari dell'area tedesca, fatto di cui la nazione benefici\u00f2 moltissimo.. Ad ogni modo, quando l'architetto di corte Georg Ludwig Friedrich Laves nel 1837 propose la costruzione di un nuovo teatro dell'opera ad Hannover, il re inizialmente rifiut\u00f2, definendo la proposta \u00abquest'assurda idea di costruire un teatro di corte nel mezzo di questo prato verde\u00bb. Il re infine diede il proprio consenso al progetto nel 1844, e sorse cos\u00ec la Staatsoper Hannover che venne aperta ufficialmente nel 1852, l'anno prima della morte del re.\nOgni settimana il re era solito viaggiare con il suo segretario in una parte differente del suo regno, e chiunque poteva rivolgergli una petizione. Ernesto apr\u00ec le alte posizioni ministeriali a qualsiasi classe sociale. Sebbene il re, ancora duca di Cumberland, avesse combattuto contro l'emancipazione dei cattolici irlandesi, si dimostr\u00f2 molto pi\u00f9 accondiscendente verso i cattolici tedeschi ai quali permise di far parte del governo dell'Hannover e persino visit\u00f2 alcune delle loro chiese. Ernesto giustific\u00f2 questo suo atteggiamento ritenendo che non vi fossero ragioni storiche per privare i cattolici di diritti nell'Hannover, mentre ve ne erano nel Regno Unito. Egli continu\u00f2 ad opporsi invece all'ammissione degli ebrei al parlamento inglese, ma diede agli ebrei dell'Hannover i medesimi diritti degli altri cittadini.\nIl re diede il proprio personale supporto per costituire un'unione postale e all'uso di una moneta comune tra gli stati tedeschi, ma si oppose all'unione doganale proposta dalla Prussia e poi realizzata nello \"Zollverein\", temendo che questo avrebbe potuto portare a una predominanza prussiana e alla fine dell'indipendenza dell'Hannover. Il re, al contrario, support\u00f2 lo \"Steuerverein\", che l'Hannover e altri stati tedeschi orientali avevano formato nel 1834. Quando i trattati dello \"Steuerverein\" vennero rinnovati nel 1841, il Ducato di Brunswick usc\u00ec dall'organizzazione per aderire allo \"Zollverein\", indebolendo notevolmente la posizione dell'Hannover, in particolare per il fatto che il Brunswick aveva delle enclave nell'Hannover. Ernesto fu in grado di posticipare almeno per un certo periodo l'entrata di queste enclave nello \"Zollverein\", e quando inizi\u00f2 la guerra commerciale, fu in grado di tenere testa al Brunswick. Nel 1845, Brunswick, Hannover e Prussia siglarono un nuovo trattato commerciale. Nel 1850, Ernesto anche se riluttante permise all'Hannover di aderire allo \"Zollverein\".\nL'Hannover venne lievemente colpito dalle rivoluzioni del 1848; piccole manifestazioni vennero in breve tempo riportate all'ordine dalla cavalleria, senza spargimenti di sangue. Quando gli agitatori giunsero a Berlino sulla fine del maggio del 1848 e vi furono dimostrazioni fuori dal palazzo del re Ernesto, questi invi\u00f2 a trattare il primo ministro, il quale minacci\u00f2 che se le proteste fossero continuate, il sovrano avrebbe lasciato il paese con il principe ereditario, lasciando cos\u00ec lo stato in bal\u00eca dell'espansionismo prussiano. Ad ogni modo poco dopo il re concesse una nuova costituzione, maggiormente liberale rispetto al documento del 1819.\nRelazioni con il Regno Unito.\nSi suppone che Ernesto Augusto abbia chiesto il consiglio del duca di Wellington sul comportamento da tenere dopo l'ascesa della regina Vittoria nel Regno Unito, anche se ormai era noto che Ernesto avesse ben poche ingerenze nella politica inglese e che sarebbe stato meglio per lui ritirarsi in Germania a gestire il suo stato. I suoi rapporti con la societ\u00e0 londinese ad ogni modo rimasero tesi, soprattutto dopo il fatto che, a seguito della morte del re Guglielmo IV, Ernesto aveva sentito dre che Lord Lyndhurst, Lord Cottenham, Lord Cancelliere, avrebbero detto che egli si sarebbe rifiutato di firmare un'alleanza con la nuova regina inglese, dal momento che era ormai considerato a tutti gli effetti un sovrano straniero. Il re si present\u00f2 subito alla Camera dei Lords, prima di partire alla volta dell'Hannover e sottoscrisse un giuramento per sfatare ogni dubbio. Ernesto rimase erede presunto di sua nipote Vittoria sino alla nascita della prima figlia della regina Vittoria, anch'ella chiamata Vittoria, nel novembre del 1840. Il Lord Privy Seal, Lord Clarendon, scrisse a tal proposito: \"Ci\u00f2 di cui il paese ha bisogno \u00e8 di avere una nuova vita, sia essa con un maschio o una femmina, ma non con il re di Hannover\".\nGi\u00e0 poco tempo dopo il suo arrivo nell'Hannover, ad ogni modo, il re rimase coinvolto in una disputa con sua nipote. Vittoria, che aveva una pessima relazione con sua madre, la duchessa di Kent, desiderava ad ogni modo dare l'apparenza al pubblico di essersi con lei riappacificata e pertanto voleva darle una giusta residenza nei pressi del palazzo reale, ma sufficientemente distaccata da non doverle rendere conto dei propri affari. La regina alla fine si risolse a chiedere ad Ernesto di abbandonare i suoi appartamenti al St. James's Palace in favore della duchessa. Il re, desideroso di mantenere una delle sue migliori residenze a Londra per i suoi frequenti viaggi in Inghilterra e riluttante ancor pi\u00f9 a concedere dei favori a una donna che frequentemente aveva lottato contro suo fratello il re Guglielmo, rifiut\u00f2; Vittoria dovette allora affittare controvoglia una casa per sua madre. A quel tempo la giovane regina stava cercando di saldare i debiti di suo padre e sentiva questa spesa come non necessaria. Il suo malumore nei confronti del re dell'Hannover aument\u00f2 ulteriormente quando quest'ultimo si rifiut\u00f2, spingendo gli altri due suoi fratelli a fare come lui, nel dare precedenza a corte al fidanzato della regina, il principe Alberto di Sassonia-Coburgo-Gotha. Ernesto riteneva infatti che la posizione delle varie famiglie reali d'Europa fosse stato sufficientemente stabilito dal Congresso di Vienna e che il re dell'Hannover non avrebbe mai ceduto il passo a quello che era descritto come un'\"Altezza Reale sulla carta\". L'atto con cui Alberto venne naturalizzato inglese lasci\u00f2 la questione della precedenza irrisolta.\nIl problema si pose in maniera notevole quando, nel 1843, Ernesto fece la sua unica visita in Inghilterra come re di Hannover. L'accoglienza che gli fu riservata fu fredda ovunque, anche a palazzo. Al matrimonio della principessa Augusta di Cambridge, egli tent\u00f2 nuovamente di insistere sulla sua precedenza rispetto a quella del principe Alberto.\nErnesto ebbe da questionare con la nipote Vittoria anche relativamente ai gioielli della corona, dal momento che la monarca inglese riteneva che essi dovessero giustamente appartenere alla corona reale inglese, mentre il re dell'Hannover riteneva che gran parte di essi dovessero passare all'erede maschio, cio\u00e8 a lui. Vittoria riusc\u00ec ovviamente ad avere la meglio nella contesa e prese modo di vendicarsi verso lo zio indossando il pi\u00f9 possibile i gioielli della corona, costringendo il re a scrivere all'amico Lord Strangford \"La piccola regina, ho saputo, sta molto bene con indosso i \"miei\" diamanti.\" Il figlio ed erede del re, il principe Giorgio, riproporr\u00e0 poi da sovrano queste pretese nel 1858.\nIl re ad ogni modo accolse sempre favorevolmente i visitatori britannici nell'Hannover, e quando una dama inglese gli confid\u00f2 di essersi persa nella capitale di Hannover, il re disse argutamente che ci\u00f2 era impossibile, dal momento che \"l'intera nazione non \u00e8 pi\u00f9 larga di un pezzo da quattro penny\".\nGli ultimi anni, la morte e la memoria.\nNel 1851, il re si concesse altri viaggi in Germania. Egli accett\u00f2 l'invito della regina consorte prussiana a visitare il Castello di Charlottenburg, presso Berlino. Egli si rec\u00f2 in visita dapprima a Meclemburgo per prendere parte al battesimo del nipote del granduca sovrano, e poi a L\u00fcneburg per compiere un'ispezione nel suo vecchio reggimento. Nel giugno di quell'anno, Ernest celebr\u00f2 il suo ottantesimo compleanno come ospite presso Federico Guglielmo IV di Prussia. Sul finire dell'estate, si rec\u00f2 in visita a Gottingen, dove inaugur\u00f2 un nuovo ospedale.\nIl re continu\u00f2 ad ogni modo ad interessarsi agli affari inglesi, scrivendo cos\u00ec a lord Strangford circa la Grande Esibizione del 1851:\nLa follia e l'assurdit\u00e0 della regina mia nipote nel permettere a questa marmaglia di colpire ogni mente sensibile mi lascia attonito e anche i ministri che non insistano che ella si rechi a Osborne durante il periodo dell'Esibizione, come qualunque altro essere umano farebbe per evitare quell'occasione. L'idea [...] avrebbe scioccato ogni onesto gentiluomo inglese.\nIl re mor\u00ec il 18 novembre 1851 dopo una malattia di circa un mese. La sua morte venne onorata con rispetto e commozione nell'Hannover, ma con meno forza la notizia giunse in Inghilterra dove il \"Times\" evit\u00f2 la classica listatura a nero della prima pagina, ritenendo che \"ben poco si possa dire di positivo circa il Real defunto\". Il sovrano raggiunse cos\u00ec la tomba della moglie Federica che era morta nel 1841 nel loro mausoleo presso i giardini del castello di Herrenhausen.\nIn memoria di Ernesto Augusto venne eretta una grande statua equestre nella piazza che da lui ancora oggi prende il nome di fronte alla Stazione Centrale di Hannover, riportante l'iscrizione in tedesco \"Al padre della nazione dal suo fedele popolo\". Il luogo \u00e8 divenuto nel tempo un luogo di ritrovo popolare a tal punto che si \u00e8 diffuso in citt\u00e0 il detto \"unterm Schwanz\" ovvero \"sotto la coda\" (ad indicare il luogo di ritrovo, sotto la punta della coda del cavallo della statua del sovrano, appunto).\nMatrimonio e figli.\nErnesto Augusto spos\u00f2 il 29 agosto 1815 sua cugina Federica di Meclemburgo-Strelitz, figlia di Carlo II di Meclemburgo-Strelitz. Federica era vedova ed al terzo matrimonio. Da questa unione nacquero tre figli di cui solo uno raggiunse l'et\u00e0 adulta:"}
{"id": "1136902", "revid": "110157", "url": "https://it.wikipedia.org/wiki?curid=1136902", "title": "Hoppegarten", "text": "Hoppegarten \u00e8 un comune del Brandeburgo, in Germania.\nAppartiene al circondario (\"Landkreis\") del M\u00e4rkisch-Oderland (targa MOL).\nStoria.\nIl comune di Hoppegarten venne formato il 26 ottobre 2003 dall'unione dei 3 comuni di Dahlwitz-Hoppegarten, H\u00f6now e M\u00fcnchehofe, che ne divennero frazioni.\nGeografia antropica.\nIl comune di Hoppegarten \u00e8 suddiviso nelle frazioni (\"Ortsteil\") di Dahlwitz-Hoppegarten, H\u00f6now e M\u00fcnchehofe.\nInfrastrutture e trasporti.\nStrade.\nIl territorio comunale \u00e8 attraversato dalla strada federale B\u00a01/B\u00a05.\nFerrovie.\nLa linea S\u00a05 della \"S-Bahn\" di Berlino serve il comune con le stazioni di Hoppegarten e di Birkenstein.\nLa linea U\u00a05 della metropolitana di Berlino arriva a lambire la frazione di H\u00f6now con la stazione omonima, situata per\u00f2 ancora in territorio berlinese.\nDal 1898 al 1965 Hoppegarten \u00e8 stata collegata alla citt\u00e0 di Altlandsberg da una linea ferroviaria locale (la \"Altlandsberger Kleinbahn\")."}
{"id": "1136903", "revid": "729019", "url": "https://it.wikipedia.org/wiki?curid=1136903", "title": "Costanzo I Sforza", "text": "Biografia.\nCostanzo I Sforza era figlio di Alessandro Sforza e di Costanza da Varano, sua prima moglie. Succedette al padre (1473) nella signoria di Pesaro e la mantenne sino alla morte.\nFu un valoroso uomo d'armi e prese parte a molte guerre del suo tempo, il che non gli imped\u00ec di essere anche un mecenate e mite reggente della citt\u00e0, che a lui deve la costruzione della rocca.\nIl cronista ferrarese Bernardino Zambotti, in occasione dell'arrivo nel 1482 di Costanzo a Ferrara in aiuto al duca Ercole I d'Este nella guerra contro i veneziani, lo descrive \u00ab\"de etade de anni 35, bello de corpo, sano e animoso\"\u00bb.\nMor\u00ec il 19 luglio 1483, ufficialmente \"de flusso\", ma il popolo tenne per certo che fosse stato avvelenato per questioni politiche. Gli succedette nel dominio dei feudi il figlio naturale Giovanni Sforza.\nDiscendenza.\nCostanzo I Sforza si spos\u00f2 nel 1475 con Camilla \"Covella\" Marzano d'Aragona, figlia di Marino Marzano, principe di Rossano e 6\u00ba duca di Sessa, e di Eleonora d'Aragona, figlia naturale e legittimata del Re del Regno di Napoli Alfonso V d'Aragona, ma la coppia non ebbe figli.\nCostanzo ebbe per\u00f2 due figli naturali:"}
{"id": "1136907", "revid": "125743115", "url": "https://it.wikipedia.org/wiki?curid=1136907", "title": "Giovanni Sforza", "text": "Biografia.\nGiovanni era il figlio naturale di Costanzo I e nipote di Alessandro Sforza; egli, dopo la morte di parto nel 1490 della prima moglie, Maddalena Gonzaga, spos\u00f2 nel 1493 Lucrezia Borgia, che al momento delle nozze aveva solo 14 anni. Il loro matrimonio dur\u00f2 solo quattro anni, perch\u00e9 il padre della sposa e signore feudale di Giovanni, il papa Alessandro VI, mirava ad un matrimonio pi\u00f9 cospicuo per la propria famiglia, e perci\u00f2 fece annullare il vincolo, costringendo Giovanni a giurare che il matrimonio non era stato consumato.\nGiovanni venne quindi espulso da Pesaro da Cesare Borgia e vi pot\u00e9 rientrare solo dopo la morte del duca. Vittima della vendetta di Giovanni Sforza fu l'umanista Pandolfo Collenuccio: partigiano di Cesare Borgia, e rifugiatosi a Ferrara da Ercole I d'Este, venne attirato a Pesaro con la promessa che sarebbe stato risparmiato, invece fu imprigionato, torturato e infine giustiziato senza processo (1504).\nIntanto (1503) Giovanni Sforza aveva preso moglie per la terza volta con Ginevra Tiepolo, dalla quale ebbe un figlio, Giuseppe Maria (che prender\u00e0 il nome di Costanzo II), che fu signore di Pesaro in tenera et\u00e0, per due anni, sotto la tutela dello zio Galeazzo.\nQuesti, alla morte del ragazzo (1512), eredit\u00f2 la signoria, ma ne fu spodestato dal Papa Giulio II, e non avendo avuto figli, i diritti passarono alla linea ducale degli Sforza di Milano.\nLa sua figlia naturale, Isabella Sforza (1503-1561), moglie del fiorentino Cipriano del Nero, fu donna di lettere, autrice dei trattati \"Della vera tranquillit\u00e0 dell'animo\" e \"Dello stato femminile\".\nLa vita e il matrimonio con Lucrezia Borgia.\nIl 12 giugno 1493 si celebrarono in Roma le nozze fra Giovanni Sforza e Lucrezia Borgia, figlia di Rodrigo Borgia Papa Alessandro VI; furono nozze combinate generate dal desiderio del Papa di proteggere il Vaticano dall'imminente invasione francese per opera di Carlo VIII, con l'aiuto delle truppe della famiglia Sforza e ignorando l'alleanza di Ludovico Sforza con i francesi e dal desiderio del Cardinale Ascanio Maria Sforza Visconti di arricchire la famiglia Sforza attraverso la dote della protetta del Papa. Il matrimonio dur\u00f2 soli quattro anni, durante i quali Lucrezia rimase gran parte del tempo presso il padre pi\u00f9 che a Pesaro alla corte del marito. Poco dopo la celebrazione del matrimonio Giovanni venne inviato dal Papa a Pesaro e rivide Lucrezia solo nel novembre dello stesso anno dove finalmente, quelle che erano state sino ad allora delle nozze bianche per via dell'acerbit\u00e0 di una Lucrezia tredicenne e ancora bambina, divennero nozze ufficiali.\nNel settembre del 1494 Carlo VIII re di Francia invase l'Italia con l'intento di spodestare il re Alfonso II di Napoli dal trono. Mentre il Papa strinse il 14 luglio 1494 un'alleanza con il re napoletano per proteggere il Vaticano e la stessa Napoli dall'usurpatore, Giovanni Sforza si trovava a Urbino a spiare per conto del duca Ludovico il Moro Guidobaldo da Montefeltro e le forze aragonesi e facendosi figurare come sostenitore del Papa allo stesso tempo.\nCarlo VIII giunse a Napoli nel febbraio del 1495 trovando ben poca opposizione vista la voce di crudelt\u00e0 che pervase l'Italia in merito all'esercito francese e Giovanni Sforza fece il possibile perch\u00e9 le sue truppe non andassero a scontrarsi con quelle dell'invasore dimostrando una volta di pi\u00f9 la mancanza di coraggio e di forza. Si rifugi\u00f2 a Pesaro millantando al Papa una spedizione in Calabria e tenendo per s\u00e9 ogni stipendio concessogli dal Vaticano e dalla milizia milanese che nonostante fosse inizialmente alleata dei francesi faceva figurare al Papa tutt'altro.\nUna volta proclamatosi re di Napoli Carlo VIII not\u00f2 nuovi movimenti in Italia e avvert\u00ec il pericolo di una battaglia che fino ad allora non aveva intralciato il suo cammino, al nord infatti Ludovico il Moro deluso dalla mancata deposizione del Papa si stava alleando con Venezia e con la Spagna contro i francesi e in breve organizzarono le truppe per quella battaglia che l'Italia tutta desiderava da tempo.\nGiovanni Sforza continu\u00f2 nel frattempo a fare orecchie da mercante e a evitare il pi\u00f9 possibile il contatto bellico cosa che urt\u00f2 molto il Papa, che con il tempo divent\u00f2 cosciente dell'inutilit\u00e0 di quel genero che anzich\u00e9 difendere il trono papale si occupava degli affari suoi. Fu con tutta probabilit\u00e0 questo il motivo che spinse lo stesso Papa a sciogliere il matrimonio di sua figlia in favore di un genero pi\u00f9 importante qualche anno dopo. Nonostante il suo auto esilio nel maggio del 1495 Giovanni riusc\u00ec a farsi arruolare nelle truppe della lega costituita dai veneziani, dai milanesi e dagli spagnoli, ottenendo un cospicuo stipendio da parte della famiglia Sforza di Milano. Il Papa Alessandro VI non manc\u00f2 per\u00f2 di rimproverare il genero attraverso lettere inviate presso di lui a Pesaro dove in questo periodo viveva anche la figlia Lucrezia e pur di riaverla con s\u00e9 in Vaticano permise appunto l'ingresso di Giovanni nelle milizie milanesi sollecitando la partenza di Lucrezia verso Roma.\nNel marzo del 1496, dopo una lunga permanenza presso il Vaticano, Giovanni venne inviato dal Papa, con le truppe della Lega a Napoli per liberare il trono dai francesi e riconsegnarlo al figlio di Alfonso II di Napoli, Ferdinando II di Napoli. Lo Sforza non si sment\u00ec, il 20 maggio era a Benevento e si teneva ben lontano dai luoghi di combattimento; le truppe francesi caddero, ma non certo per opera sua e Giovanni dopo essersi recato a Napoli per i festeggiamenti prese la strada di Pesaro evitando accuratamente Roma dalla quale partirono lettere su lettere da parte del Papa; Giovanni non si spost\u00f2 da Pesaro e ignor\u00f2 ogni richiesta del Papa.\nDopo diversi mesi (dal maggio al dicembre del 1496) il papa non era ancora riuscito a far rientrare Giovanni Sforza in Vaticano fino a che il 5 gennaio 1497 gli ordin\u00f2 in maniera dura di presentarsi entro quindici giorni presso il Vaticano attraverso una missiva. Di malavoglia il Duca di Pesaro accett\u00f2 l'invito e giunto a Roma trov\u00f2 un ambiente pi\u00f9 sereno e meno rigido di quello che gli si era presentato in passato; nonostante tutto per\u00f2 pochi mesi dopo in tutta fretta scapp\u00f2 letteralmente da Roma: Lucrezia, la moglie, architettando una serie di testimonianze da parte della sua corte lo mise in guardia sulla volont\u00e0 del Borgia di eliminare in qualunque modo la sua pesante presenza. La famiglia Sforza tutta stava ormai perdendo forza in quel di Roma e risultava un impedimento per il Borgia che invece non desiderava altro che magnificenza e potere.\nLa mattina del venerd\u00ec santo il Signore di Pesaro si rec\u00f2 a salutare la moglie all'alba con banali scuse e in tutta fretta parti verso Pesaro. Non tard\u00f2 ad arrivare l'indignazione del Papa e per tutta Roma presero a girar voci riguardanti un tentato avvelenamento e altro ancora. Ci volle poco per placare gli animi e il papa Alessandro VI impugn\u00f2 l'unico argomento valido che lo potesse sciogliere dallo Sforza: la mancata consumazione del matrimonio in tre anni di vita coniugale della figlia con Giovanni.\nFece scrivere una dichiarazione da Lucrezia in cui ella dichiarava che mai ci fu congiunzione carnale con il marito in tre anni di matrimonio e questo secondo le regole dettate precedentemente da Gregorio IX permetteva lo scioglimento del matrimonio cosicch\u00e9 Lucrezia si potesse sposare convenientemente con qualcun altro. Dopo aver interpellato diverse volte il cugino Ludovico il Moro, che sul finire dell'estate del 1497 per evitare inimicizie con il Papa aveva minacciato di cessare la protezione sullo Stato di Pesaro, e Ascanio Sforza sul da farsi e aver ricevuto ripetutamente dinieghi da parte dei parenti, il 18 novembre 1497 Giovanni Sforza, nel palazzo comitale di Pesaro, controfirm\u00f2 la dichiarazione. Il 22 dicembre 1497 ci fu la promulgazione della sentenza di divorzio tra Lucrezia Borgia e il conte di Pesaro."}
{"id": "1136908", "revid": "78273", "url": "https://it.wikipedia.org/wiki?curid=1136908", "title": "Piazza I Vicer\u00e8 di Catania", "text": ""}
{"id": "1136910", "revid": "28592", "url": "https://it.wikipedia.org/wiki?curid=1136910", "title": "Rubli", "text": ""}
{"id": "1136911", "revid": "110157", "url": "https://it.wikipedia.org/wiki?curid=1136911", "title": "Eugendorf", "text": "Eugendorf \u00e8 un comune austriaco di 6 882 abitanti nel distretto di Salzburg-Umgebung, nel Salisburghese; ha lo status di comune mercato (\"Marktgemeinde\").\nGeografia fisica.\nIl comune, conosciuto anche come \"Tor zu Salzburg\" (\"Porta di Salisburgo\"), ha una superficie di 29 km\u00b2 ed \u00e8 compreso fra il lago Wallersee e la grande foresta del Salzkammergut. \u00c8 separato da Henndorf am Wallersee da un piccolo torrente, nella localit\u00e0 di Gersbach che d\u00e0 sul lago.\nStoria.\nLe prime informazioni su Eugendorf risalgono all'anno 736 e riguardano la localit\u00e0 '\"Urkunden Jupindorf\", successivamente \"Juvindorf\".\nGeografia antropica.\nSuddivisioni amministrative.\nIl territorio comunale \u00e8 ripartito in quattro comuni catastali (Eugendorf, Kirchberg, Neuhofen e Schwaighofen) e conta 10 localit\u00e0 (tra parentesi la popolazione al 1\u00ba gennaio 2015): Eugenbach (952), Eugendorf (2 144), Kalham (458), Kirchberg (201), Knutzing (156), Neuhofen (303), Pebering (454), Reitberg (1186), Schaming (334) e Schwaighofen (635).\nEconomia.\nEugendorf, in una posizione naturalisticamente favorevole, ha una ricettivit\u00e0 turistica principalmente legata a Salisburgo.\nInfrastrutture e trasporti.\nLa citt\u00e0 \u00e8 servita dallo svincolo autostradale di Eugendorf sulla A1 West Autobahn (Monaco di Baviera-Salisburgo-Linz-Vienna). \nDistante da Salisburgo circa 8 km, Eugendorf \u00e8 collegata con il capoluogo tramite la linea S2 (Salisburgo-Stra\u00dfwalchen) della S-Bahn di Salisburgo. Eugendorf contava su un'altra stazione ferroviaria (\"Eugendorf-Kalham\") situata sulla ferrovia a scartamento ridotto (760\u00a0mm) Salzkammergut-Lokalbahn, che congiungeva Salisburgo a Bad Ischl attraversando i laghi Mondsee e Wolfgangsee. Tale linea venne chiusa nel 1964.\nSport.\nIl comune \u00e8 dotato di svariate strutture sportive e piste ciclabili; \u00e8 conosciuto localmente per un suo percorso di golf di notevoli dimensioni."}
{"id": "1136917", "revid": "767487", "url": "https://it.wikipedia.org/wiki?curid=1136917", "title": "Mr. Tambourine Man (album)", "text": "Mr. Tambourine Man \u00e8 l'album di debutto del gruppo folk rock statunitense The Byrds, pubblicato dalla Columbia 21 giugno 1965.\nDall'album sono stati estratti due singoli: \"Mr. Tambourine Man\" (#1) e \"All I Really Want To Do\" (#40).\nFormazione.\nMusicisti aggiunti"}
{"id": "1136919", "revid": "158913", "url": "https://it.wikipedia.org/wiki?curid=1136919", "title": "A World Between", "text": ""}
{"id": "1136922", "revid": "322321", "url": "https://it.wikipedia.org/wiki?curid=1136922", "title": "Gabriele Sforza", "text": "Biografia.\nOrigini e carriera ecclesiastica.\nFiglio di Muzio Attendolo e della sua terza moglie, Maria Marziani dei duchi di Sessa, contessa di Celano, fu chiamato Carlo per volont\u00e0 della regina Giovanna II di Napoli (figlia di Carlo III di Durazzo). In giovent\u00f9, Carlo segu\u00ec la tradizione militare di famiglia, per poi abbandonarla in favore della carriera ecclesiastica. Si fece frate dell'Ordine degli Eremitani di Sant'Agostino professando i voti nel monastero di Lecceto (Siena) nell'anno 1443 nelle mani del beato Girolamo Bonsignori. Fu giudicato un uomo dotato di ottima cultura da parte dei vari storici: \"scientiae, et professionis Theologicae eruditissimus, divinique eloquii praeco celeberrimus\". Dopo anni trascorsi in convento (fino al 1449 risiedette a Lecceto, ove ricopriva la carica di maestro dei novizi, lo Sforza fu spostato poi nel monastero milanese di San Celso, ove risiedeva al momento della nomina ad arcivescovo), su pressione del fratellastro Francesco, ormai duca dal 1450, fu nominato arcivescovo (dopo la rinuncia di Timoteo Maffei) da parte di Niccol\u00f2 V il giorno 20 giugno 1454 e consacrato come tale il 28 luglio. Consacrante principale fu il vescovo di Pavia Giovanni Castiglione, affiancato dal vescovo di Parma Delfino della Pergola e dal vescovo di Novara Bartolomeo Visconti.\nArcivescovo di Milano (1454-1457).\nLa fondazione dell'Ospedale Maggiore.\nAppena asceso alla cattedra ambrosiana, Gabriele spinse il fratello duca alla costruzione dell'Ospedale Maggiore, progetto gi\u00e0 formulato dai suoi immediati predecessori. Mentre l'opera architettonica veniva realizzata, su commissione ducale, dal Filarete, l'arcivescovo riusciva ad ottenere dal papa Pio II una bolla (9 dicembre 1458) con cui le varie istituzioni ospedaliere fondate dai laici andavano a confluire in questa nuova istituzione ecclesiastica. Lo dot\u00f2 di buone rendite e dell'amministrazione di 18 membri dell'aristocrazia milanese.\nLe visite pastorali.\nSeguendo l'esempio del suo predecessore, a partire dal 1454 esegu\u00ec una serie visite pastorali nelle parrocchie dell'arcidiocesi di Milano, redigendo proprio quell'anno uno dei primi \"Stati diocesani\" (resoconti di visite pastorali). La prima risale all'11 novembre, quando si accert\u00f2 delle condizioni in cui versava lo stato del Duomo. Seguirono quelle del 15 novembre alla chiesa di San Giorgio al Palazzo e poi il 22 dello stesso mese a Santa Tecla. Impressionante la lista delle visite pastorali compiute nel 1455 in tutto il territorio della diocesi.\nGli ordini religiosi.\nCome gi\u00e0 ricordato nella biografia dell'arcivescovo Rampini, gli ordini femminili stavano attraversando una grave crisi morale. Anche l'arcivescovo Sforza dovette fronteggiare questo genere di problemi, intervenendo presso le religiose agostiniane del monastero detto \"De Vedano\": il problema consisteva nel fatto che alcune volevano mantenere la regola vigente delle agostiniane (esortate a continuare su questa strada dal Vicario Generale; successivamente poi furono inviate nel monastero di S. Agnese perch\u00e9 rinvigorissero la regola tra le consorelle di quest'ultimo) e altre che invece volevano seguire quella di S.Francesco (inviate nel monastero di S.Chiara).\nLa crociata contro i turchi.\nNel 1455 ascese al trono pontificio Callisto III, al secolo Alonso de Borja. Questi indisse una crociata contro i Turchi, per la riconquista di Costantinopoli caduta nel 1453 in mano ottomana. Pertanto, il pontefice ordin\u00f2 ai vescovi e arcivescovi cattolici di leggere le suddette le lettere papali pubblicamente. L'arcivescovo Sforza si prodig\u00f2 particolarmente nella lettura di queste il giorno 20 settembre 1455, davanti al fratello duca e all'intera popolazione di Milano. Bench\u00e9 poi la crociata cadde nel vuoto a causa delle controversie tra i principi europei, la popolazione milanese si attiv\u00f2 subito alla richiesta del Papa:\nDurante il proprio incarico pastorale, Gabriele provvide a confermare tutte le esenzioni e i privilegi di cui godeva la Veneranda fabbrica del Duomo di Milano, elargendo anche a favore di essa grandi donazioni.\nMorte.\nAlla sua morte, avvenuta il 12 settembre 1457 a Milano alla giovane et\u00e0 di 34 anni, venne sepolto nella chiesa cittadina di Santa Maria Incoronata (consacrata dallo stesso Gabriele) eretta dal fratello e che egli stesso aveva consacrato, presso il convento omonimo ove risiedeva negli ultimi momenti della sua vita. In questa chiesa ancora oggi si pu\u00f2 ammirare il suo monumento funebre, attribuito a Francesco Solari.\nLa controversia sulla santit\u00e0.\nI membri dell'ordine degli agostiniani gli affibbiarono, fin dal giorno dopo la sua morte, il titolo di \"Beato\". Filippo Sforza Cesarini, zio del duca Francesco, cerc\u00f2 di ottenere l'avvio per il processo di canonizzazione ma \"non potendosi riunire tutte le prove, e documenti necessari a verificare il culto ab immemorabili, la cosa rest\u00f2 in sospeso\". Difatti, il nome di Gabriele Sforza non compare nel Martirologio Romano.\nGenealogia episcopale.\nLa genealogia episcopale \u00e8:"}
{"id": "1136925", "revid": "126257", "url": "https://it.wikipedia.org/wiki?curid=1136925", "title": "Ferito (araldica)", "text": ""}
{"id": "1136927", "revid": "1863966", "url": "https://it.wikipedia.org/wiki?curid=1136927", "title": "Ippolita Maria Sforza", "text": "Biografia.\nL'infanzia.\nIppolita nacque il 18 aprile 1445 da Francesco Sforza, famosissimo condottiero e futuro duca di Milano, e da Bianca Maria Visconti, unica figlia del duca di Milano Filippo Maria Visconti. Fin da fanciulla dimostr\u00f2 precocit\u00e0 d'intelletto, amore per le lettere ed una certa passione per la caccia, favorita in questo dal padre che le donava spesso levrieri per le loro tenute di campagna. Francesco Sforza chiedeva talvolta alla giovanissima figlia di fare da intermediaria fra lui e la madre, affinch\u00e9 lo aiutasse a rientrare nelle grazie di Bianca Maria, le volte in cui egli e la moglie entravano in lite per qualche ragione. \nEbbe per maestri Guiniforte Barzizza, di Baldo Martorelli, umanista marchigiano erede della pedagogia umanista di Vittorino da Feltre, e Costantino Lascaris, che le impart\u00ec lo studio del greco e le dedic\u00f2 una \"Grammatica greca\".\nArienti cos\u00ec la descrive: \nIl matrimonio.\nIl 10 ottobre 1465 and\u00f2 in sposa al duca di Calabria Alfonso d'Aragona, figlio di re Ferrante di Napoli. Quest'ultimo invi\u00f2 il secondogenito Federico con seicento cavalli a Milano a sposare per procura Ippolita in nome del fratello e ad accompagnarla nella sua nuova dimora. \nLa sposa aveva gi\u00e0 lasciato Milano col corteo nuziale, quando il matrimonio rischi\u00f2 di saltare a causa della morte improvvisa del condottiero Jacopo Piccinino, genero di Francesco Sforza. Ferrante d'Aragona infatti l'aveva precedentemente attirato a Napoli con la falsa promessa di una condotta e poi per vendetta fatto incarcerare, in quanto il condottiero aveva combattuto contro di lui durante la prima rivolta baronale. Jacopo Piccinino mor\u00ec poco dopo l'arresto, a detta di Ferrante per essere precipitato dalla finestra a seguito di un fallito tentativo di fuga, ma secondo i pi\u00f9 fu strangolato in carcere per ordine del sovrano. Francesco Sforza si adir\u00f2 talmente tanto per la sua morte da bloccare il corteo di nozze della figlia, minacciando di disdire le nozze. La situazione alla fine si risolse e Ippolita, dopo essersi trattenuta per due mesi a Siena ed essere passata poi per Roma, raggiunse Napoli il 14 settembre, dove con grande magnificenza venne ricevuta da Alfonso suo marito e dal suocero Ferrante, il quale per celebrare il matrimonio allest\u00ec molte feste e spettacoli.\nNei primi tempi i rapporti col marito, pi\u00f9 giovane di lei di tre anni, dovettero essere buoni, se in quello stesso anno la quindicenne Eleonora d'Aragona, in procinto a sua volta di sposarsi col fratello minore d'Ippolita, Sforza Maria Sforza, desiderava \"pur qualcuna de le carezone [che] vede fare alcuna volta dal duca de Calabria alla duchessa\", e se Ippolita stessa scrive alla madre che lei e Alfonso dormivano insieme ogni notte e che spesso si divertivano fra cacce e sollazzi nelle residenze di campagna. In questi termini ella descrive ad esempio il marito in una delle tante lettere: \"el mio Ill.mo consorte [...] et con caccia di falconi et nebbii et con giugare al ballone et con leggere et interpretarme uno suo libro spagnuolo de regimento de stato et molte altre cose morale, me ha tenuto et tene in grandissimo piacere\". \nSe cos\u00ec era, dunque i rapporti fra i coniugi dovettero deteriorarsi in seguito col tempo, sia per i continui e sfacciati tradimenti di Alfonso, che avrebbe trovato una nuova e compiacente amante in Trogia Gazzella, sia per il pessimo carattere che lo contraddistingueva. In effetti gi\u00e0 poche settimane dopo le nozze si ha notizie delle prime gelosie di Ippolita nei confronti del coniuge: Alfonso \u00e8 descritto da dame e ambasciatori come un giovane molto bello, \"tanto grazioxo che non se poria dire\", ma \"tanto vivo ch'el non poria stare fermo meza hora\".\nAnche Alfonso tuttavia si mostr\u00f2 geloso della moglie: nell'estate del 1466 non volle che Ippolita giocasse pi\u00f9 con Giovanna da Correggio, moglie di Roberto Sanseverino, quando questa si recava a trovarla accompagnata dal proprio parente Gian Francesco. Forse il figlio o un altro omonimo.\nA partire dal dicembre 1466 alcune lettere sia degli ambasciatori sia della diretta interessata riportano un episodio di gelosia da parte di Ippolita, a quel tempo gravida del primogenito, la quale aveva incaricato un proprio servitore, certo Donato, di pedinare il marito dovunque andasse. Alfonso pertanto, accortosi d'essere seguito, aveva reagito con un gesto sconsiderato nei confronti di Donato che non ci \u00e8 dato sapere (l'ambasciatore Pietro Landriani parla di bastonate), ma che tuttavia deve essere stato assai grave se Ippolita se ne mostra addoloratissima, scrivendo alla madre: \"questa cosa de Donato che non me scordar\u00f2 mai [...] non una ferita al core, ma credo se apresse per mezzo tanto fu el dolore mio et ser\u00e0\".\nRe Ferrante minimizz\u00f2 l'accaduto coi parenti milanesi, dicendo che \"queste guerre del giorno hanno pace la sera\", ma la situazione non miglior\u00f2 neppure con l'annuncio della prima gravidanza della duchessa.\nLa reazione violenta di Alfonso non deve sorprendere: egli fu non a caso odiatissimo dal popolo napoletano per aver offeso i propri sudditi con \"crudelissimi insulti et iniurie\", per essersi reso colpevole dei crimini pi\u00f9 nefandi, quali \"violar virgine, prender per suo dilecto le donne d'altri\" e per praticare il \"vitio detestando et abominevole de la sodomia\", stava dunque solamente iniziando a manifestare alla consorte il proprio reale carattere. Nondimeno Ippolita come moglie gli rimase sempre e comunque fedele, difatti ella \"si distinse per l'alta fedelt\u00e0 verso il temibile marito e per l'inaudita pudicizia\", e, in ogni caso, ancora nel 1487 risulta che Alfonso avesse con lei un forte legame, \"dormendo continuamente con Madama duchessa di Calabria\", tanto da stupire i medici, che non riuscivano a capire come potesse mantenersi in salute, pur essendo continuamente in attivit\u00e0 e riposandosi pochissimo. \nRe Ferrante si mostr\u00f2 dal canto proprio soddisfattissimo della nuora per la sua bellezza, intelligenza e costumanza, a tal punto che gli ambasciatori sforzeschi scrivevano che \"la Maest\u00e0 del re non have altro piacere, n\u00e9 altro paradiso non pare che trove, se non quando la vede danzare et anche cantare\". Dalle lettere alla madre traspare a tal proposito un certo disagio per le dimostrazioni d'affetto forse eccessive del suocero, ma \u00e8 da considerare che Ippolita si trovava a Napoli ancora da poco tempo e che il carattere assai spontaneo di re Ferrante poteva essere facilmente frainteso. \nElla strinse ottimi rapporti d'amicizia anche col cognato Federico, come lei amante delle lettere e uomo dall'animo assai sensibile, che spessissimo l'andava a trovare in Castel Capuano o nella villa detta della Duchesca trattenendosi in sua compagnia. \nPer tutta la vita Ippolita si trov\u00f2 a svolgere il ruolo di pacificatrice tra Milano e Napoli e tra Napoli e Firenze, in quanto i rapporti tra le varie potenze erano tesi e Ferrante fu in parte responsabile della famosa congiura dei Pazzi. Nel 1480 difatti quando Lorenzo de' Medici si rec\u00f2, non senza qualche timore, a Napoli per cercare di mediare una pace con Ferrante, non lasci\u00f2 Firenze prima d'essere stato rassicurato da Ippolita sul fatto che Ferrante non l'avrebbe incarcerato e ucciso cos\u00ec com'era solito fare con gli ospiti.Gi\u00e0 nel 1468 del resto Ippolita era tornata alla corte di Milano per tentare di pacificare il fratello Galeazzo Maria, divenuto duca dopo la morte del padre, con la loro madre Bianca Maria e parimenti col suocero Ferrante. Tuttavia la visita si rivel\u00f2 assai breve, in quanto Ippolita, all'epoca nel pieno della propria bellezza di donna, fu costretta a tornare rapidamente a Napoli per sfuggire, pare, alle lusinghe del fratello, il quale mostrava nei suoi confronti sentimenti assai ambigui.\nCome madre fu assai affezionata ai propri figli, e lo dimostra la tenera lettera che scrisse alla propria madre per annunciarle la nascita del primogenito Ferrandino, nella quale si augura che il figlioletto, crescendo, le dimostri il medesimo affetto ch'ella dimostrava tuttora alla propria genitrice. Oltre che i tre figli avuti da Alfonso, Ippolita crebbe come propri anche i due nipotini, Beatrice e Ferrante d'Este, figli della cognata Eleonora d'Aragona, la quale li aveva lasciati ancora bambini presso la corte di Napoli per volont\u00e0 del padre Ferrante. \nLa morte.\nMor\u00ec improvvisamente il 19 agosto 1488 in Castel Capuano, poco prima delle nozze della figlia Isabella, a detta dell'Arienti a causa di un \"apostema nel capo\". \nLa sua morte fu profetata da frate Francesco detto d'Aragona, che si trovava nella citt\u00e0 di Firenze: da l\u00ec il frate scrisse alla duchessa, la quale gli raccomandava di pregare per l'anima della madre, d'avere avuto una visione nella quale la defunta Bianca Maria Visconti gli riferiva di aver supplicato Dio di far entrare la figlia con s\u00e9 in paradiso, aggiungendo che ormai il pane era cotto e che l'Onnipotente era impaziente di gustarne al proprio convito. Due o tre giorni dopo aver ricevuto la lettera, Ippolita s'inferm\u00f2 gravemente e sedici giorni dopo mor\u00ec, nonostante tutte le processioni e le reliquie - quali il sangue di San Gennaro, il crocefisso cui parl\u00f2 San Tommaso d'Aquino e la testa di San Luca Evangelista - portate al suo capezzale. \nI suoi familiari le furono sempre accanto, compresi il re e la regina, e cos\u00ec anche il primogenito Ferrandino il quale, inizialmente molto lontano da casa, non appena ricevuta notizia della malattia della madre subito torn\u00f2 per confortarla, essendo da quest'ultima massimamente amato. Il secondogenito Pietro era invece malato in letto e in punto di morte, e per questo motivo gli fu tenuta segreta la dipartita della madre, per non cagionargli un dispiacere che avrebbe potuto ucciderlo.\nFurono fatte grandissime esequie e la defunta, vestita di broccato bianco, con un cerchio d'oro sulla testa e gioielli e anelli alle dita, fu sepolta nella chiesa dell'Annunziata di Napoli.\nIl fervore religioso.\nIppolita mor\u00ec in odore di santit\u00e0 per via della condotta profondamente religiosa che aveva tenuto in vita: ogni giorno ascoltava tre messe, a volte anche quattro o cinque, in ogni caso non meno di due. Cos\u00ec recitava quotidianamente il rosario e leggeva un libro di preghiere grande quanto un salterio e uno grande quanto un vesperale, stando inginocchiata dinanzi l'immagine della Vergine. Recitava anche sette salmi penitenziali e preghiere in suffragio dei genitori e dei parenti defunti, conservando tale abitudine per pi\u00f9 di vent'anni. \nTutte le vigilie dell'Immacolata recitava mille avemaria per onorare la Vergine, cui rivolgeva sempre il proprio pensiero, e molto spesso piangeva pensando alle sue sofferenze. Ogni sabato recitava tre volte il rosario con gran devozione, essendo stata ella stessa a portare questa litania dalla Lombardia a Napoli , e tutte le vigilie dell'Immacolata lo recitava invece sei volte. Il venerd\u00ec mattina era solita entrare nella cappella prima della messa e, rimasta da sola, ne chiudeva la porta, quindi pregava prostrata sul pavimento con le braccia in croce per ricordare la passione di Cristo, dicendo cento paternostri e cento avemarie. Dopodich\u00e9 apriva le porte e faceva entrare i cappellani che dovevano celebrare la messa. Tutti i giorni voleva anche ascoltare le preghiere del vespro. \nIl suo animo non era comunque soddisfatto da tante preghiere, cosicch\u00e9 faceva anche pregare altre persone: quando la casa d'Aragona si trovava in stato di grave calamit\u00e0, nella sua casa si pregava ininterrottamente: le sue donne stavano pronte a due a due, in rigoroso ordine, ginocchioni davanti al crocefisso, dandosi poi il cambio, continuando spesso cos\u00ec giorno e notte. Le candele dinanzi le immagini di Cristo e della Vergine dovevano rimanere per sua volont\u00e0 sempre accese fino a che non avesse ottenuto la grazia richiesta.\nMentre il marito rischiava la vita a Otranto, combattendo per la liberazione della citt\u00e0 dai turchi, Ippolita trascorreva le notti inginocchiata in preghiera di fronte all'altare; una volta vi stette ben nove ore consecutive, altre volte sei o sette, a seconda del bisogno che avvertiva in quel momento, e le ginocchia le si piagavano fino all'osso. Quando i suoi cari erano ammalati, ella, oltre ad infinite preghiere, indiceva anche processioni e pellegrinaggi, ottenendone sempre la grazia. Una volta il suo primogenito Ferrandino fu ridotto in fin di vita, senza pi\u00f9 speranza di guarigione, cosicch\u00e9 Ippolita, seguita da una moltitudine di fanciulli nudi, fino a mille, e da numerosissime verginelle oranti, pi\u00f9 giorni percorse le strade di Napoli scalza per invitare il popolo a pregare per suo figlio, quindi - sempre scalza - si rec\u00f2 fino a Sorrento attraverso un'impervia montagna, percorrendo pi\u00f9 di trenta miglia, e finalmente ottenne che Ferrandino fosse risanato. Dopo questa impresa ebbe bisogno che i suoi piedi fossero medicati per pi\u00f9 giorni a causa delle piaghe causate dal lungo cammino. \nAppena fosse stato esaudito un voto, subito voleva adempiere alle proprie promesse: digiunava, sfamava i poveri, oppure indiceva messe, poi ripeteva l'impegno in suffragio delle anime dei genitori.\nQuesti fatti ci sono tutti raccontati da fra' Bernardino da Rende, che spesso celebrava per lei le messe, mentre Giovanni Sabadino degli Arienti racconta addirittura di eventi miracolosi: accadde un giorno che il figlio Ferrandino, all'epoca pressappoco ventenne, \"per grandeza et prestantia de animo, travagliando uno gagliardo cavallo, quello li cade addosso, per modo che fu levato credendosi fusse morto\". Il giovane principe rimase allora in coma per tredici giorni, fino a quando la madre Ippolita, piangendo e invocando devotamente l'aiuto della Vergine con infinite preghiere, ottenne che \"li smarriti, o forsi perduti spiriti retornarono ne lo exanimato corpo del figliuolo\".\nIn simili modi aveva anche ottenuto le guarigioni degli altri due figli, Isabella e Pietro, anch'essi ridotti in gravi condizioni, nonch\u00e9 del marito Alfonso e del suocero Ferrante.\nQuanto alle elemosina, ogni giorno dava a pi\u00f9 di trenta poveri carne, pane e vino, e le aumentava ad altri diciannove alla vigilia dell'Immacolata e in tutte le festivit\u00e0 della sua Protettrice. Una volta al mese visitava tutti i prigionieri per consolarli e soleva mandare per piet\u00e0 i medici di corte ai poveri ammalati. Faceva numerose elargizioni ai monasteri e forniva la dote alle fanciulle povere che si vergognavano di elemosinare. Tutti questi benefici ella voleva fossero fatti il pi\u00f9 possibile segretamente, affinch\u00e9 la lode in questa vita non le togliesse quella dell'altra, nondimeno vennero resi noti alla sua morte dalle persone che le furono vicine. Non voleva mai essere ringraziata per quanto faceva, n\u00e9 sopportava di essere lodata.\nAveva una devozione particolare per gli ordini osservanti, ragion per cui portava cinta attorno alla camicia la corda di frate minore. Digiunava durante i quattro tempi canonici e le loro vigilie, e con grande sacrificio anche per l'intera Quaresima, nonch\u00e9 puntualmente ogni sabato. Ogni sera ungeva la fronte dei figli con dell'olio santo, disegnando il segno della croce, e li benediceva con amore prima di mandarli a letto, quindi ripeteva la medesima operazione al mattino. \nAnche nel corso della malattia che la condusse alla tomba, Ippolita non si turb\u00f2 n\u00e9 si sconvolse, ma rimase perseverante nella propria virt\u00f9. Nel suo ultimo giorno di vita, sentendo di stare per morire, chiese di poter ascoltare una messa degli angeli, per andare con essi accompagnata. I suoi parenti si stranirono per questa richiesta, poich\u00e9 la duchessa non era solita domandare tale messa, e le chiesero se non desiderasse piuttosto una messa della Nunciata, ma Ippolita rimase ferma nel proprio proposito iniziale. Tutto ci\u00f2 accadde di marted\u00ec, che \u00e8 il giorno proprio degli angeli e che inoltre in quell'anno ricorreva con la festivit\u00e0 della Nunziata, cui la duchessa era profondamente devota.\nDiscendenza.\nDal matrimonio con Alfonso nacquero tre figli:\nNella cultura di massa.\nLetteratura.\nLe \u00e8 dedicato il \"Trattato della laudanda vita e della profetata morte di Ippolita Sforza d'Aragona\" di Bernardino da Rende.\nTelevisione.\nIn entrambe le serie televisive il personaggio di Ippolita appare totalmente stravolto, in quanto ella non nutr\u00ec mai nei confronti di Lorenzo de' Medici, col quale intratteneva uno scambio epistolare, altro che una sincera amicizia, la quale non fu mai amore; n\u00e9 perci\u00f2 Ippolita, da donna famosa per la propria singolare pudicizia, gli si sarebbe mai concessa tradendo cos\u00ec il marito, n\u00e9 tantomeno re Ferrante, innamoratissimo della nuora, l'avrebbe mai sfruttata spingendola a prostituirsi al Medici. In nessuna fonte storica n\u00e9 antica n\u00e9 moderna si accenn\u00f2 mai alla possibilit\u00e0 di una relazione fra i due: essa \u00e8 pertanto una mera invenzione televisiva."}
{"id": "1136963", "revid": "767487", "url": "https://it.wikipedia.org/wiki?curid=1136963", "title": "Krush Groove", "text": "Krush Groove \u00e8 un film del 1985 prodotto dalla Warner Bros., scritto da Ralph Farquhar e diretto da Michael Schultz. Il film \u00e8 basato sui primi giorni della Def Jam Recordings e l'inizio di carriera del futuro produttore discografico statunitense Russell Simmons, nel film Russell Walker, interpretato da Blair Underwood.\nIn questo film compaiono anche LL Cool J, i Beastie Boys, New Edition e i Fat Boys.\nTrama.\nRussell Walker ha ingaggiato tutte le pi\u00f9 grandi star hip hop del momento, inclusi i Run DMC, Dr. Jekyll &amp; Mr. Hyde e Kurtis Blow. Rick Rubin \u00e8 il produttore dei loro dischi. Quando i Run DMC ottengono un enorme successo con un loro album, Russell non trova i soldi per stamparli, e li chiede in prestito ad un pappone. Contemporaneamente, Russell e il fratello Run competono per la conquista della cantante R&amp;B Sheila E.\nColonna sonora.\nLa colonna sonora di \"Krush Groove\" fu distribuita dalla Warner Bros. Records nel 1985 ed \u00e8 composta dalle canzoni presenti nel film.\nClassifiche.\nL'album raggiunse la posizione #79 nella classifica Pop e la #14 in quella R&amp;B negli Stati Uniti."}
{"id": "1136967", "revid": "767487", "url": "https://it.wikipedia.org/wiki?curid=1136967", "title": "Turn! Turn! Turn! (album)", "text": "Turn! Turn! Turn! \u00e8 il secondo album del gruppo folk rock statunitense The Byrds, fu pubblicato dalla casa discografica Columbia Records nel dicembre del 1965.\nDall'album sono stati estratti 3 singoli: \"Turn! Turn! Turn!\" (#1), \"It Won't Be Wrong\" (#63), \"Set You Free This Time\" (#79)."}
{"id": "1136969", "revid": "729019", "url": "https://it.wikipedia.org/wiki?curid=1136969", "title": "Dingo Scout Car", "text": "La Dingo Scout Car era un veicolo corazzato leggero prodotto in Australia durante la seconda guerra mondiale.\nStoria.\nAllo scoppio del secondo conflitto mondiale le forze armate australiane disponevano di un numero limitato di veicoli corazzati. Scarse erano anche le possibilit\u00e0 di sopperire a questa situazione importando mezzi corazzati dalla Gran Bretagna. Fu quindi necessario progettare e produrre nella stessa Australia questa tipologia di mezzi.\nLa Dingo Scout Car venne realizzata utilizzando come base il telaio dell'autocarro commerciale Ford 30-cwt, che venne modificato riducendo la sua lunghezza a 2,74 m (110 in) dagli originali 3,41 m (134.5\u00a0in). Venne adottato anche il sistema di trasmissione integrale prodotto dalla Marmon-Herrington. In questo modo il mezzo diventava a tutti gli effetti un veicolo 4x4. Il motore utilizzato per la Dingo era il Ford V 8 sia nella versione da 85 che in quella da 95 hp (63,3 - 70,8 kW).\nSul telaio veniva montato uno scafo corazzato prodotto dalla Victorian Railways e costituito da piastre ABP-3 (Australian Bullet Proof plate type 3). L'armamento era costituito da una mitragliatrice Bren da 7,7 mm mentre l'impianto radio era del tipo Mk. 19.\nLa produzione cominci\u00f2 agli inizi del 1942. Il peso del veicolo per\u00f2 ne rendeva difficile il movimento in fuoristrada. Fu necessario anche modificare l'assale anteriore per migliorare l'impiego su terreni difficili. Verso la fine dello stesso anno venne proposta una versione pi\u00f9 \"leggera\" della Dingo. Lo spessore della corazza era stato ridotto a 10\u00a0mm su tutto il veicolo ed era stato eliminato il tetto dello scafo. Questa versione per\u00f2 non venne mai prodotta in quanto, nel frattempo, era divenuto nuovamente possibile importare veicoli corazzati da altri paesi.\nAlla fine la produzione ammont\u00f2 ad un totale di 245 esemplari che vennero tutti ritirati nel 1945. Attualmente esemplari della Dingo sono conservati presso il museo del \"Royal Australian Armoured Corps\" di Puckpunyal, Victoria, e al \"Melbourne Tank Museum\" di Nerre Warren. Alcuni esemplari di questa autoblindo sono stati acquistati da collezionisti privati."}
{"id": "1136979", "revid": "536103", "url": "https://it.wikipedia.org/wiki?curid=1136979", "title": "William Ascroft", "text": "Nell'agosto del 1883 not\u00f2 che i tramonti nella sua cittadina alla periferia di Londra erano mutati presentando delle colorazioni rosse e gialle molto pi\u00f9 forti e intense.Probabilmente la motivazione di tale cambiamento poteva essere spiegata grazie ad un fenomeno che si stava verificando migliaia e migliaia di chilometri da Londra: l'eruzione del vulcano Krakatoa tra Giava e Sumatra.\nEssendo un artista, l'illustratore inizi\u00f2 a disegnare in piccoli quadretti lo spettacolo che si mostrava alla vista senza sapere che quello che stava realizzando sarebbe diventata una prova degli effetti dell'eruzione del vulcano indonesiano sulle condizioni meteorologiche, in un periodo in cui la fotografia era ancora in bianco e nero.\nOggi, il suo lavoro prodotto in circa 500 illustrazioni realizzate nell'arco di circa quattro anni, sono conservate a Londra e vengono studiate dai meteorologi per studiare gli effetti climatologici della catastrofe che caus\u00f2 la morte di circa 36.000 persone.\nCuriosit\u00e0.\nNel 2004 alcuni ricercatori supposero che il cielo, di colore giallo e rosso sangue, del famoso quadro di Edvard Munch \"L'urlo\", realizzato nel 1893, sia in realt\u00e0 una riproduzione accurata del cielo norvegese dopo l'eruzione in questione."}
{"id": "1136980", "revid": "36426", "url": "https://it.wikipedia.org/wiki?curid=1136980", "title": "Materno di Milano", "text": "\u00c8 venerato come santo dalla Chiesa cattolica che lo ricorda nel martirologio romano alla data del 18 luglio con queste parole: \"\u00abA Milano, san Materno, vescovo, che, restituita la libert\u00e0 alla Chiesa, trasl\u00f2 con tutti gli onori i corpi dei martiri N\u00e1bore e Felice da Lodi nella sua citt\u00e0.\u00bb\"\nNote biografiche.\nNon esiste documentazione storica coeva sul vescovo milanese Materno. In base ai dati che riguardano il suo predecessore (San Mirocle) ed il suo successore (San Protaso) si pu\u00f2 collocare il suo episcopato in un'epoca imprecisata dopo il 314 e prima del 342.\nLa pi\u00f9 antica testimonianza su Materno \u00e8 un mosaico della chiesa di San Vittore in ciel d'oro, presso la basilica di Sant'Ambrogio, datato alla fine del V secolo, dove il santo, rappresentato con la barba e vestito con una dalmatica, \u00e8 raffigurato tra i santi Nabore e Felice\nSecondo la \"Passio S. Victoris Mauri martyris Mediolanensis\", un vescovo milanese di nome Materno, identificato con il nostro vescovo, fece trasferire le reliquie del martire Vittore, morto l'8 maggio 303, cos\u00ec come quelle dei santi Nabore e Felice, dopo il loro martirio subito a Lodi. Questa informazione \u00e8 probabilmente all'origine del motivo per cui Materno, in alcune fonti, viene menzionato prima di Mirocle nella cronotassi dei vescovi milanesi.\nSecondo un antico \"Catalogus archiepiscoporum Mediolanensium\", Materno, che succedette a san Mirocle e il cui episcopato dur\u00f2 12 anni, mor\u00ec e fu sepolto il 18 luglio \"ad Sanctum Naborem\". Il \"Liber Notitiae Sanctorum Mediolani\" (XIV secolo) pone il giorno della sua memoria il 19 luglio. Un Itinerario Milanese del VII/VIII secolo colloca invece la sua tomba tra San Celso e Sant'Eustorgio, indizio forse di una successiva traslazione delle sue reliquie.\nLe sue reliquie furono oggetto di ricognizione privata da parte di san Carlo Borromeo nel 1571.\nNell'ipogeo della chiesa di sant'Eufemia a Erba (CO) \u00e8 visibile questa iscrizione, che sembra riguardare il santo vescovo:\n\"]emoriam ve[...]randi mat[...]i episco[\"\n\"]aconi lici[...]fori calime[...]ili[\"\n\"e val[...]e matris or[...]ndi qvi\"\n\"pa[...]idei ali[...]vando repe[...]a\"\n\"digniss[...]miroclo[...]vcessit\"\n\"]v[...]mbrosio e[...]copo ver[...]tati[\"\n\"]pidem[...]tam posvi[\".\nToponimi.\nMilano gli ha dedicato una piazza, davanti alla chiesa di Santa Maria Bianca della Misericordia a Casoretto, un tempo chiesa monastica fuori dalla citt\u00e0, posta in una frazione del comune di Lambrate e poi raggiunta dall'espansione urbana dell'inizio del Novecento.\nA San Materno \u00e8 intitolata anche la parrocchia di Figino, antico borgo agricolo oggi frazione di Milano al confine nordoccidentale della citt\u00e0.\nA Desio sorge invece la basilica minore dei Santi Siro e Materno.\nLa frazione San Materno nel comune di Mola di Bari \u00e8 cos\u00ec chiamata a partire dal primo Settecento, dopo che l'arciprete Giuseppe Zuccarino fece edificare sulla sua propriet\u00e0 una cappella tuttora esistente intitolata al santo, cui era devoto per motivi ignoti.\nA San Materno (cui \u00e8 stata aggiunta successivamente Santa Lucia) \u00e8 dedicata la ex chiesa conventuale (oggi parrocchia) del Convento dei Cappuccini, originariamente chiesa di San Francesco, oggi chiesa dei Santi Materno e Lucia, a Pescarenico (quartiere di Lecco). Il convento \u00e8 ritenuto quello che ispir\u00f2 il Manzoni per la sede conventuale di fra Cristoforo, ne I promessi sposi.\nAd Ascona un castello con annesso oratorio (oggi teatro) sono dedicati alla memoria del santo."}
{"id": "1136984", "revid": "1543377", "url": "https://it.wikipedia.org/wiki?curid=1136984", "title": "Fifth Dimension", "text": "Fifth Dimension \u00e8 il terzo album del gruppo folk rock statunitense The Byrds, pubblicato nel luglio del 1966 su etichetta Columbia Records.\nIl disco.\nLa maggior parte del disco venne registrata dopo l'abbandono della band da parte del principale autore delle canzoni del gruppo, Gene Clark, che se ne and\u00f2 nel febbraio 1966. Nel tentativo di compensare la perdita di Clark, Roger McGuinn e David Crosby unirono le proprie forze per incrementare le loro abilit\u00e0 compositive. Nonostante ci\u00f2, l'assenza di Clark ebbe come risultato l'inclusione nell'album di ben quattro cover e di un brano solo strumentale. Tuttavia, l'album \u00e8 notevole per essere il primo disco dei Byrds a non contenere una reinterpretazione di una canzone di Bob Dylan, il cui materiale era stato in precedenza alla base del repertorio del gruppo.\nL'album raggiunse la posizione numero 24 nella classifica \"Billboard\" Top LPs negli Stati Uniti, e la numero 27 in Gran Bretagna. Due brani pubblicati come singoli anticipatori dell'album, \"Eight Miles High\" (n. 14 USA) e \"5D (Fifth Dimension)\" (n. 44 USA), furono inclusi nel disco. Un terzo singolo estratto dall'album, la canzone \"Mr. Spaceman\", entr\u00f2 nella Top 40 americana piazzandosi alla trentaseiesima posizione. Alla sua pubblicazione, \"Fifth Dimension\" venne lodato dalla critica come l'album pi\u00f9 sperimentale della band fino ad allora, ed \u00e8 oggi considerato un disco influente per la nascita del rock psichedelico.\nOrigine e storia.\nIl 22 dicembre 1965, poco tempo dopo la pubblicazione del loro secondo album \"Turn! Turn! Turn!\", i Byrds entrarono agli RCA Studios di Los Angeles per registrare \"Eight Miles High\" e \"Why\", due nuove canzoni che avevano recentemente composto. Entrambi i brani rappresentavano un forte passo avanti in fatto di creativit\u00e0 per la band, e furono fondamentali nello sviluppo del nascente stile musicale psichedelico e raga rock. Tuttavia, il gruppo ebbe dei problemi con la propria casa discografica, la Columbia Records, che si rifiutava di pubblicare le canzoni perch\u00e9 non erano state incise in uno studio di loro propriet\u00e0. Come risultato, la band fu costretta a ri-registrare entrambi i pezzi ai Columbia Studios di Hollywood, e furono queste le versioni poi pubblicate.\nDopo la reincisione di \"Eight Miles High\" del gennaio 1966 e poco prima della pubblicazione su singolo della canzone nel marzo seguente, Gene Clark, l'autore principale della band, lasci\u00f2 il gruppo. All'epoca, la versione ufficiale sulla dipartita di Clark era che la sua paura di volare, impedendogli di prendere l'aereo, non gli avrebbe consentito di tenere fede agli obblighi contrattuali della band. Tuttavia, ci furono anche altri fattori concomitanti a causare la sua fuoriuscita dai Byrds, non ultimo il risentimento provato nei suoi confronti dai compagni di band a causa del suo talento come compositore che attirava troppo le luci dei riflettori su di lui. Anche se \"Eight Miles High\" contiene ancora il pieno contributo di Clark, le restanti dieci tracce di \"Fifth Dimension\" furono registrate senza di lui, ad eccezione di un cameo nella canzone \"Captain Soul\".\nMusica.\nIl brano pi\u00f9 celebre dell'album (ed uno dei pi\u00f9 conosciuti dell'intero repertorio dei Byrds) \u00e8 sicuramente l'hit single \"Eight Miles High\", una delle prime incursioni del gruppo nella psichedelia. Musicalmente, la canzone \u00e8 una fusione delle influenze del jazz di John Coltrane e della musica indiana tradizionale di Ravi Shankar. Scritta principalmente da Gene Clark nel novembre 1965, mentre i Byrds erano in tourn\u00e9e negli Stati Uniti, la traccia \u00e8 pionieristica nel trasporre il folk rock verso una nuova forma musicale definita rock psichedelico e raga rock. A dispetto delle sue qualit\u00e0 innovative, tuttavia, molte stazioni radio americane misero al bando la canzone decidendo di non trasmetterla, credendo che il titolo del brano fosse un velato riferimento ai voli lisergici (in italiano il titolo \u00e8 traducibile con l'espressione \"Otto miglia in alto\" che poteva essere fraintesa come la descrizione di un \"viaggio\" sotto l'effetto di LSD). In realt\u00e0, secondo i membri del gruppo, il testo del brano non sarebbe un riferimento alle droghe, ma la descrizione approssimativa di un volo in aereo fatto dalla band durante il loro primo viaggio a Londra nel 1965, e il titolo si riferirebbe semplicemente all'altitudine raggiunta dall'aereo in volo e alle sensazioni ad essa connesse.\nIl disco include anche le composizioni di McGuinn \"5D (Fifth Dimension)\" e \"Mr. Spaceman\", quest'ultima una canzone dai toni country rock contenente una riflessione semi-seria sull'esistenza di forme di vita extraterrestri. McGuinn in particolare era seriamente convinto che se la traccia fosse stata ripetutamente suonata alla radio ci sarebbero state buone possibilit\u00e0 che qualche alieno intercettasse la comunicazione e potesse stabilire un contatto con l'umanit\u00e0. Comunque, negli anni seguenti McGuinn si rese conto che ci\u00f2 sarebbe stato impossibile in quanto le onde radio si disperdono troppo velocemente nello spazio. \"5D (Fifth Dimension)\", era un tentativo astratto di spiegare la teoria della relativit\u00e0 di Albert Einstein, frainteso da molti come un'altra canzone sull'LSD. Nello specifico, la rivista \"Variety\" boll\u00f2 \"5D (Fifth Dimension)\" poco dopo la sua uscita come singolo, affermando che si trattava di una delle recenti canzoni pop con velate allusioni alla droga contenute in essa. Come risultato molte stazioni radio si rifiutarono di mandare in onda la canzone.\nMcGuinn firm\u00f2 anche la traccia conclusiva dell'album, \"2-4-2 Fox Trot (The Lear Jet Song)\", che era un tentativo di ricreare l'impressione di un viaggio a bordo di un aereo a reazione. Il brano venne ispirato dall'amicizia dei membri della band con il costruttore di aerei John Lear e il titolo si riferisce proprio al numero di matricola del jet personale di Lear, che era N242FT. La traccia contiene un diffuso utilizzo di effetti sonori di volo. Anche se a posteriori il brano pu\u00f2 essere considerato un semplice riempitivo, Crosby e McGuinn prendevano molto seriamente la canzone, ritenendola un esperimento innovativo nell'uso degli effetti di studio.\nUna delle composizioni di Crosby, \"What's Happening?!?!\", diede il via al suo stile di scrittura astratto con domande senza risposta nel testo delle canzoni, stile che prosegu\u00ec nella carriera successiva del musicista con i Crosby, Stills, Nash &amp; Young e come artista solista. Come anche \"Eight Miles High\", la traccia esibisce una forte influenza da parte della musica classica indiana. \"What's Happening?!?!\" \u00e8 infine notevole per essere stata la prima canzone scritta dal solo Crosby ad essere inclusa in un album dei Byrds.\nSia Crosby che McGuinn collaborarono alla jazzata \"I See You\", un altro esempio di liriche astratte accoppiate con assoli di chitarra psichedelici \"al profumo d'incenso\". L'album contiene anche lo strumentale \"Captain Soul\", brano accreditato a tutti e quattro i membri del gruppo che nacque in studio da una jam session, e che contiene il sopracitato cameo di Gene Clark all'armonica a bocca.\nLe cover presenti in \"Fifth Dimension\" includono la canzone di Billy Roberts \"Hey Joe (Where You Gonna Go)\", che sarebbe stata a breve resa famosissima da Jimi Hendrix, \"I Come and Stand at Every Door\", probabilmente il brano pi\u00f9 macabro mai registrato dai Byrds. Il testo della canzone, adattato da una poesia di N\u00e2z\u0131m Hikmet, racconta la storia di un bambino di sette anni che viene ucciso dall'esplosione della bomba atomica di Hiroshima. Le due canzoni folk tradizionali \"John Riley\" e \"Wild Mountain Thyme\", furono entrambe fatte conoscere alla band da McGuinn, che le aveva imparate a sua volta da Joan Baez e Pete Seeger rispettivamente."}
{"id": "1136990", "revid": "729019", "url": "https://it.wikipedia.org/wiki?curid=1136990", "title": "Leopoldo Guglielmo d'Austria", "text": "Biografia.\nI primi anni.\nEgli era il figlio minore dell'Imperatore Ferdinando II d'Asburgo e di sua moglie Maria Anna di Baviera, figlia a sua volta di Guglielmo V di Baviera. Leopoldo Guglielmo era inoltre fratello dell'Imperatore Ferdinando III d'Asburgo (1608\u20131657).\nSin dalla giovent\u00f9, Leopoldo Guglielmo prest\u00f2 servizio come militare combattendo nella Guerra dei Trent'anni in Svezia ed in Boemia sebbene il padre lo avesse prescelto essenzialmente per indirizzarlo alla carriera ecclesiastica. Con l'influenza del potente genitore, in breve tempo, egli riusc\u00ec a ottenere un gran numero di episcopati nei territori dell'Impero o a divenirne amministratore apostolico: tra questi ricordiamo Halberstadt (1628\u20131648), Passau (1625\u20131662), Breslavia (1656\u20131662), Olm\u00fctz (1637\u20131662) e Strasburgo (1626\u20131662). Nel 1635 papa Urbano VIII gli confer\u00ec inoltre l'Arcidiocesi di Brema, ma a causa dei suoi impegni bellici egli non pot\u00e9 mai di fatto occuparne la sede. Malgrado tutte queste nomine ecclesiastiche, non ricevette mai n\u00e9 l'ordinazione sacerdotale n\u00e9 quella episcopale.\nDurante la guerra franco-spagnola del (1635-59), Leopoldo Guglielmo guid\u00f2 le forze dei Paesi Bassi spagnoli che persero la Battaglia di Lens nel 1648 nel tentativo di riprendere possesso della citt\u00e0. La rivincita avvenne nel 1652 quando riusc\u00ec a scacciare un pesante contrattacco francese e un ruolo notevole lo ebbe anche in Catalogna.\nPatrono delle arti.\nQuando assunse il governo dei Paesi Bassi spagnoli, Leopoldo Guglielmo inizi\u00f2 la propria vera passione per le arti, divenendo un accanito collezionista di opere e chiamando a s\u00e9 molti pittori soprattutto fiamminghi come David Teniers il Giovane che nomin\u00f2 suo curatore d'arte. Col titolo di \"ayuda de camara,\" Teniers si preoccup\u00f2 di riempire la residenza dell'arciduca a Bruxelles dei migliori quadri a partire dal 1647. Immense somme vennero spese per l'acquisizione delle opere tra le quali citiamo quadri di Frans Snyders, Pieter Snayers, Daniel Seghers, Peter Franchoys, Frans Wouters, Jan van den Hoecke, Pieter Thijs, e altri. Nella collezione entrarono anche moltissimi quadri di autori italiani (oggi conservati al Kunsthistoriches Museum di Vienna) giunti a Leopoldo Guglielmo dalla collezione che era appartenuta al defunto Carlo I d'Inghilterra ed a George Villiers, I duca di Buckingham. Per l'acquisizione di queste opere, egli nomin\u00f2 il pittore britannico John Michael Wright a suo rappresentante in Inghilterra. Il \"Theatrum Pictorium\", pubblicato nel 1660 a cura di David Teniers il Giovane, \u00e8 una raccolta di 245 incisioni originali, tratte da dipinti della sua collezione.\nQuando Leopoldo fece ritorno a Vienna si port\u00f2 appresso anche tutta la propria collezione, fondando il primo nucleo della galleria arciducale che pass\u00f2 poi a suo nipote Leopoldo I d'Asburgo.\nAlla sua morte, venne designato come suo successore il nipote Carlo Giuseppe, che per\u00f2 mor\u00ec di l\u00ec a poco in giovane et\u00e0."}
{"id": "1136992", "revid": "287204", "url": "https://it.wikipedia.org/wiki?curid=1136992", "title": "Niente da perdere", "text": ""}
{"id": "1136994", "revid": "147489", "url": "https://it.wikipedia.org/wiki?curid=1136994", "title": "Wilson Fisk", "text": ""}
{"id": "1136998", "revid": "1543377", "url": "https://it.wikipedia.org/wiki?curid=1136998", "title": "Younger Than Yesterday", "text": "Younger Than Yesterday \u00e8 il quarto album del gruppo folk rock statunitense The Byrds. Il disco venne pubblicato dalla Columbia Records nel febbraio 1967.\nNel 2003, l'album si \u00e8 classificato alla posizione numero 124 nella lista dei 500 migliori album di sempre redatta dalla rivista \"Rolling Stone\".\nIl disco.\nL'album vede la band continuare la propria opera di integrazione di elementi psichedelici nella propria musica, processo iniziato con il precedente lavoro, l'album \"Fifth Dimension\". In aggiunta, l'album cattura il gruppo mentre sperimenta con nuove tessiture musicali, inclusi strumenti a fiato e nastri fatti suonare al contrario. Il disco vede anche l'affermarsi del bassista Chris Hillman, come terzo autore di canzoni nella band. Due delle composizioni di Hillman su \"Younger Than Yesterday\" mostrano influenze country &amp; western, che possono essere definite anticipatorie della futura fase country rock che i Byrds intraprenderanno con i seguenti LP. Il titolo dell'album (che in italiano \u00e8 traducibile con l'ossimoro \"Pi\u00f9 giovane di ieri\") deriva dal testo della canzone \"My Back Pages\", brano di Bob Dylan incluso nell'album.\n\"Younger Than Yesterday\" raggiunse la posizione numero 24 nella classifica statunitense \"Billboard\" Top LPs e la numero 37 in Inghilterra. Come singolo anticipatorio dell'album a venire venne pubblicato nel gennaio 1967 il brano \"So You Want to Be a Rock 'n' Roll Star\", che raggiunse la Top 30 di \"Billboard\" Hot 100. Altri due singoli estratti dal disco, \"My Back Pages\" e \"Have You Seen Her Face\", riscossero anch'essi un moderato successo negli Stati Uniti. Tuttavia, nessuno dei singoli estratti dall'album riusc\u00ec ad entrare in classifica in Gran Bretagna. Anche se venne ampiamente sottovalutato all'epoca della sua pubblicazione, la reputazione del disco \u00e8 enormemente cresciuta con il passare degli anni, ed oggi \"Younger Than Yesterday\" viene considerato in assoluto come uno dei migliori album dei Byrds.\nOrigine e storia.\nPoco tempo dopo aver pubblicato \"Fifth Dimension\", i Byrds si ritrovarono senza un produttore discografico poich\u00e9 Allen Stanton, che aveva prodotto l'album, lasci\u00f2 la Columbia Records per accasarsi alla A&amp;M. La band scelse di rimpiazzare Stanton con Gary Usher, ex partner compositivo di Brian Wilson dei Beach Boys, che aveva recentemente coprodotto il primo album solista dell'ex-Byrd Gene Clark, \"Gene Clark with the Gosdin Brothers\".\nL'intero \"Younger Than Yesterday\" fu completato durante undici giorni di lavoro intensivo in studio di registrazione, iniziando il 28 novembre e terminando l'8 dicembre 1966. Il titolo di lavorazione dell'album era \"Sanctuary\", ma venne cambiato verso la fine delle registrazioni in favore di un titolo ispirato al ritornello del brano di Bob Dylan \"My Back Pages\":\n\"Younger Than Yesterday\" fu il primo album ad essere interamente registrato dai Byrds senza la partecipazione del membro fondatore e principale songwriter della band Gene Clark.\nMusica.\n\"Younger Than Yesterday\" mostra i Byrds allargare con successo i propri orizzonti musicali in molteplici direzioni differenti. Chris Hillman contribu\u00ec all'opera con due brani country rock intitolati \"Time Between\" e \"The Girl with No Name\", quest'ultimo ispirato da una giovane donna dall'insolito soprannome di \"Girl Freiberg\". \"Time Between\", invece, \u00e8 una canzone piuttosto pop influenzata dallo stile di Paul McCartney. Entrambi i brani contengono il contributo chitarristico countricheggiante del turnista Clarence White, che sarebbe successivamente entrato a far parte del gruppo dal 1968 al 1973.\nOltre che con questi due brani country, Hillman contribu\u00ec all'album con la psichedelica \"Thoughts and Words\", influenzata dall'LSD, una meditazione metafisica sulle relazioni umane. La quarta canzone di Hillman sull'album, \"Have You Seen Her Face\", in stile \"British invasion\", venne considerata abbastanza commerciale per essere pubblicata su singolo negli Stati Uniti.\nHillman collabor\u00f2 anche alla stesura della traccia d'apertura del disco, la celebre \"So You Want to Be a Rock 'n' Roll Star\". Con il suo testo sarcastico e satirico, la canzone ironizzava sulla smania di successo di band pop adolescenziali come i The Monkees. Tuttavia, \"So You Want to Be a Rock 'n' Roll Star\" suggeriva anche certe riflessioni sulle origini a tavolino dei Byrds degli inizi, inclusi i session men che avevano suonato sul loro singolo di debutto e il batterista Michael Clarke ingaggiato solo per il suo bell'aspetto invece che per le sue doti di musicista. Il giornalista musicale David Fricke ha fatto notare come questi fattori possano aver fatto erroneamente considerare ai fan \"So You Want to Be a Rock 'n' Roll Star\" come una canzone autobiografica. Il musicista jazz sudafricano Hugh Masekela contribu\u00ec suonando l'assolo di tromba contenuto nel brano, che rappresent\u00f2 il primo utilizzo di uno strumento a fiato in una canzone dei Byrds. In seguito, Masekela e i Byrds avrebbero eseguito insieme \"So You Want to Be a Rock 'n' Roll Star\" al Monterey Pop Festival del 1967.\nLe canzoni di McGuinn e Crosby, scritte sia insieme che separatamente, rappresentano un espandersi delle influenze jazzistiche e psichedeliche presenti in maniera rilevante nel precedente album della band. \"C.T.A.-102\", cos\u00ec chiamata in onore alla stella quasar CTA-102, e composta da McGuinn e Bob Hippard, \u00e8 una stramba ma convinta canzone che specula sull'esistenza di vita intelligente aliena nell'universo. Anche se una precedente canzone del gruppo intitolata \"Mr. Spaceman\" aveva gi\u00e0 trattato tematiche simili, \"C.T.A.-102\" \u00e8 una riflessione pi\u00f9 seriosa in materia, infarcita di numerosi stridenti effetti sonori di studio, che simulano voci aliene, e il suono di un oscillatore elettronico.\nAnche l'abilit\u00e0 compositiva di David Crosby dimostr\u00f2 di star progredendo velocemente, con l'onirica \"Renaissance Fair\" (scritta insieme a McGuinn) come esempio del suo stile immaginifico. Il brano \u00e8 contraddistinto dalle chitarre incrociate di Crosby e McGuinn, e dal melodico basso suonato da Hillman. Ispirata da una visita a un festival medievale organizzato da un'emittente radiofonica di Los Angeles, l'ambientazione favolistica della canzone pu\u00f2 essere vista come un'anticipazione tematica della successiva \"Guinnevere\" dello stesso Crosby. Altro contributo di Crosby all'album fu la jazzata \"Everybody's Been Burned\", ombrosa riflessione sulla necessit\u00e0 di trovare un equilibrio fra la disillusione e la perseveranza in una relazione sentimentale, avvolta da indolenti, ipnotiche chitarre acustiche.\nLe crescenti ambizioni autorali di Crosby, unite alla volont\u00e0 di controllare la direzione artistica della band, furono alla base dei contrasti tra il musicista e i restanti membri del gruppo che avrebbero portato alla sua uscita dai Byrds durante le sessioni di registrazione del successivo album \"The Notorious Byrd Brothers\". Una delle ragioni della scontentezza di Crosby durante le sedute per \"Younger Than Yesterday\" \u00e8 da relazionarsi alla cover di Bob Dylan \"My Back Pages\". La canzone era stata suggerita come veicolo promozionale per la band dal loro manager, Jim Dickson, ma poich\u00e9 si trattava ormai della quarta traccia reinterpretata dai Byrds tratta da \"Another Side of Bob Dylan\", Crosby sentiva, non senza giustificazione, che incidere \"My Back Pages\" sarebbe stato un passo indietro artistico per il gruppo. Comunque, sin dall'uscita dell'album nei negozi, la critica tutta riconobbe nell'incisione del brano una delle migliori interpretazioni di una composizione di Dylan da parte dei Byrds.\nInoltre, Crosby insistette per far includere nel disco due tracce in particolare. La prima, \"Mind Gardens\", non piaceva agli altri membri del gruppo ed era stata derisa da Roger McGuinn che l'aveva definita \"senza ritmo, metrica, e melodia\". Sebbene Crosby stesso fosse parzialmente d'accordo con il giudizio di McGuinn, credeva che l'insolita struttura atonale del brano potesse rivelarsi una ventata d'aria fresca per lo stile della band. Anche se il brano viene spesso indicato da critica e pubblico come troppo autoindulgente, la sua atmosfera raga rock, il testo allegorico e il sottofondo di chitarre elettriche tipico dell'epoca, catturano in maniera esemplare i Byrds all'apice del loro periodo di creativit\u00e0 sperimentale.\nIl secondo brano che Crosby spinse per l'inclusione sull'album \u00e8 la traccia conclusiva, \"Why\" (scritta anch'essa insieme a McGuinn), gi\u00e0 pubblicata in precedenza come B-side del singolo \"Eight Miles High\", circa undici mesi prima. Tuttavia, la versione di \"Why\" inclusa in \"Younger Than Yesterday\" venne registrata nuovamente durante le sessioni per l'album ed \u00e8 una take completamente differente rispetto a quella pubblicata in precedenza. Il motivo esatto per il quale Crosby insistette a recuperare una canzone gi\u00e0 edita quando c'era disponibile nuovo materiale rimane un mistero, anche se il roadie Jimmi Seiter, ha speculato che potesse essere semplicemente un espediente messo in atto da Crosby per estendere il suo predominio compositivo sull'album in uscita. Ispirata dalla musica di Ravi Shankar, l'influenza indiana \u00e8 considerevolmente meno lampante nella versione ri-registrata che appare in \"Younger Than Yesterday\" se comparata alla versione del singolo.\nPubblicazione e accoglienza.\n\"Younger Than Yesterday\" venne pubblicato negli Stati Uniti il 6 febbraio 1967 (n. cat. CL 2642 mono, CS 9442 stereo) e il 7 aprile dello stesso anno in Gran Bretagna (n. cat. BPG 62988 mono, SBPG 62988 stereo). Il disco raggiunse la posizione numero 24 della classifica \"Billboard\" Top LPs, restando in classifica per 24 settimane, e la posizione numero 37 nel Regno Unito, restando in classifica per sole 4 settimane. La copertina del disco mostra una fotografia dei membri della band la cui immagine \u00e8 raddoppiata, sfasata e sovraesposta, opera di Frank Bez. Il singolo \"So You Want to Be a Rock 'n' Roll Star\" venne pubblicato il 9 gennaio 1967 e raggiunse la ventinovesima posizione della classifica statunitense \"Billboard\" Hot 100 ma fall\u00ec l'entrata in classifica in Gran Bretagna.\nAlla sua pubblicazione, l'album ricevette recensioni complessivamente positive da parte della stampa musicale ufficiale. Tuttavia, la stampa underground ebbe commenti meno lusinghieri nei confronti dell'opera, con Richard Goldstein che scrisse sul \"The Village Voice\", che \"non c'era nulla di nuovo o entusiasmante in \"Younger Than Yesterday\"\". Una recensione lievemente pi\u00f9 favorevole ad opera di Sandy Pearlman in \"Crawdaddy!\" esprimeva qualche riserva sull'album ma lodava l'eclettismo musicale del disco nella sua interezza. Il celebre giornalista rock Lester Bangs afferm\u00f2 che \"\"Younger Than Yesterday\" poteva essere considerato come il \"Revolver\" del pop-rock americano\".\nIn Gran Bretagna, la giornalista Penny Valentine descrisse sulla rivista \"Disc\" il nuovo album dei Byrds come un ritorno alla forma migliore per la band. \"Melody Maker\" espresse commenti entusiastici circa l'album, commentando: \"se ignorerete questo disco, non solo siete scemi, ma anche sordi!\", mentre \"Record Mirror\" diede quattro stellette su cinque all'album.\nNel 1996 \"Younger Than Yesterday\" \u00e8 stato ristampato in formato compact disc rimasterizzato a 20-bit come parte della serie \"Columbia/Legacy Byrds Series\". Sono state incluse diverse tracce bonus extra, incluse \"Lady Friend\" e \"Old John Robertson\", entrambe pubblicate su singolo nel luglio 1967 ma non comprese sull'album originale. La versione rimasterizzata include anche il brano scartato di David Crosby \"It Happens Each Day\", che era stato omesso dall'album, e \"Don't Make Waves\", una canzone scritta per la colonna sonora del film di Alexander Mackendrick, \"Piano, piano non t'agitare\". Infine, la traccia finale dell'edizione estesa \u00e8 una traccia fantasma con le parti di chitarra di \"Mind Gardens\", che erano suonate al contrario sull'album originale, qui presentate per la prima volta in assoluto suonate nel verso giusto, come erano state registrate all'epoca."}
{"id": "1136999", "revid": "33277", "url": "https://it.wikipedia.org/wiki?curid=1136999", "title": "Leopoldo Guglielmo d'Asburgo", "text": ""}
{"id": "1137001", "revid": "1874129", "url": "https://it.wikipedia.org/wiki?curid=1137001", "title": "Leek (Staffordshire)", "text": "Leek \u00e8 una cittadina inglese nella contea dello Staffordshire ed \u00e8 il capoluogo amministrativo del distretto Staffordshire Moorlands."}
{"id": "1137002", "revid": "1226", "url": "https://it.wikipedia.org/wiki?curid=1137002", "title": "The Trial of the Incredible Hulk", "text": ""}
{"id": "1137003", "revid": "767487", "url": "https://it.wikipedia.org/wiki?curid=1137003", "title": "Kontroll", "text": "Kontroll \u00e8 un film ungherese del 2003 diretto da Nimr\u00f3d Antal. Il film \u00e8 stato presentato nella sezione Un Certain Regard al 57\u00ba Festival di Cannes.\nTrama.\nBulcs\u00fa \u00e8 un controllore della metropolitana di Budapest che mangia e dorme nei locali della metro 24 ore su 24 senza mai uscire all'esterno fin da quando \u00e8 stato assunto. La sua squadra di controllori \u00e8 composta dal saggio e veterano professore, dallo scarmigliato e buffo Lecs\u00f3, dal nevrotico e narcolettico Muki e dal pi\u00f9 giovane ed inesperto Tibi. Tutti e cinque sono presi continuamente di mira venendo spesso aggrediti dai pendolari, che si rifiutano di pagare le multe se sprovvisti di biglietto.\nUno dei rivali di Bulcs\u00fa \u00e8 Gonzo, un altro controllore arrogante e presuntuoso che ha avuto il lavoro grazie alle solite \"conoscenze\". Un giorno dopo i soliti battibecchi tra lui e la sua squadra, per dimostrare tutto il suo coraggio Gonzo lo invita a partecipare alla corsa sui binari, una famigerata prova di coraggio molto conosciuta nell'ambiente, che consiste nell'aspettare l'ultima metropolitana per i passeggeri della giornata e di saltare gi\u00f9 dalla banchina correndo sui binari e cercando di arrivare alla stazione successiva prima che arrivi l'espresso di mezzanotte, un treno che non fa fermate ed \u00e8 l'ultimo in assoluto della giornata a rientrare al deposito.\nTibi ed un altro tizio amico di tutti e due i concorrenti, chiamato \"zoppo\" poich\u00e9 ha perso tutte le dita del piede sinistro, assistono anche come testimoni alla stazione successiva fin quando non vedono arrivare i due con il treno che incombe dietro di loro. Bulcs\u00fa riesce a salire sulla banchina per primo e quindi vince la sfida. Accorgendosi di non avere l\u00ec vicino Gonzo si affaccia immediatamente in direzione del tunnel vedendo il rivale sui binari ormai esausto con il treno sempre pi\u00f9 vicino a lui; con le ultime forze riesce a tirarlo sulla banchina evitando all'ultimo momento che venga travolto dal treno. Gonzo, consapevole di quello che \u00e8 appena accaduto, non riesce a fare nient'altro che piangere e a farsela sotto tremando, mentre Bulcs\u00fa resta calmo e disinvolto tra le grida di stupore e acclamazione dei presenti tutte per lui.\nIn un'altra giornata lavorativa Bulcs\u00fa, informato dal compagno di squadra Muki di quello che sta succedendo, arrivato sul posto vede l'ennesimo caso di esasperazione presente costantemente nel suo lavoro. Il suo collega Laci, ferito dopo essere stato vittima di un'aggressione fisica da parte di un passeggero che non aveva il biglietto, davanti alla folla incredula ha preso in ostaggio il passeggero che l'aveva aggredito con un taglierino; dopo un breve colloquio nel quale Bulcs\u00fa cerca senza successo di convincere il collega prima dell'arrivo della Polizia, Laci esclama esasperato che in questo ambiente lui non ce la fa pi\u00f9 e ormai affranto e sconfitto taglia la gola del passeggero.\nUn giorno, durante un controllo di routine, si innamora di una ragazza vestita da orso chiamata Zs\u00f3fi, solo dopo averla rincontrata e aver scambiato due parole con lei davanti a un distributore automatico del caff\u00e8 sotto la metro scopre che \u00e8 la figlia di B\u00e9la, uno dei conducenti pi\u00f9 anziani e rispettati della metropolitana nonch\u00e9 amico dello stesso Bulcs\u00fa. Nel frattempo aumenta considerevolmente il numero di persone che si buttano sotto i treni della metro. In realt\u00e0 non si tratta di suicidi come tutti credono: c'\u00e8 un uomo incappucciato vestito di nero, la cui identit\u00e0 \u00e8 ignota, che getta di proposito le persone sotto i treni.\nNel corso del film dopo aver incontrato Feri suo ex supervisore, ora capo d'ufficio che gli confida che tutti sentono la sua mancanza, invitandolo pi\u00f9 volte a tornare non appena egli volesse, scopriamo che Bulcs\u00fa in realt\u00e0 era un brillante e promettente architetto con una carriera avviata, allontanatosi da quel mondo e dalla vita \"reale\" di tutti i giorni per la troppa pressione e timore di non farcela sempre.\nIn un'altra occasione, mentre Bulcs\u00fa insegue un passeggero (soprannominato \"bomboletta spray\" perch\u00e9 si diverte a spruzzare addosso ai controllori il contenuto delle sue bombolette) questi viene gettato sotto un treno dall'\"uomo in nero\". Bulcs\u00fa, a causa del suo incubo ricorrente di questa figura, non riesce a catturare l'assassino, e quando viene convocato e messo in discussione dai piani alti si rifiuta di rivelare i dettagli dell'incidente e i motivi del perch\u00e9 vive nei locali della metro al capo generale della societ\u00e0 dei trasporti. Quando costui lo minaccia di divulgare il filmato dell'incidente, che mostra il solo Bulcs\u00fa invece che il filmato originale dove si vede chiaramente l'assassino che butta di sotto \"bomboletta spray\", si dimette dal suo lavoro. Muki, venendo a sapere delle sue dimissioni, insinua poi che lui \u00e8 l'assassino, citando il suo continuo vivere nei locali della metro e accusandolo di avere gli stessi problemi mentali di Laci; Bulcs\u00fa andandosene infuriato lo spinge lasciando ormai la sua ex squadra.\nLa sera stessa si presenta ad una festa in maschera organizzata dalla societ\u00e0 nei locali della metro in cui \u00e8 presente anche Zs\u00f3fi. Riconoscendo l'\"uomo in nero\" gli intima di fermarsi ma costui infierisce contro Bulcs\u00fa dando vita a una dura e violenta lotta per la sopravvivenza, andando a finire sui binari. Nella penultima scena si vedono i due che corrono sui binari della metro con un treno che sta arrivando alle loro spalle finch\u00e9 Bulcs\u00fa riesce a uscire dal tunnel raggiungendo la successiva stazione mentre l'uomo in nero soccombe sotto il treno, decretando la fine di un incubo e la sua vittoria personale.\nSolo dopo questo evento Bulcs\u00fa ritrover\u00e0 il coraggio di uscire dalla metro mano nella mano con l'amata Zsofi, ora vestita da angelo, pronto a riprendersi il suo posto che conta nella vita di tutti i giorni.\nProduzione.\nAntal incontr\u00f2 diversi problemi per girare il film. Innanzitutto le riprese dovevano essere effettuate durante la chiusura al pubblico della metro, vale a dire tra le 23:30 e le 4:30; in secondo luogo il comportamento bizzarro che nel film veniva attribuito ai controllori non piaceva all'Autorit\u00e0 dei trasporti di Budapest (\"BKV\"), che tuttavia accett\u00f2 di consentire le riprese con la clausola di far precedere il film da un \"disclaimer\" letto da un dirigente del \"BKV\" e di garantire biglietti gratuiti per lo spettacolo cinematografico a tutti i controllori. Le riprese iniziarono nei primi mesi del 2003, tutte esclusivamente nei locali della metropolitana. Date le poche ore libere per poter girare, la produzione dur\u00f2 fino alla met\u00e0 di giugno. Alla prima del film in sala riscosse un buon successo soprattutto dagli stessi controllori colpiti dal fatto che fino ad allora nessuno mai li aveva raccontati in un film.\nColonna sonora.\nPer la colonna sonora il regista Nimr\u00f3d Antal si \u00e8 affidato alla band ungherese Neo, i quali hanno inciso per l'occasione un'EP chiamato proprio \"kontroll\" riscuotendo un gran successo in Ungheria e Polonia scegliendo per il film queste tracce:\nDistribuzione.\nIl film \u00e8 stato prodotto da Caf\u00e8 Film ed \u00e8 stato presentato ad innumerevoli festival cinematografici in Europa e in America settentrionale, riscuotendo un grande successo soprattutto al Festival di Cannes.\nAccoglienza.\nCritica.\n\"Erano vent'anni che un film ungherese non partecipava al Festival di Cannes. \"Kontroll\" di Nimr\u00f3d Antal l'ha fatto nel 2004, iniziando da l\u00ec una impressionante campagna di rastrellamento premi proseguita un po' ovunque. Tutto strameritato perch\u00e9 questa fantasia surreale ambientata nei locali sporchi della metropolitana di Budapest \u00e8 un'avventura ricca di energia visiva, umorismo e personaggi bislacchi. \"Kontroll\" \u00e8 barocco, cinico, divertente e sentimentale. Con un protagonista (S\u00e1ndor Cs\u00e1nyi) indimenticabile che prende stoicamente le botte per tutto il film. \u00c8 nato un nuovo promettente cineasta europeo. E ha solo trentadue anni.\"\n\"Il Messaggero\"\nIncassi.\nLa produzione del film ha avuto un budget di 100,000,000 HUF (Fiorino ungherese) e per il solo mercato americano ha incassato dollari risultando uno dei film esteri pi\u00f9 gettonati al box office. Nel mercato europeo \u00e8 andato ancora meglio attestandosi su euro."}
{"id": "1137008", "revid": "547034", "url": "https://it.wikipedia.org/wiki?curid=1137008", "title": "The Byrds' Greatest Hits", "text": "The Byrds' Greatest Hits \u00e8 il quinto album e la prima compilation del gruppo folk rock statunitense The Byrds. La rivista \"Rolling Stone\" l'ha inserito al 178\u00ba posto della sua lista dei 500 migliori album."}
{"id": "1137014", "revid": "124593824", "url": "https://it.wikipedia.org/wiki?curid=1137014", "title": "Etiopide", "text": "L\u2019Etiopide () \u00e8 un antico poema epico greco andato perduto. Faceva parte del Ciclo Troiano, che raccontava in versi l'intera storia della guerra di Troia. Le vicende trattate dall\"Etiopide\" vengono cronologicamente dopo quelle dell\"Iliade\" e sono seguite dalla \"Piccola Iliade\". La realizzazione dell\"Etiopide\" \u00e8 stata attribuita da fonti antiche ad Arctino di Mileto. Il poema si componeva di cinque libri scritti in esametri dattilici.\nL\"Etiopide\" fu probabilmente composta nel VII secolo a.C., ma non esistono certezze in merito. Fonti antiche collocano il fiorire di Arctino di Mileto nell'VIII secolo a.C., ma le prime rappresentazioni artistiche di uno dei principali personaggi del poema, Pentesilea, risalgono a circa il 600 a.C., suggerendo cos\u00ec una datazione posteriore.\nContenuto.\nNelle attuali edizioni critiche dell\"Etiopide\" sopravvivono soltanto cinque versi del testo originale. Per conoscerne la trama dipendiamo quindi quasi completamente da un riassunto del Ciclo Troiano contenuto nella \"Crestomazia\" scritta da un oscuro \"Proclo\" (che forse potrebbe essere identificato con il grammatico del II secolo Eutichio Proclo). Meno di dieci altre fonti forniscono altre indicazioni sull'intreccio del poema.\nIl poema si apre, poco tempo dopo la morte dell'eroe troiano Ettore, con l'arrivo dell'Amazzone guerriera Pentesilea, venuta ad aiutare i Troiani. Dopo un primo momento di gloria conquistata in battaglia, Pentesilea finisce uccisa da Achille, il quale poi ammazza il greco Tersite che lo aveva deriso sostenendo che si fosse innamorato di lei; Achille si purifica poi dell'omicidio con i dovuti rituali tradizionali.\nArriva quindi un altro alleato dei Troiani, Memnone, figlio di Eos e Titone, che indossa un'armatura forgiata da Efesto e alla guida di un contingente di guerrieri etiopi. Nel corso della battaglia, Memnone uccide Antiloco, guerriero greco figlio di Nestore, per il quale Achille aveva una particolare predilezione. Achille uccide allora Memnone che Zeus, dietro supplica di Eos, trasforma in uno stormo di uccelli immortali. L'eroe acheo, nella sua furia, insegue i Troiani fin sotto alla porte della citt\u00e0 e, davanti alle Porte Scee, viene a sua volta ucciso da una freccia scagliata da Paride con l'aiuto del dio Apollo; il suo corpo viene riportato in salvo da Aiace Telamonio ed Odisseo.\nDurante i funerali di Achille, appare sua madre, la nereide Teti, per piangere sul corpo del figlio insieme alle sue sorelle ed alle Muse. In onore di Achille si organizzano giochi funebri nei quali vengono poste come premio le sue armi per chi si dimostri l'eroe pi\u00f9 valoroso; a questo punto scoppia la disputa tra Aiace Telamonio ed Odisseo.\nQui si chiude l\"Etiopide\"; non \u00e8 sicuro se il giudizio sull'attribuzione delle armi di Achille e il conseguente suicidio di Aiace fossero narrati nell\"Etiopide\", nella \"Piccola Iliade\", oppure in entrambe.\nImportanza del poema.\nLe vicende narrate nell\"Etiopide\" furono molto popolari tra i decoratori di vasi e ceramiche dell'antica Grecia, soprattutto gli episodi delle morti di Pentesilea e di Memnone, e quello del recupero del corpo di Achille da parte di Aiace.\nNonostante le poche fonti che ne riportano notizie, l\"Etiopide\" viene frequentemente citato dai moderni studiosi dell'Iliade. \u00c8 uno dei modelli pi\u00f9 frequentemente portati come esempio dagli appartenenti alla scuola neoanalitica a causa delle forti somiglianze tra le storie di Achille, Antiloco e Memnone raccontate nel poema e quelle di Achille stesso, Patroclo ed Ettore narrate invece nell'Iliade.; questa pretesa somiglianza \u00e8 conosciuta come la \"Teoria di Memnone\"\"."}
{"id": "1137016", "revid": "152819", "url": "https://it.wikipedia.org/wiki?curid=1137016", "title": "Vrms", "text": "vrms, acronimo di virtual Richard M. Stallman (Richard Matthew Stallman virtuale), \u00e8 un software libero per sistemi operativi basati su Debian per segnalare se il sistema sta utilizzando esclusivamente software libero, o meno. In quest'ultimo caso viene restituito un elenco del software proprietario installato eventualmente corredato da commenti.\nIn origine fu scritto da Bdale Garbee e Bill Geddes.\nFunzionamento.\nIl comando analizza tutti i pacchetti deb installati nel sistema operativo e comunica all'utente quali siano i programmi noti per essere non liberi. Le motivazioni per le quali certi software non siano considerabili liberi sono fisicamente collocate nella cartella /usr/share/vrms/reasons.\nEsempio.\nOutput di codice_1 in un sistema nel quale \u00e8 installato software proprietario, fra cui la Sun Java, unrar e VMware Player:"}
{"id": "1137020", "revid": "767487", "url": "https://it.wikipedia.org/wiki?curid=1137020", "title": "Un boss sotto stress", "text": "Un boss sotto stress (\"Analyze That\") \u00e8 un film commedia del 2002 di Harold Ramis, seguito di \"Terapia e pallottole\".\nTrama.\nPaul Vitti \u00e8 ormai al suo terzo anno di reclusione alla Prigione di Sing Sing quando subisce in appena pochi giorni due tentativi di assassinio. Sopravvissuto inizia a soffrire di forti disturbi psichici scanditi da deliri e catatonia. Il direttore del carcere contatta quindi Ben Sobel, che proprio in questi giorni ha perso il padre Isaac. Dopo una visita al vecchio paziente, lo psicoterapeuta si convince delle sue precarie condizioni mentali, ma durante il conseguente incontro con il Procuratore distrettuale di New York gli viene intimato di prendere il mafioso in custodia: il mese successivo, infatti, il suo caso sar\u00e0 riesaminato dal giudice ed \u00e8 pertanto urgente che si rimetta puntualmente per l'udienza, cosa assai improbabile se sar\u00e0 inviato in un manicomio criminale. Tenendo conto che il carcerato ha l'intera famiglia in Ohio, dove \u00e8 opportunamente protetta dalle rivalse mafiose, Ben si vede costretto molto a malincuore ad accettare.\nAppena lasciata la Prigione di Sing Sing, Paul dimostra a sorpresa di essere perfettamente sano di mente, gettando Ben in uno stato di ulteriore disperazione. Adesso che ha finalmente ottenuto la libert\u00e0 a seguito di una sfibrante finzione, il suo obiettivo \u00e8 scoprire chi lo vuole morto. Da quando \u00e8 stato arrestato, infatti, le Famiglie mafiose hanno iniziato a combattersi l'una contro l'altra per raggiungere il potere supremo, scatenando ovunque uno scompiglio infernale. A volerlo morto per evitare che si schieri da una parte o dall'altra, quindi, potrebbe essere il vecchio e temuto Lou Rigazzi, detto la \u00abTenaglia\u00bb, il capo del clan rivale, o la terribile Patti Lopresti, ascesa al comando della stessa Famiglia di Paul all'assassinio del marito Carmine, di cui si pensa sia la responsabile.\nOspitato a casa Sobel, Paul getta i primi disordini invitando una prostituta, impedendo a Paul e Laura di dormire, e mostrandosi poi in vestaglia ma senza mutande al ritrovo dell'intera famiglia Sobel. La prima seduta tra lui e Ben, inoltre, viene interrotta da Jelly, appena scarcerato dopo un riesame contraffatto, che accompagna Paul da Salvatore Masiello e dai vecchi membri della Famiglia, a cui annuncia di non voler pi\u00f9 tornare alla vecchia vita. Poco dopo va a casa della Lopresti, a cui dice di avere in mente un ultimo colpo in proprio, e le promette una parte se sar\u00e0 lasciato in pace. La capomafia accetta, ma in privato impartisce alla propria guardia del corpo di seguirlo e ucciderlo se dovesse sgarrare.\nFrattanto, con l'aiuto di un amico di Ben, l'ex mafioso tenta una vita onesta con alcuni lavori, come il venditore di auto, il commesso di un ristorante e poi di una gioielleria, ma viene sempre cacciato per i suoi modi fortemente villani. In seguito, vista la sua notevole carriera criminale, viene invitato a cena da Raoul Barman, regista teatrale sempre di animo teso chiamato a dirigere \u00abLittle Caesar\u00bb, serie televisiva di successo regolarmente trasmessa anche a Sing Sing e basata sulle vicende di un gruppo di mafiosi italoamericani. Barman offre a Paul un lavoro come consulente tecnico, che accetta. Tuttavia la cena viene bruscamente interrotta dall'assalto di un giovane sicario armato di pistola che tenta di uccidere l'ex padrino, ma Jelly lo mette in fuga facendogli mancare l'obiettivo. Poco dopo i due mafiosi lo rintracciano e gli fanno confessare che il mandante \u00e8 Rigazzi, gettandolo poi da un ponte in un cassonetto della spazzatura. Il giovane, rimasto gravemente ferito, viene condotto da Rigazzi, che essendo stato opportunamente informato del suo fallimento e della confessione lo uccide a colpi di pistola.\nPaul viene raggiunto sul set televisivo dallo stesso Rigazzi, che tenta con l'inganno di ingaggiarlo nella sua Famiglia, ma l'ex mafioso rifiuta. In seguito, mentre si trova in auto con Ben, viene seguito da altri sicari, e mentre si trovano al porto Ben li fa casualmente cadere in mare gettando dei vecchi giornali sul loro parabrezza. Paul scappa nell'intento di prendere in mano la situazione, e il Procuratore distrettuale concede a Ben ventiquattro ore per ritrovarlo, altrimenti lo accuser\u00e0 di intralcio alle indagini.\nTramite il figlio Michael, che Paul ha assunto come autista, lo psicoterapeuta rintraccia il paziente in un locale notturno, dove scopre che nella notte intende assaltare un furgone governativo incaricato di trasportare un carico di lingotti d'oro. Paul coinvolge Ben nel temerario furto, in realt\u00e0 nell'intento di proteggerlo dalla violenza di un giovane soprannominato \u00abAl Pacino\u00bb, reclutato su presentazione della Lopresti. Al termine di una burrascosa imboscata, in cui viene usata una gru, la banda si ritrova in possesso di un bottino pari a ventidue milioni di dollari, ma Paul scopre che \"Al Pacino\" \u00e8 in realt\u00e0 un agente al soldo di Rigazzi, e Ben, preda della disperazione e del brivido del colpo, lo stende a suon di cazzotti. La polizia e le guardie del convoglio, intanto, vengono trattenute per strada a seguito di un incidentale incontro con Raoul Barman e la sua squadra, intenti a registrare un pezzo in notturna di un episodio di \u00abLittle Caesar\u00bb. Questo inatteso inconveniente consente a Paul e Jelly di scappare tranquillamente a bordo di un autobus rubato, e di nascondere tutti i lingotti d'oro rubati nell'azienda idraulica di Rigazzi, dando finalmente alla polizia la possibilit\u00e0 di arrestarlo e incriminarlo.\nPoco tempo dopo, mentre il Procuratore distrettuale annuncia con orgoglio alle varie reti televisive che con la caduta della Famiglia Rigazzi New York \u00e8 diventata un posto sicuro in cui vivere, Ben incontra Paul e Jelly sotto il Ponte di Brooklyn. Il mafioso dice di aver parlato con Patti Lopresti, che non ha mosso obiezioni al suo definitivo ritiro, mentre lo psicoterapeuta gli dice di essere fiero di quanto ha fatto con i lingotti d'oro, e lo informa che il Procuratore distrettuale non lo incriminer\u00e0. Ora, Paul \u00e8 finalmente libero di realizzare il suo sogno: diventare un cowboy, in ricordo del costume che suo padre gli aveva regalato quando aveva sei anni e della cavalcata fatta alla fattoria di suo zio."}
{"id": "1137026", "revid": "119753231", "url": "https://it.wikipedia.org/wiki?curid=1137026", "title": "Leonardo da Vinci (S 520)", "text": "Il Leonardo da Vinci (S 520) \u00e8 un sottomarino della Marina Militare appartenente alla 2\u00aa serie della classe Sauro.\nStoria.\nCostruito nei cantieri di Monfalcone \u00e8 stato consegnato alla Marina Militare il 23 ottobre 1981. Ha partecipato a importanti esercitazioni nazionali ed internazionali e nel 1989, in occasione dell'esercitazione internazionale \"Tapon\", \u00e8 stato il primo sottomarino di costruzione italiana dal dopoguerra ad attraversare, in immersione, sotto contrasto aereo e navale, lo stretto di Gibilterra per operare in Atlantico agli ordini del capitano di corvetta Luigi de Benedictis, quasi mezzo secolo dopo il glorioso antenato della Regia Marina, unit\u00e0 che al comando del c.c. Gianfranco Gazzana-Priaroggia ebbe il primato del maggior tonnellaggio di naviglio nemico affondato durante la seconda guerra mondiale.\nNel dopoguerra un altro sommergibile era stato intitolato a Leonardo da Vinci. Si trattava dello che, costruito e varato nel 1942 nei cantieri statunitensi della Electric Boat Company di Groton, dopo essere stato radicalmente rimodernato, venne consegnato alla Marina italiana il 31 gennaio 1955 rimanendo in servizio fino al 1\u00ba maggio 1973.\nPrima del sommergibile ex USA del dopoguerra e del sommergibile della seconda guerra mondiale, il nome Leonardo da Vinci era stato dato ad una nave da battaglia della classe \"Cavour\" affondata a Taranto durante il primo conflitto mondiale\nIl sommergibile \u00e8 attualmente ormeggiato alla Banchina Sauro Calata San Vito, molo n\u00b02, lato Nord nell\u2019Arsenale di La Spezia. Entrato in riserva (RTD) il 31 dicembre 2007 e in disarmo il 30 giugno 2010."}
{"id": "1137032", "revid": "767487", "url": "https://it.wikipedia.org/wiki?curid=1137032", "title": "The Notorious Byrd Brothers", "text": "The Notorious Byrd Brothers \u00e8 il sesto album del gruppo folk rock statunitense The Byrds, pubblicato nel gennaio 1968 dalla Columbia Records. \nIl disco.\nMusicalmente, il disco rappresenta l'apice della fase sperimentale psichedelica del gruppo, con la fusione di generi differenti quali folk rock, rock psichedelico, musica country, musica elettronica, baroque pop e jazz. Nello specifico, l'influenza del genere country \u00e8 evidente in molte delle tracce sull'album e anticipa la svolta totale verso il country rock che i Byrds intraprenderanno con il loro successivo disco. In aggiunta, \"The Notorious Byrd Brothers\" vede il produttore Gary Usher fare ampio uso di vari effetti di studio e tecniche produttive sperimentali. Infine, con quest'album i Byrds introdussero per la prima volta nella loro musica il suono della pedal steel guitar e del sintetizzatore Moog.\nLe sessioni di registrazione per l'album si svolsero nella seconda met\u00e0 del 1967 e furono funestate da tensioni e dissidi, che ebbero come risultato la fuoriuscita dalla band di due membri del gruppo. David Crosby venne licenziato nell'ottobre 1967, mentre Michael Clarke lasci\u00f2 il gruppo nel mezzo delle sedute d'incisione, per poi ritornare temporaneamente in formazione al fine di completare le registrazioni ed andarsene nuovamente finito il lavoro. Anche Gene Clark torn\u00f2 nel gruppo per qualche tempo, andandosene via definitivamente poco tempo dopo.\nAlla sua uscita, l'album raggiunse la posizione numero 47 nella classifica statunitense \"Billboard\" Top LPs, e la numero 12 nella britannica Official Albums Chart. La cover del brano di Gerry Goffin &amp; Carole King \"Goin' Back\" venne pubblicata su singolo nell'ottobre 1967 riscuotendo un moderato successo. Nonostante \"The Notorious Byrd Brothers\" fosse stato ben accolto dalla critica, il disco ebbe un successo commerciale non esaltante, in particolare negli Stati Uniti. Tuttavia, l'album \u00e8 oggi riconosciuto da pi\u00f9 parti come uno dei migliori dischi dei Byrds, e uno di quelli pi\u00f9 sperimentali ed audaci artisticamente tra quelli incisi dalla band.\nFormazione.\nNota: "}
{"id": "1137035", "revid": "767487", "url": "https://it.wikipedia.org/wiki?curid=1137035", "title": "Lupo di mare", "text": "Lupo di mare (\"A Sailor-Made Man\") \u00e8 un film del 1921 diretto da Fred C. Newmeyer, e interpretato da Harold Lloyd.\nFu il primo lungometraggio del grande comico del muto.\nTrama.\nUn giovanotto s'innamora di una bella ragazza e si arruola in marina per piacere al padre di lei. Questo invita il ragazzo a una crociera sulla sua nave, ma ormai lui \u00e8 entrato in marina e non pu\u00f2 seguire la sua amata. Dopo alcuni mesi, in crociera con il padre, la giovane ritrova casualmente il ragazzo ma viene rapita da un gruppo di brutti ceffi. Il ragazzo, grazie ad una serie di azioni coraggiose e fortuite, salva la ragazza. Tuttavia, essendo nuovamente diviso da lei essendo richiamato ai doveri di marinaio, si \"sposano\" a distanza, con l'alfabeto semaforico."}
{"id": "1137040", "revid": "1543377", "url": "https://it.wikipedia.org/wiki?curid=1137040", "title": "Sweetheart of the Rodeo", "text": "Sweetheart of the Rodeo \u00e8 il sesto album del gruppo folk rock statunitense The Byrds, pubblicato negli Stati Uniti il 30 agosto del 1968 dalla Columbia Records. Registrato con l'apporto del pioniere della musica country rock Gram Parsons, il disco \u00e8 storicamente importante in quanto primo album country-rock prodotto da un gruppo affermato, e per essere un radicale cambio stilistico rispetto alle sonorit\u00e0 rock psichedeliche dei precedenti album dei Byrds. La band aveva gi\u00e0 occasionalmente fatto esperimenti in passato con il country, incorporando nei precedenti dischi qualche traccia in quello stile, ma \"Sweetheart of the Rodeo\" rappresent\u00f2 la loro piena e totale immersione in questo genere musicale.\nNel 2003 l'album \u00e8 stato posizionato al numero 117 della classifica dei migliori 500 album di tutti i tempi, stilata dalla rivista \"Rolling Stone\".\nIl disco.\nOrigine e storia.\nDavid Crosby e Michael Clarke avevano abbandonato i Byrds a fine 1967, lasciando Roger McGuinn e Chris Hillman, come unici due membri della band. Per ovviare a questo problema, McGuinn assunse il cugino di Hillman, Kevin Kelley (ex membro dei Rising Sons), in qualit\u00e0 di nuovo batterista del gruppo. Il quarto membro venne trovato da Larry Spector, il manager della band, nel ventunenne Gram Parsons. Parsons, fino ad allora una figura marginale nella scena musicale di Los Angeles, conosceva Hillman sin dal 1967, e colp\u00ec tutti con la sua personalit\u00e0 geniale e le sue doti di musicista. Anche se Parsons e Kelley erano considerati membri dei Byrds a tutti gli effetti, entrambi percepivano uno stipendio da McGuinn e Hillman, e non firmarono insieme con i compagni il rinnovo del contratto con la Columbia Records quando l'accordo fu siglato il 29 febbraio 1968.\nInizialmente l'album era stato concepito per essere una summa della storia musicale americana del ventesimo secolo, incorporando elementi di country, jazz, rhythm and blues, e rock and roll. Tuttavia, spinti dalla passione di Parsons, da poco entrato a far parte del gruppo nel febbraio '68, il progetto originario venne accantonato per fare del disco un album puramente di musica country. L'enorme passione di Parsons per la sua particolare visione della musica country-rock, fu cos\u00ec contagiosa che egli riusc\u00ec persino a convincere gli altri membri del gruppo a registrare l'album a Nashville, la capitale del country, come aveva fatto Bob Dylan per i suoi album \"Blonde on Blonde\" e \"John Wesley Harding\". Anche se McGuinn aveva ancora qualche riserva circa la nuova direzione musicale della band, si convinse che una mossa del genere avrebbe potuto ampliare il pubblico dei Byrds, che era in leggero declino. Quando infine, il produttore di vecchia data dei Byrds Gary Usher, che non era entusiasta di produrre il concept album sulla musica americana inizialmente proposto da McGuinn, indic\u00f2 la sua preferenza per il progetto country, McGuinn accett\u00f2 definitivamente la proposta di Parsons. Il 9 marzo 1968, la band part\u00ec per Nashville, per incominciare la registrazione di \"Sweetheart of the Rodeo\".\nLe sessioni di registrazione per l'album si divisero tra Nashville e Los Angeles, con il contributo di svariati turnisti come Lloyd Green, John Hartford, JayDee Maness, e Clarence White. Durante la lavorazione sorsero tensioni tra Parsons e il resto della band, in particolare con il chitarrista Roger McGuinn ci furono i contrasti pi\u00f9 accesi, e di conseguenza alcune delle tracce vocali di Parsons furono reincise cantate da McGuinn, principalmente a causa di complicazioni legali, e quando l'album venne pubblicato a fine agosto, Parsons era gi\u00e0 uscito dal gruppo. Le tre canzoni che subirono questo trattamento in fase di post-produzione furono \"The Christian Life\", \"You Don't Miss Your Water\", e \"One Hundred Years from Now\". L'allontanamento stilistico dei Byrds dal rock e dal pop per abbracciare incondizionatamente il country caus\u00f2 una grossa perdita di pubblico alla band e l'aperta ostilit\u00e0 dell'ambiente ultra-conservatore di Nashville, patria della country music pi\u00f9 reazionaria, che guardava con sospetto e perplessit\u00e0 ai Byrds considerandoli soltanto un gruppo di capelloni hippie che cercavano di sovvertire il mondo della musica country.\nRegistrazione (marzo \u2013 maggio 1968).\nTra il 9 e il 15 marzo 1968, la band, affiancata da diversi prestigiosi session men, registr\u00f2 agli studi della Columbia di Nashville multiple riprese di otto nuove canzoni. Le sessioni per l'album proseguirono dal 4 aprile al 27 maggio 1968 ai Columbia Studios di Hollywood, Los Angeles, con l'aggiunta di ulteriori sette brani incisi nel corso delle sedute e la rifinitura delle tracce incise a Nashville.\nLe canzoni che i Byrds registrarono per l'album inclusero anche \"You Ain't Going Nowhere\" e \"Nothing Was Delivered\", due brani country di Bob Dylan provenienti dall'ancora all'epoca ufficialmente inedito \"The Basement Tapes\", i famosi \"nastri della cantina\" incisi da Dylan e dalla The Band nel 1967, durante il periodo di convalescenza di Dylan a seguito del suo incidente motociclistico. Nonostante il brusco cambio stilistico che \"Sweetheart of the Rodeo\" rappresentava per i Byrds, l'inclusione di queste due cover di Dylan nell'album, era un segno di continuit\u00e0 con i loro precedenti dischi folk rock, dove il materiale di Bob Dylan era al centro del repertorio del gruppo. I Byrds incisero anche tre standard della musica country per l'album: il traditional \"I Am a Pilgrim\", reso popolare da Merle Travis alla fine degli anni quaranta; \"Blue Canadian Rockies\" di Cindy Walker, cantata da Gene Autry nell'omonimo film del 1952; e \"The Christian Life\", canzone vera e propria \"antitesi del rock\" con il suo testo che tesseva le lodi del semplice piacere di condurre una \"vita cristiana\".\nIl gruppo aggiunse a questi vecchi classici e alle cover di Dylan, un paio di canzoni country contemporanee: \"Life in Prison\" di Merle Haggard; e \"You're Still On My Mind\" di Luke McDaniel. In aggiunta, i Byrds rifecero in chiave country rock \"You Don't Miss Your Water\" di William Bell. Con la sua fusione di country e soul, \"You Don't Miss Your Water\" divenne il perfetto esempio di quella che Parsons avrebbe in seguito definito \"Cosmic American Music\".\nDa parte sua, Roger McGuinn contribu\u00ec con l'inserimento nell'album del brano di Woody Guthrie \"Pretty Boy Floyd\", un romanzato ritratto dell'omonimo eroe folk. Nel corso delle sessioni i Byrds incisero anche \"All I Have Are Memories\", \"You Got a Reputation\" di Tim Hardin, e il brano tradizionale \"Pretty Polly\", ma nessuna di queste tracce fin\u00ec nella versione finale di \"Sweetheart of the Rodeo\".\nGram Parsons port\u00f2 tre delle sue composizioni alle sedute di registrazione: \"Lazy Days\", \"One Hundred Years from Now\" e \"Hickory Wind\", quest'ultima scritta da Parsons e dall'ex membro degli International Submarine Band, Bob Buchanan, durante un lungo viaggio in treno dalla Florida a Los Angeles all'inizio del 1968. \"One Hundred Years from Now\" possiede un ritmo pi\u00f9 veloce rispetto al materiale presente in \"Sweetheart of the Rodeo\" e parla della stoltezza della vanit\u00e0 umana attuale e di come potrebbe essere vista dalle generazioni successive. \"Lazy Days\", brano influenzato da Chuck Berry, non venne incluso nell'album definitivo, ma fu registrato di nuovo da Parsons con i Flying Burrito Brothers, per il loro disco del 1970 \"Burrito Deluxe\".\nReazione della scena country di Nashville all'album.\nVerso la fine della prima trance delle sessioni di registrazione, la band pens\u00f2 di congedarsi da Nashville con un'apparizione allo storico show \"Grand Ole Opry\", roccaforte del country, al Ryman Auditorium, fissata per il 15 marzo del 1968. Il gruppo fu accolto con derisione dal pubblico conservatore perch\u00e9 i Byrds erano il primo gruppo di \"hippie capelloni\" a suonare nel tempio della musica country pi\u00f9 ortodossa. La band apr\u00ec il concerto con una reinterpretazione del brano \"Sing Me Back Home\" di Merle Haggard, che venne accolto tra le risatine del pubblico, da vari fischi, insulti, e prese in giro di ogni genere. Qualsiasi speranza di salvare la performance venne immediatamente cancellata quando Parsons, invece che cantare il brano annunciato dal presentatore Tompall Glaser, si lanci\u00f2 in una improvvisata versione di \"Hickory Wind\" dedicandola a sua nonna. Il fuori programma mand\u00f2 su tutte le furie gli altri ospiti abituali dell\"'Opry\" come Roy Acuff, e mise in forte imbarazzo Glaser, con la conseguenza assicurata che i Byrds non sarebbero mai pi\u00f9 stati invitati a partecipare al programma.\nAltrettanto disastrosa fu l'apparizione del gruppo al programma radiofonico della WSM condotto dal leggendario DJ di Nashville, Ralph Emery, che prese in giro i suoi ospiti per tutta la durata del programma trattandoli con sufficienza durante le interviste, rifiutandosi, inizialmente, anche solo di mandare in onda una versione preliminare di \"You Ain't Goin' Nowhere\". Quando di malavoglia acconsent\u00ec a suonare il disco, lo stronc\u00f2 in diretta giudicandolo \"mediocre\" alla presenza della band. Chiaramente infastiditi dal trattamento ricevuto, Parsons e McGuinn avrebbero successivamente scritto una canzone sullo spiacevole episodio intitolandola \"Drug Store Truck Drivin' Man\". Il brano sarebbe apparso nel successivo album dei Byrds, \"Dr. Byrds &amp; Mr. Hyde\", anche se la versione inclusa nel disco non vedeva la partecipazione di Parsons, dato che egli aveva all'epoca gi\u00e0 lasciato il gruppo.\nDopo essere ritornati da Nashville, la band suon\u00f2 qualche concerto nella zona di Los Angeles con l'aggiunta occasionale del suonatore di pedal steel guitar JayDee Maness, che aveva suonato in parecchie tracce di \"Sweetheart of the Rodeo\". Nell'aprile 1968, McGuinn venne sottoposto a forti pressioni da parte di Parsons affinch\u00e9 egli reclutasse Maness come membro ufficiale dei Byrds, ma McGuinn rifiut\u00f2. Avendo fallito nel proporre Maness come membro della band, Parsons incominci\u00f2 allora a sponsorizzare un altro chitarrista, Sneaky Pete Kleinow, ma ancora una volta, McGuinn non accett\u00f2. I tentativi di Parsons di reclutare nuovi membri e di dettare la nuova direzione musicale del gruppo, caus\u00f2 un conflitto di potere all'interno della band, con McGuinn intento a conservare il suo status di leader costantemente minacciato da Parsons, che inoltre chiedeva un aumento di stipendio. A un certo punto, Parsons arriv\u00f2 persino a chiedere che l'album venisse pubblicato a nome \"Gram Parsons &amp; The Byrds\", richiesta che cadde nel vuoto ignorata da McGuinn e Hillman.\nNel maggio 1968, la band si imbarc\u00f2 per un breve tour europeo. Mentre si trovavano in Inghilterra per suonare al Middle Earth Club, i Byrds incontrarono Mick Jagger e Keith Richards. Parsons e Richards diventeranno ottimi amici, e Parsons risulter\u00e0 determinante nelle coloriture \"country rock\" della musica dei Rolling Stones nel periodo 1968-1972.\nPubblicazione e accoglienza.\nAll'uscita nei negozi, l'album raggiunse la posizione numero 77 nella classifica \"Billboard\" Top LPs negli Stati Uniti, ma fall\u00ec l'entrata in classifica in Gran Bretagna. Dall'album furono estratti due singoli, \"You Ain't Going Nowhere\" (cover di un brano di Bob Dylan), che riscosse modesti riscontri commerciali (n. 75 nella \"Billboard\" Hot 100 e n. 45 in Inghilterra), e \"I Am a Pilgrim\", che non entr\u00f2 nemmeno in classifica. L'opera ricevette recensioni complessivamente positive, ma l'accoglienza del pubblico fu alquanto tiepida. Inoltre, non tutte le recensioni dell'epoca furono favorevoli nei confronti dell'opera, per esempio un recensore anonimo di \"Melody Maker\" di fine 1968 derise l'album definendolo \"non la tipica musica dei Byrds, il che \u00e8 proprio un peccato\". In maniera simile, Robert Shelton, scrisse sul \"New York Times\" nel novembre 1968, che \"l'ultimo album dei Byrds aderiva ai molti clich\u00e9 triti e ritriti della musica country, e inoltre, cosa triste a dirsi, era noioso da ascoltarsi per i vecchi fan del gruppo\".\nIn tempi pi\u00f9 recenti, il critico musicale di AllMusic Mark Deming fece notare nella sua recensione del disco che \"nessun'altra band di caratura importante era mai andata cos\u00ec a fondo nel sound genuino della musica country (senza intenti di parodia o condiscendenza) come avevano fatto i Byrds in \"Sweetheart of the Rodeo\"; quando all'epoca il country era ancora visto da molti critici rock solo come musica per \"bifolchi razzisti\". Nonostante l'iniziale insuccesso che rese l'album il peggior risultato commerciale dei Byrds fino ad allora, \"Sweetheart of the Rodeo\" viene oggi considerato opera altamente influente, e un disco seminale per la nascita e diffusione del country rock.\nTracce.\nIl 2 settembre 2003, la Columbia/Legacy ha pubblicato una versione ampliata su 2 CD di \"Sweetheart of the Rodeo\". Questa versione dell'album contiene varie outtakes, versioni inedite, e i nastri master dei brani ai quali era stato tolto il cantato originale di Parsons, presentati qui per la prima volta con le tracce vocali originali. Gran parte delle versioni alternative presenti sul secondo CD vedono Parsons cantare canzoni che successivamente sarebbero apparse sull'album con la voce di McGuinn al canto. Inoltre \u00e8 incluso un brano inedito intitolato \"All I Have Are Memories\", scritto e cantato dal batterista Kevin Kelley all'epoca delle sessioni per l'album. Infine, la Legacy Edition di \"Sweetheart of the Rodeo\" include anche 6 tracce eseguite dalla precedente band di Gram Parsons, gli International Submarine Band.\n\"Original Album\"\n\"The International Submarine Band\"\n\"Working Demos, Outtakes, &amp; Rehearsal Versions\" "}
{"id": "1137044", "revid": "125143056", "url": "https://it.wikipedia.org/wiki?curid=1137044", "title": "Chiara Caselli", "text": "Biografia.\nNata a Bologna, da ragazza frequenta una scuola di recitazione nella sua citt\u00e0. A 19 anni inizia la propria carriera da attrice che la porta in breve tempo ad affermarsi. Tra i registi con i quali ha lavorato: Michelangelo Antonioni (\"Al di l\u00e0 delle nuvole\"), Liliana Cavani (\"Il gioco di Ripley\" e \"Dove siete? Io sono qui\"), Gus Van Sant (\"Belli e dannati\"), Francesco Nuti (\"OcchioPinocchio\"). Parallelamente alla carriera cinematografica, sviluppa il lavoro di fotografa, iniziando ad esporre nel 2008 e approdando, nel 2011, alla Biennale d'Arte di Venezia (Padiglione Italia) e al Festival Internazionale di Fotografia di Roma. Nel 2020 interpreta l'avvocato Angela nella serie televisiva italiana Baby. Ha un figlio, Teo."}
{"id": "1137045", "revid": "33751", "url": "https://it.wikipedia.org/wiki?curid=1137045", "title": "Al Botola Professionel", "text": ""}
{"id": "1137046", "revid": "88740", "url": "https://it.wikipedia.org/wiki?curid=1137046", "title": "Peugeot Type 6, 7 e 8", "text": "Le Type 6, Type 7 e Type 8 erano tre modelli di autovettura prodotte complessivamente tra il 1894 e il 1897 dalla Peugeot.\nProfilo.\nErano tre vetture dell'allora fascia bassa Peugeot: si era nella prima fase di diversificazione della gamma Peugeot, ma in questo caso con il termine \"fascia bassa\" non si intende quella che oggi \u00e8 occupata da utilitarie e city-cars. L'automobile era in ogni caso un oggetto di gran lusso e molto esclusivo. L'allora fascia bassa era semplicemente rappresentata dalle meno costose tra questi oggetti che in ogni caso erano uno sfizio per pochi.\nQueste tre vetture erano tutte derivate dalla Peugeot Type 5: la Type 6, in particolare, ne riprese anche il motore, vale a dire un bicilindrico a V di 565 cm\u00b3 in grado di erogare una potenza massima di 2 CV. La velocit\u00e0 massima era di soli 15\u00a0km/h. Grazie alle sue dimensioni, maggiori di quelle della Type 5, la Type 6 si colloc\u00f2 leggermente pi\u00f9 in alto della stessa Type 5, pur rimanendo nella fascia bassa. Fu venduta nel solo 1894 in pochi esemplari. La Type 6 si fece apprezzare per le sue doti sportiveggianti, avendo realizzato un notevole exploit, arrivando prima classificata alla Parigi-Rouen a pari merito con una Panhard &amp; Levassor.\nErede della Type 6 era la Type 7, in pratica una Type 6 che montava un motore di cilindrata maggiore, pari a 1282\u00a0cm\u00b3. Tale motore consentiva alla Type 7 di raggiungere prestazioni leggermente superiori, con una velocit\u00e0 massima pari a 18\u00a0km/h. La Type 7 fu prodotta fino al 1897 in 25 esemplari.\nSempre nello stesso periodo in cui furono prodotte le Type 6 e 7, fu commercializzata anche la Type 8, che con le prime due condivideva lo stesso telaio e prese la meccanica dalla Type 7. Il motore era quindi lo stesso bicilindrico da 1282\u00a0cm\u00b3 di quest'ultima. Identica alla Type 7 anche nelle prestazioni, la Type 8 se ne differenziava per le dimensioni maggiori, che garantivano maggior comodit\u00e0 ai passeggeri. La Type 8 fu prodotta tra il 1894 ed il 1896 in 25 esemplari.\nTra il 1895 ed il 1897 fu proposta anche un'ulteriore versione, la Type 11, una piccola cabriolet che montava il propulsore delle Type 9 e 10 da 1645\u00a0cm\u00b3."}
{"id": "1137047", "revid": "33689", "url": "https://it.wikipedia.org/wiki?curid=1137047", "title": "Flavio Importuno", "text": "Biografia.\nMembro dell'antica e aristocratica famiglia dei Decii, era figlio di Cecina Decio Massimo Basilio, console per l'anno 480, e fratello di Flavio Albino (console nel 493), Flavio Avieno (console nel 501), e Flavio Teodoro (console nel 505). Nel 509, ancora molto giovane, ricevette l'onore del consolato: nello stesso anno, per\u00f2 dovette rispondere assieme al fratello di alcuni scontri avvenuti a seguito ai giochi a Roma. Tra il 509 e il 512, Importuno fu elevato al rango di \"patricius\".\nNel 525 venne inviato da papa Giovanni I presso Teodorico a Ravenna: l'ambasceria, portata assieme al fratello Teodoro, all'ex-console Agapito e ad un altro patrizio, richiedeva al re una politica pi\u00f9 moderata nei confronti della Chiesa. I delegati del papa vennero affiancati da religiosi e inviati da Teodorico alla corte di Giustino I a Costantinopoli: al loro ritorno, i delegati vennero imprigionati da Teodorico (maggio 526); non \u00e8 noto il destino di Importuno."}
{"id": "1137050", "revid": "84604", "url": "https://it.wikipedia.org/wiki?curid=1137050", "title": "Asmodeo", "text": "Asmodeo (: ; in latino \"Asmodeus\" o \"Asmodaeus\"; in arabo \"Ashmed\"; \u05d0\u05e9\u05de\u05d3\u05d0\u05d9, \"Ashmedai\" in ebraico, o anche \"Chammadai\", \"Sydonai\", lett. \" \"colui che fa perire e tortura e succhiava le vittime \"; e in avestico \"A\u0113\u0161mada\u0113va\", lett. \"demonio irato\") nella demonologia \u00e8 un potente demone biblico ebraico, appartenente alla gerarchia degli angeli di Satana.\nNella mitologia.\nLa sua origine probabilmente deriva dalla contrazione dell'iranico Aeshma Daeva. La figura viene infatti citata per la prima volta in antichissime tradizioni mitologiche babilonesi e caldaiche del parsismo e del zoroastrismo.\nAsmodeo \u00e8 pi\u00f9 noto a noi grazie al deuterocanonico Libro di Tobia. Viene menzionato sia in numerose leggende talmudiche sia nella tradizione demonologica giudaica, secondo le quali Asmodeo fu vinto dal Re Salomone, che lo avrebbe costretto ad edificare per lui il celebre Tempio.\nL'etimologia del nome \u00e8 controversa. Pare che derivi dal persiano \"ashma daeva\", forse \"spirito del giudizio\", oppure da Aeshma-daeva, \"spirito del furore\", espressione spesso usata nelle antiche formule magiche, in riferimento al principe dei dem\u00f2ni. Per altri, Asmodeo discenderebbe dall'aramaico \"as'medi\", cio\u00e8 \"distruttore\", come si evincerebbe dal Libro di Tobia. Nella stessa letteratura zoroastriana i sette spiriti Aeshma-daeva erano comunque contrapposti a sette corrispettivi testi sacri.\nAsmodeo viene considerato, oltre che il demonio della distruzione, anche il signore della cupidigia, dell'ira, della discordia, e della vendetta; \u00e8 raro, dunque, che ad un uomo venga imposto questo nome.\nIl celebre demonologo olandese Wierus lo colloc\u00f2 come un potentissimo re degli inferi, quasi al pari di Lucifero e Satana. Fu associato a Lucifero soprattutto per il suo carattere ribelle e la sua scelta definitiva per le tenebre. Per altri, Asmodeo \u00e8 lo stesso serpente che sedusse Eva. Altre tradizioni simili lo associano anche a Lilith, la leggendaria moglie ribelle di Adamo prima di Eva, che, condannata all'esilio dall'Eden, si un\u00ec appunto con questo demonio.\nAlcuni popoli dell'antico Egitto venerarono Asmodeo come protettore del gioco d'azzardo, e gli dedicarono persino un tempio nel deserto di \"Ryanneh\". Lo stesso Giudaismo riuscir\u00e0 a confondere alcuni spiriti buoni con quelli cattivi, secondo la tradizione ereditata dal dualismo zoroastrico, e scacciare questi ultimi solo attraverso potenti riti di esorcismo.\nDescrizione nel Libro di Tobia.\nLa traccia scritta di Asmodeo \u00e8 soprattutto in un racconto del Libro di Tobia, citato come potente demonio simbolo della discordia coniugale. Egli uccise tutti i sette mariti di Sara, figlia di Raguele, abitante di Ecbatana, senza che nessuno di essi avesse potuto giacere con lei. Ci\u00f2 avvenne fino a che Tobia, figlio di Tobi, non ricevette la \"luce divina\" dell'Arcangelo Raffaele. Tobia ricevette precise indicazioni dall'angelo su come scacciare tale demonio. Sceso al fiume, venne assalito da un pesce che cerc\u00f2 di mozzargli il piede. Tobia cerc\u00f2 di difendersi, ma Raffaele lo ferm\u00f2: \"Afferra il pesce e non lasciarlo sfuggire\". Il giovane afferr\u00f2 il pesce e lo trasse a riva. L'angelo continu\u00f2 con le istruzioni: \"Aprilo e togline il fiele, il cuore e il fegato; mettili in disparte e getta via invece gli intestini. Il fiele, il cuore e il fegato possano essere utili medicamenti\". Tobia fece quanto gli venne ordinato, quindi accompagnato dall'angelo prosegu\u00ec la sua strada ma chiese: \"Che rimedio pu\u00f2 esserci nel cuore, nel fegato e nel fiele del pesce?\".\nLa risposta fu: \"Quanto al cuore e al fegato, ne puoi fare suffumigi in presenza di una persona, uomo o donna, invasata dal demonio o da uno spirito cattivo e cesser\u00e0 in essa ogni vessazione e non ne rester\u00e0 pi\u00f9 traccia alcuna\".\nQuando l'angelo invit\u00f2 Tobia a chiedere in sposa Sara, egli, che ne conosceva la storia, disse: \"Ho sentito dire che essa \u00e8 gi\u00e0 stata data in moglie a sette uomini ed essi sono morti nella stanza nuziale la notte stessa in cui dovevano unirsi a lei. Ho sentito inoltre dire che un demonio le uccide i mariti. Per questo io ho paura. Il demonio \u00e8 geloso di lei, a lei non fa del male, ma se qualcuno le si vuole accostare, egli lo uccide. Io sono l'unico figlio di mio padre. Ho paura di morire e di condurre cos\u00ec alla tomba la vita di mio padre e di mia madre per l'angoscia della mia perdita. Non hanno un altro figlio che li possa seppellire\".\nL'angelo Raffaele rispose: \"Hai forse dimenticato i moniti del tuo casato? Ascoltami, dunque, o fratello: non preoccuparti di questo demonio e sposala. Sono certo che questa sera ti verr\u00e0 data in moglie. Quando per\u00f2 entri nella camera nuziale, prendi il cuore e il fegato del pesce e mettine un poco sulla brace degli incensi. L'odore si espander\u00e0, il demonio lo dovr\u00e0 annusare e fuggir\u00e0 e non comparir\u00e0 pi\u00f9 intorno a lei. Poi, prima di unirti con essa, alzatevi tutti e due a pregare. Supplicate il Signore del cielo perch\u00e9 venga su di voi la sua grazia e la sua salvezza. Non temere: essa ti \u00e8 stata destinata fin dall'eternit\u00e0. Sarai tu a salvarla. Ti seguir\u00e0 e penso che da lei avrai figli che saranno per te come fratelli. Non stare in pensiero\".\nTobia quindi si present\u00f2 da Sara per reclamarla in moglie, come era nel suo pieno diritto per la legge del levirato. Il demonio Asmodeo fu quindi trasportato e legato a dei lacci in una zona nei pressi dell'Alto Egitto. Il Libro di Tobia . Nella letteratura rabbinica diviene infine il massimo di tutti gli spiriti malvagi. Sotto certi aspetti mitologici, Asmodeo ricorda anche la figura demoniaca degli antichi Assiri chiamata \"Pazuzu\" bench\u00e9 quest'ultimo compaia anche in ruoli positivi, come spirito feroce ma moralmente neutrale contrapposto alla sempre malvagia demone femmina Lamashtu, mentre Asmodeus non compare mai con connotazioni positive, in nessun testo.\nTradizioni successive.\nNell'astrologia medioevale Asmodeo fu poi associato alle ore del tempo. Si poteva presentare attraverso sibili, fischi o suoni alterati provenienti da varia energia, lampade, scintille, oggetti vari, a cadenze di ore o giorni alterni, mai consecutivi, e dei quali non si riesce a capire la provenienza.\nIn altre tradizioni Asmodeo \u00e8 un potente demonio-insegnante, educatore della geometria, matematica, astronomia.\nNella cultura di massa.\nGiordano Berti ne \"I mondi ultraterreni\" (Mondadori, Milano 1998) cita un grimorio, intitolato \"Il Testamento di Salomone\", nel quale Asmodeus si presenta dinanzi a chi lo evoca per met\u00e0 sotto forma di Angelo e per met\u00e0 di uomo; passa il suo tempo a complottare per distruggere l'armonia matrimoniale o per distruggere la bellezza delle fanciulle ancora vergini. Lo stesso Berti riporta anche un documento, conservato alla Biblioteca Nazionale di Parigi, datato 19 maggio 1629, che recherebbe la firma di Asmodeus; il demonio prometterebbe di abbandonare il corpo di suor Jeanne des Anges, monaca nel convento di Loudun. La falsit\u00e0 del documento \u00e8 nota: fu redatto dalla stessa Jeanne dietro suggerimento del Consigliere di Stato, che grazie a questo e altri documenti contraffatti, riusc\u00ec a mandare al rogo il prete libertino Urbain Grandier.\nDa questa complessa vicenda derivano:\nAd Asmodeo \u00e8 intitolato l'asteroide 2174 Asmodeus.\nIl diavolo Asmodeo \u00e8 anche uno dei protagonisti della pellicola Mia moglie \u00e8 una strega, interpretato da Helmut Berger."}
{"id": "1137052", "revid": "1543377", "url": "https://it.wikipedia.org/wiki?curid=1137052", "title": "Dr. Byrds &amp; Mr. Hyde", "text": "Dr. Byrds &amp; Mr. Hyde \u00e8 l'ottavo album del gruppo folk rock statunitense The Byrds pubblicato nel 1969 dalla Columbia Records.\nIl disco.\nL'album vede la band giustapporre semplici canzoni country rock con brani psichedelici pi\u00f9 sperimentali, dando al disco una doppia cifra stilistica contrapposta l'una all'altra che allude alla duplicit\u00e0 del titolo dell'opera. Inoltre, l'album fu il primo disco dei Byrds nella nuova formazione costituita da Clarence White (chitarra), Gene Parsons (batteria), John York (basso), e Roger McGuinn (chitarra). \"Dr. Byrds &amp; Mr. Hyde\" \u00e8 unico nel catalogo discografico della band in quanto \u00e8 il solo album nel quale McGuinn canta come voce solista in ogni traccia.\nL'album raggiunse la posizione numero 153 nella classifica statunitense Billboard 200 e la numero 15 nella Official Albums Chart britannica. Un precedente singolo, \"Bad Night at the Whiskey\" (B-side \"Drug Store Truck Drivin' Man\"), venne pubblicato il 7 gennaio 1969 ma non riusc\u00ec ad entrare in classifica. Tuttavia, un secondo 45 giri non incluso nell'album pubblicato poco tempo dopo l'uscita di \"Dr. Byrds &amp; Mr. Hyde\", una cover di \"Lay Lady Lay\" di Bob Dylan, raggiunse la posizione numero 132 della classifica di \"Billboard\". Nonostante le critiche favorevoli dell'epoca, \"Dr. Byrds &amp; Mr. Hyde\" fu il disco ad ottenere il peggior piazzamento negli Stati Uniti nella discografia dei Byrds."}
{"id": "1137054", "revid": "716642", "url": "https://it.wikipedia.org/wiki?curid=1137054", "title": "K\u00e9nitra Athl\u00e9tic Club", "text": "Il K\u00e9nitra Athl\u00e9tic Club, noto anche come K\u00e9nitra AC o l'acronimo KAC, \u00e8 una societ\u00e0 calcistica marocchina con sede a K\u00e9nitra, fondata nel 1938 e militante nella Botola 2, la seconda divisione del campionato marocchino. Gioca le partite casalinghe allo Stadio municipale di K\u00e9nitra (15 000 posti).\nHa vinto 4 campionati marocchini e una Coppa del Marocco.\nStoria.\nIl club fu fondato nel 1938 ed \u00e8 il secondo pi\u00f9 antico tra quelli fondati da soli marocchini. La creation del \"K\u00e9nitra Athl\u00e9tic Club\" risale all'epoca in cui il Marocco era un protettorato francese e si deve a Seddik Mkinsi e Abdelkader Sbaii, detto Tanto. Il club esord\u00ec in Division d'Honneur, poi alla seconda divisione e infine riusc\u00ec a essere promosso in massima serie nel 1956, anno della disputa del primo campionato professionistico sotto l'egida della Federazione calcistica del Marocco. \nNel 1959 il club passa nelle mani di Ahmed Souiri, grande conoscitore del calcio, che divenne per il KAC una sorta di padre spirituale. L'anno dopo il club vinse il suo primo titolo nazionale e nel 1961, un anno pi\u00f9 tardi, la sua prima Coppa del Marocco. \nNel 1981-1982 piazz\u00f2 il proprio attaccante Mohamed Boussati in cima alla classifica dei cannonieri del campionato nazionale con 25 gol."}
{"id": "1137055", "revid": "92723", "url": "https://it.wikipedia.org/wiki?curid=1137055", "title": "Teodoro (console 505)", "text": "Biografia.\nMembro dell'antica e aristocratica famiglia dei Decii, era figlio di Cecina Decio Massimo Basilio, console per l'anno 480, e fratello di Albino iunior (console nel 493), Flavio Avieno (console nel 501) e Flavio Importuno (console nel 509). Nel 500, dopo la visita di Teodorico a Roma, venne nominato prefetto del pretorio d'Italia al posto di Liberio; nel 505 tenne il consolato; nel 509, durante il consolato del fratello, era gi\u00e0 stato nominato \"patricius\", ma dovette rispondere assieme ad Importuno di alcuni scontri avvenuti a seguito ai giochi a Roma.\nNel 525 venne inviato da papa Giovanni I presso Teodorico a Ravenna: l'ambasceria, portata assieme al fratello Teodoro, all'ex-console Agapito e ad un altro patrizio, richiedeva al re una politica pi\u00f9 moderata nei confronti della Chiesa. I delegati del papa vennero affiancati da religiosi e inviati da Teodorico alla corte di Giustino I a Costantinopoli: al loro ritorno, i delegati vennero imprigionati da Teodorico (maggio 526); non \u00e8 noto il destino di Teodoro."}
{"id": "1137056", "revid": "287204", "url": "https://it.wikipedia.org/wiki?curid=1137056", "title": "Wilhelm Scream", "text": "Il Wilhelm Scream (in italiano, \"urlo di Wilhelm\") \u00e8 un effetto sonoro cinematografico costituito da un acuto urlo di una persona che viene colpita o uccisa da qualcosa. L'urlo \u00e8 generalmente utilizzato per dare voce a personaggi che muoiono cadendo da grandi altezze.\nUsato per la prima volta nel film del 1951 \"Tamburi lontani\", in cui uno dei personaggi veniva fatto a pezzi da un alligatore, il Wilhelm Scream venne riutilizzato dal montatore Ben Burtt nel film \"Guerre stellari\", che us\u00f2 l'effetto sonoro come easter egg, per poi prendere piede in altre produzioni come film, serie televisive e videogiochi.\nIl Wilhelm Scream \u00e8 diventato un clich\u00e9 famoso ed \u00e8 stato usato in oltre 140 film, svariati videogiochi, tra cui \" e The Last of Us\", e serie televisive, tra cui \"Primeval\", dove l'effetto sonoro compare pressoch\u00e9 in tutti gli episodi della serie.\nGenesi.\nIl Wilhelm Scream \u00e8 apparso per la prima volta nella pellicola \"Tamburi lontani\". In una scena del film, alcuni soldati stanno guadando in una palude e uno di loro urla a causa di un morso di un alligatore, che lo trascina sott'acqua. L'urlo del personaggio fu registrato successivamente, insieme ad altri suoni per il film.Il revival di questo effetto sonoro fu ad opera del designer sonoro Ben Burtt, che scopr\u00ec la registrazione originale, rinominata dai tecnici di allora come \"Uomo morso da un alligatore\", e decise di usarla in \"Guerre stellari\", incorporandola nella scena in cui Luke Skywalker uccide uno Stormtrooper, che cade rovinosamente in un precipizio. Burtt rinomin\u00f2 l'effetto \"urlo di Wilhelm\", ispirato dal tenente Wilhelm, un personaggio minore che emette lo stesso urlo nel film del 1953 \"L'indiana bianca\".\nBurtt inizi\u00f2 a usare il suono in tutti i film ai quali lavor\u00f2. Altri montatori del suono fecero lo stesso e l'inclusione dell\"urlo di Wilhelm\" divenne una tradizione tra la comunit\u00e0 dei sound designer.\nNonostante l'identit\u00e0 della persona che registr\u00f2 l'urlo sia sconosciuta, Burtt scopr\u00ec dei documenti, che contenevano la lista di tutti gli attori che dovevano doppiare delle parti nel film, secondo i quali la voce potrebbe essere quella dell'attore e cantante Sheb Wooley. Dopo aver ascoltato la voce di tutti gli attori presenti su quella lista, Burtt concluse che fu Sheb ad essere il probabile artefice del suono.\nNella cultura di massa.\nOltre alla fama ottenuta nel mondo degli effetti sonori, l'urlo Wilhelm acquist\u00f2 ben presto notoriet\u00e0 anche tra il grande pubblico, apparendo nelle saghe di \"Guerre stellari\", \"Indiana Jones\" e \"Il Signore degli Anelli\"; in film come \"Poltergeist\", \"La bella e la bestia\", \"Batman - Il ritorno\", \"Le iene\", \"Toy Story - Il mondo dei giocattoli\" e \"Titanic\"; nelle serie televisive come \"X-Files\", La casa di carta, Lupin; in numerosi videogiochi tra cui \"Red Dead Redemption, \" e nel trailer di Dead Island 2.\nRiferimenti all\"urlo di Wilhelm\" si trovano anche nella musica: il nome della band A Wilhelm Scream \u00e8 un omaggio all'effetto sonoro, cos\u00ec come hanno fatto i We Be The Echo e i Tortoise, nelle canzoni \"Wilhelm Scream Dream Team\" e \"Beacons of Ancestorship\", e James Blake con \"The Wilhelms Scream\"."}
{"id": "1137059", "revid": "228587", "url": "https://it.wikipedia.org/wiki?curid=1137059", "title": "Polymoog", "text": "Il Polymoog \u00e8 un sintetizzatore polifonico analogico prodotto dal 1975 al 1985 dalla Moog Music.\n\u00c8 stato prodotto in due versioni differenti: la prima, denominata Polymoog Synthesizer (messa in commercio nel 1975), si differenzia dalla seconda (denominata Polymoog Keyboard, messa in commercio nel 1978) per la minore quantit\u00e0 di suoni predefiniti in memoria.\nStruttura.\nIl Polymoog possiede tre sorgenti di suono: due oscillatori controllati in tensione e uno a bassa frequenza. Il sintetizzatore pu\u00f2 essere suonato mediante una tastiera a 71 tasti divisa in tre sezioni aventi ognuna un controllo volume, possiede un equalizzatore a tre bande ed un modulatore comandabile con il LFO attraverso il meccanismo del sample and hold. Il Polymoog possiede anche in memoria otto suoni (quattordici nella versione \"Keyboard\") predefiniti denominati:\nUso.\nIl Polymoog \u00e8 stato utilizzato da diversi musicisti nell'ambito soprattutto della musica rock, pop, ed elettronica. Fra essi si possono citare:"}
{"id": "1137063", "revid": "110157", "url": "https://it.wikipedia.org/wiki?curid=1137063", "title": "Ballad of Easy Rider", "text": "Ballad of Easy Rider (1969) \u00e8 il nono album del gruppo folk rock statunitense The Byrds."}
{"id": "1137064", "revid": "89688", "url": "https://it.wikipedia.org/wiki?curid=1137064", "title": "Il mistero della pietra azzurra (film)", "text": ""}
{"id": "1137066", "revid": "466539", "url": "https://it.wikipedia.org/wiki?curid=1137066", "title": "Mario Missiroli (regista)", "text": "\u00c8 annoverato tra i pi\u00f9 importanti registi del teatro italiano.\nBiografia.\nDopo il diploma in regia all'Accademia nazionale d'arte drammatica, prima di debuttare nella regia teatrale e cinematografica, \u00e8 stato assistente di Giorgio Strehler, in teatro, e di Valerio Zurlini al cinema. \u00c8 del 1963 il suo film \"La bella di Lodi\" (soggetto di Alberto Arbasino, con Stefania Sandrelli).\nMa \u00e8 in teatro che si impone, fin dagli anni sessanta, come uno dei pi\u00f9 innovativi e provocatori registi italiani con messinscene originali e di successo come \"Eva Peron\" di Copi, \"Giorni felici\" di Beckett, \"L'ispettore generale\" di Gogol', \"La locandiera\" e \"Trilogia della villeggiatura\" di Goldoni, \"Il Tartuffo\" di Moli\u00e8re, \"Zio Vanja\" di \u010cechov, \"Verso Damasco\" di August Strindberg, \"I giganti della montagna\" e \"Sei personaggi in cerca d'autore\" di Pirandello, \"La Mandragola\" di Niccol\u00f2 Machiavelli, \"Les bonnes\" di Jean Genet, \"Orgia\" di Pasolini.\nIn teatro dirige attori di alto profilo come Adriana Asti, Anna Maria Guarnieri, Ugo Tognazzi, Arnoldo Fo\u00e0, Gastone Moschin, Monica Guerritore, Glauco Mauri, Anna Proclemer, Giuseppe Cederna, Valeria Moriconi, Umberto Orsini, Laura Betti, Alessandro Haber. Dal 1977 al 1984 ha assunto la direzione artistica del Teatro Stabile di Torino, sotto la direzione organizzativa e amministrativa di Giorgio Guazzotti."}
{"id": "1137067", "revid": "697352", "url": "https://it.wikipedia.org/wiki?curid=1137067", "title": "(Untitled)", "text": "(Untitled) \u00e8 un album doppio del gruppo folk rock statunitense The Byrds, pubblicato nel 1970."}
{"id": "1137072", "revid": "767487", "url": "https://it.wikipedia.org/wiki?curid=1137072", "title": "Mike Smith (batterista)", "text": "Ha suonato nella demo del 1990 \"Reincremation\", nell'EP \"Human Waste\" del 1991, nell'album di debutto \"Effigy of the Forgotten\" del 1991, nel successivo album \"Breeding the Spawn\".\nDopo la sua uscita dalla band \u00e8 stato rimpiazzato da Doug Bohn. \u00c8 quindi tornato nel 2002, ed ha inciso Souls to Deny nel 2004 e l'omonimo album nel 2006. \u00c8 considerato tra i pi\u00f9 dotati batteristi death, e nel suo stile \u00e8 possibile riconoscere i tipici blast beat che moltissime band usano e che caratterizzano il drumming del brutal death metal. Ha partecipato al progetto Roadrunner United, dove ha suonato nella canzone \"Dawn of a Golden Age\"."}
{"id": "1137078", "revid": "21880", "url": "https://it.wikipedia.org/wiki?curid=1137078", "title": "Allium", "text": "Allium \u00e8 un genere di piante spermatofite monocotiledoni appartenenti alla famiglia delle Amaryllidaceae, dall'aspetto di piccole erbacee annuali o perenni dalla tipica infiorescenza a globo e forte aroma di aglio o cipolla.\n\u00c8 l'unico genere della trib\u00f9 Allieae . \nEtimologia.\nL'etimologia del termine generico (\"allium\") \u00e8 molto antica. Le piante di questo genere erano ampiamente conosciute sia dai Romani che dai Greci (questi ultimi comunque non le apprezzavano completamente a causa del loro forte e acre odore). Sembra comunque che il termine abbia una derivazione celtica e significhi \u201cbruciante\u201d in riferimento al forte odore acre e pungente della pianta. Uno dei primi ad usare questo nome per scopi botanici fu il naturalista francese Joseph Pitton de Tournefort (1656 - 1708).\nDescrizione.\nL'aspetto di queste piante in genere \u00e8 erbaceo perenne con una altezza variabile, ma comunque non molto superiore al metro (a parte qualche eccezione: \"Allium commutatum\" e qualche altra specie). La forma biologica prevalente \u00e8 geofita bulbosa (G bulb), ossia sono piante che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati bulbi, organi di riserva che annualmente producono nuovi fusti, foglie e fiori. Il particolare aroma di queste piante \u00e8 dato dalla presenza di composti solforati. Sono inoltre quasi del tutto glabre.\nRadici.\nLe radici sono fascicolate da bulbo e uscenti dalla parte terminale dello stesso.\nFoglie.\nLe foglie sono solamente del tipo radicale a disposizione spiralata. La forma \u00e8 allungata, stretta o allargata ma sempre o appiattita o quasi cilindrica; in tutti i casi la lunghezza \u00e8 preponderante rispetto alla larghezza. Spesso quelle pi\u00f9 grandi si ripiegano all'indietro e all'infuori. In diverse specie le foglie sono cave (fistolose).\nInfiorescenza.\nLe infiorescenze di tipo ombrellifero sono terminali e definite composte da diversi fiori. La forma \u00e8 globosa pi\u00f9 o meno emisferica. Spesso alla base dell'infiorescenza \u00e8 presente una spata scariosa (un tipo di brattea cartacea tipica di questi fiori) bi-tri-valve la cui funzione \u00e8 quella di proteggere l'infiorescenza. Il colore dei fiori varia da bianco a rosato a violetto o azzurro, in certi casi anche giallo. In alcune specie possono essere presenti dei bulbilli fertili che in certi casi sostituiscono quasi completamente i fiori.\nFiori.\nI fiori sono ermafroditi, attinomorfi, 5-ciclici (2 verticilli di tepali, 2 verticilli di stami e 1 verticillo del gineceo) e trimeri (ogni verticillo \u00e8 composto da tre elementi).\nFrutti.\nI frutti sono delle capsule. La deiscenza avviene lungo le nervature principali del frutto (capsula loculicida). La forma \u00e8 vagamente triangolare con tre logge in ognuna delle quali sono contenuti uno-due semi. I semi sono neri a forma romboidale o sferoide.\nBiologia.\nL'impollinazione \u00e8 garantita soprattutto da diversi insetti, come api e vespe in quanto sono piante nettarifere (impollinazione entomogama).\nLa riproduzione avviene anche per divisione del piede (propagazione tipicamente orticola). Un altro tipo di riproduzione di queste piante \u00e8 tramite delle gemme avventizie (bulbilli) poste sia nella zona dell'infiorescenza che tra i bulbi sotterranei.\nDistribuzione e habitat.\nIl genere \"Allium\" ha una distribuzione relativa soprattutto alle regioni extra-tropicali dell'emisfero boreale, eccezion fatta per alcune specie cilene (come \"Allium juncifolium\"), o brasiliane (come \"Allium sellovianum\") o dell'Africa subsahariana (\"Allium spathaceum\").\nCome habitat alcune piante prediligono le zone fresche e ombreggiate lievemente umide (quasi paludose) su terreni relativamente ricchi di sostanze nutrizionali, ma altre preferiscono terreni asciutti (quasi aridi) e caldi specialmente nell'Italia del sud.\nTassonomia.\nLa classificazione tradizionale poneva il genere \"Allium\" all'interno della famiglia delle Liliaceae, ordine delle Liliales. La classificazione APG II ne aveva proposto la collocazione nella famiglia a s\u00e9 stante delle Alliaceae, mentre la Classificazione APG III ha declassato tale raggruppamento al rango di sottofamiglia (Allioideae) della famiglia Amaryllidaceae. Tale collocazione \u00e8 confermata dalla pi\u00f9 recente classificazione APG IV. \nLa nomenclatura scientifica attualmente accettata (\"Allium\") \u00e8 stata proposta da Carl von Linn\u00e9 (1707 \u2013 1778) biologo svedese, considerato il padre della moderna classificazione scientifica degli organismi viventi, nella pubblicazione \"\u201dSpecies Plantarum\u201d\" del 1753.\nLa specie tipo per il genere \u00e8 \"Allium sativum\" \nIl genere \"Allium\" comprende oltre 550 specie (delle quali una settantina sono presenti spontaneamente sul territorio italiano).\nGli elementi (o caratteri) distintivi utili da un punto di vista tassonomico, e quindi per distinguere una specie dall'altra sono il colore dell'infiorescenza insieme alla sua forma, i filamenti staminali (soprattutto i tre pi\u00f9 interni), ma anche le foglie (piane o cilindriche) o la parte sotterranea (bulbo).\nIl genere \u00e8 molto vasto per cui normalmente viene diviso in sottogeneri e sezioni. Le specie italiane, da un punto di vista ormai storico, sono suddivise in sei sezioni in base al lavoro svolto dal botanico toscano Adriano Fiori (1865 \u2013 1950):\nAl di fuori delle specie italiane alcune checklist internazionali propongono fino a 15 sottogeneri con oltre 60 sezioni, oppure oltre 120 tra sezioni e sottosezioni.\nFilogenesi.\nDiversi studi filogenetici sono stati fatti sul genere \"Allium\", come ad esempio da alcuni ricercatori cinesi per definire soprattutto la struttura interna del genere. Da questi studi risulta che \"Allium\" \u00e8 senz'altro un gruppo monofiletico; mentre le varie divisioni in sottogeneri e sezioni che vengono proposte sono troppo legate ad uno specifico areale perch\u00e9 abbiano una validit\u00e0 generale. \nUn miglioramento nella conoscenza del genere si \u00e8 avuta con una ricerca filogenetica del 2006 fatta sul DNA ribosomale nella quale si sono individuati 15 sottogeneri e 72 sezioni. I sottogeneri sono aumentati di 1/3 rispetto alle precedenti classificazioni; in particolare il sottogenere \"Rhizirideum\" \u00e8 stato riorganizzato quasi completamente.\nI sottogeneri individuati dalla ricerca sono elencati di seguito (tra parentesi sono indicate alcune specie italiane). Il cladogramma a lato (tratto dallo studio citato e semplificato) evidenzia i rapporti filogenetici tra i vari sottogeneri.\nStudi successivi hanno cercato di migliorare ulteriormente la conoscenza del genere approfondendo alcune sue particolari sezioni. Ma molto lavoro rimane ancora da fare.\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nQuesto \u00e8 un genere di piante molto importante per l'alimentazione umana; infatti comprende l'aglio, la cipolla, il porro, e altri prodotti orticoli largamente usati in cucina. La coltivazione di queste piante a scopi alimentari \u00e8 documentata a oltre 3000 anni a.C. Mentre come piante ornamentali ci sono rimasti dei manuali di giardinaggio europeo di circa 2 \u2013 3 secoli fa.\nNelle zone a prato alcune di queste specie sono considerate infestanti e quindi da estirpare perch\u00e9 se mangiate dal bestiame possono comunicare al latte, ma soprattutto al burro sgradevoli sapori."}
{"id": "1137083", "revid": "130516", "url": "https://it.wikipedia.org/wiki?curid=1137083", "title": "Consulente informatico", "text": ""}
{"id": "1137084", "revid": "729019", "url": "https://it.wikipedia.org/wiki?curid=1137084", "title": "Battaglia di Santa Lucia", "text": "La battaglia di Santa Lucia \u00e8 un episodio della prima guerra d'indipendenza italiana. Ebbe luogo il 6 maggio 1848 quando Il re di Sardegna Carlo Alberto mosse contro Verona, importante fortezza austriaca facente parte del Regno Lombardo-Veneto.\nNonostante la superiorit\u00e0 numerica l'Armata sarda non riusc\u00ec a conquistare tutte le posizioni che avrebbero potuto consentirle di cingere d'assedio la citt\u00e0. Ci\u00f2 per la perfetta organizzazione delle truppe austriache comandate dal generale Josef Radetzky che sfruttarono le asperit\u00e0 del terreno a difesa delle loro posizioni. I piemontesi riuscirono a conquistare solo uno dei tre capisaldi austriaci e al termine della giornata, mancando pure la sollevazione della cittadinanza veronese, furono costretti a ripiegare. Dopo tale successo gli austriaci ripresero l'iniziativa che non abbandonarono pi\u00f9 per tutto il corso della campagna militare.\nTerzo importante scontro della guerra (dopo quello del Ponte di Goito e quello di Pastrengo), fu anche il pi\u00f9 sanguinoso dei tre e coincise con la prima sconfitta piemontese. Alla battaglia di Santa Lucia parteciparono sia il duca di Savoia, il futuro re Vittorio Emanuele II, sia il diciassettenne arciduca d\u2019Austria, futuro imperatore Francesco Giuseppe, che in quella occasione ebbe il proprio battesimo del fuoco.\nDalle Cinque Giornate a Santa Lucia.\nDopo le cinque giornate di Milano e la dichiarazione di guerra all\u2019Austria del 23 marzo 1848, Carlo Alberto attravers\u00f2 con cautela la Lombardia dalla quale gli austriaci si erano ritirati. La prima vera opposizione i piemontesi la trovarono presso Goito sul fiume Mincio, dopo il quale iniziava la zona del Quadrilatero.\nQui i piemontesi, nella battaglia del ponte di Goito dell\u20198 aprile, sconfissero gli austriaci che si ritirarono sulla linea dell'Adige. Il fiume, scorrendo da nord a sud, oltre a difendere la citt\u00e0 fortificata di Verona, costituiva con la sua valle una via di comunicazione con l\u2019Austria. I piemontesi, tuttavia, non sfruttarono l\u2019occasione e invece di inseguire rapidamente gli austriaci si limitarono a cominciare l\u2019assedio di Peschiera che era rimasta quasi isolata a ovest. Solo il 30 aprile l\u2019esercito di Carlo Alberto riusc\u00ec ad organizzarsi e a sferrare, con la battaglia di Pastrengo, un attacco con il quale riusc\u00ec a portare la propria ala sinistra (procedendo da ovest verso est, l\u2019ala nord) fino all\u2019Adige.\nOra Carlo Alberto avrebbe voluto ricacciare l\u2019esercito del generale Radetzky dentro le mura di Verona sloggiandolo dalle posizioni antistanti la citt\u00e0. Sarebbe stata un\u2019azione dimostrativa che aveva anche uno scopo di politica interna: stavano infatti per aprirsi i lavori della Camera dei deputati nata dalla promulgazione dello Statuto, e il Re voleva approfittarne per annunciare una brillante vittoria.\nI piani e le forze piemontesi.\nIl piano iniziale.\nIl 3 maggio 1848 re Carlo Alberto rivel\u00f2 al suo comandante in capo dell\u2019esercito, il generale Eusebio Bava, che si stava segretamente contattando la cittadinanza di Verona affinch\u00e9 potesse insorgere all\u2019assalto dei soldati piemontesi e che probabilmente a quel punto gli austriaci sarebbero usciti dalla citt\u00e0. Il Re invit\u00f2 quindi il generale a fornirgli un piano d\u2019operazioni che servisse a tale scopo.\nIl giorno dopo, Bava fece avere al Re un progetto di \u201cricognizione offensiva\u201d contro Verona. In questo progetto l\u2019attacco doveva essere condotto dalle due divisioni del 1\u00ba Corpo dell\u2019esercito comandato direttamente da Bava, con la Divisione di riserva pronta a intervenire. Il generale supponeva che il nemico avrebbe opposto alle sue divisioni una debole difesa sul fronte avanzato di cui sopra e poi si sarebbe ritirato su Verona. Tale azione, ottenendo lo scopo di prendere possesso delle alture tra Chievo, Croce Bianca (dove sar\u00e0 costruito il Forte Croce Bianca), San Massimo e Santa Lucia, avrebbe respinto gli austriaci della linea avanzata e consentito ai piemontesi di studiare da presso la reale consistenza della piazzaforte di Verona. Nell'eventualit\u00e0 per\u00f2 che Radetzky fosse venuto allo scontro in campo aperto e che i veronesi fossero insorti, lo scenario sarebbe cambiato e sarebbe stata utilizzata, per sfruttare al massimo ogni eventualit\u00e0, la Divisione di riserva.\nIl piano definitivo e le forze coinvolte.\nCarlo Alberto sottopose il piano al ministro della Guerra, il generale Antonio Franzini, il quale lo modific\u00f2 rapidamente e il 5 maggio ne present\u00f2 la nuova versione che prevedeva l'inizio delle manovre per la mattina del giorno seguente. L\u2019impostazione di Bava della ricognizione con lo scopo di \u00abpresentare battaglia alle forze nemiche\u00bb rimaneva, ma sarebbero state impegnate oltre alle divisioni menzionate, anche la 3\u00aa del 2\u00ba Corpo. Quindi non tre ma quattro delle cinque divisioni dell\u2019esercito piemontese. Tuttavia si sarebbe trattato di una ricognizione pi\u00f9 cauta di quanto previsto da Bava: una volta occupate le alture il movimento in avanti avrebbe avuto termine, con l'aspettativa che il nemico dentro le mura non sarebbe uscito e che la popolazione di Verona non sarebbe insorta.\nComplessivamente le forze piemontesi ammassate presso Santa Lucia risulteranno composte da 35 battaglioni con vari squadroni di cavalleria e 40 cannoni, anche se non tutte queste forze saranno impegnate. Considerando che l\u2019esercito piemontese contava 800 uomini per battaglione si arrivava alla cifra di 28.000 fanti e altri 5.000 uomini delle altre specialit\u00e0.\nLe unit\u00e0 piemontesi avrebbero mosso aprendosi a semicerchio: quelle alle estremit\u00e0 con un tragitto maggiore da percorrere. Per evitare che l\u2019attacco mancasse di coordinamento era prescritta una sosta nella marcia, su di una linea distante da uno a due chilometri dagli austriaci, di due ore al massimo. Alle 7 del mattino le truppe piemontesi avrebbero lasciato i loro accampamenti, dalle 9 in poi avrebbero raggiunto il punto di sosta e alle 11 sarebbe iniziato l\u2019assalto. Questo avrebbe dovuto cominciare dal centro, sul villaggio di San Massimo (a ovest di Verona) e poi gradualmente allargarsi a nord verso Croce Bianca e a sud verso Santa Lucia; pi\u00f9 a sud est la posizione austriaca di Tomba sarebbe dovuta capitolare per aggiramento. Su San Massimo, quindi, doveva convergere l\u2019attacco principale della 1\u00aa Divisione, comandata dal generale Federico d'Arvillars sostenuta dalla Divisione di riserva comandata da Vittorio Emanuele duca di Savoia, erede di Carlo Alberto. Alla destra della 1\u00aa Divisione, la 2\u00aa di Vittorio Garretti di Ferrere avrebbe dovuto investire Santa Lucia. Alla sinistra della 1\u00aa, la 3\u00aa Divisione di Mario Broglia di Casalborgone avrebbe attaccato gli austriaci a Croce Bianca.\nLe forze austriache.\nPresso Verona l\u2019esercito austriaco era diviso in tre parti: una sulla sinistra dell\u2019Adige, a salire fino all\u2019altezza di Pastrengo; una seconda davanti Verona, e una terza dentro le mura della citt\u00e0. Tali forze ammontavano a circa 30.000 uomini. Di questi, 12 battaglioni, ovvero circa 15.600 uomini, erano schierati a difesa dei villaggi situati fra le due braccia della grande ansa dell\u2019Adige, in fondo alla quale c\u2019\u00e8 Verona. Tali villaggi erano stati fortificati con ingegno dagli austriaci, di modo da formare una formidabile linea difensiva con i lati saldati all\u2019Adige.\nPresso i villaggi c'era parte del 1\u00ba Corpo austriaco, e cio\u00e8 la divisione del generale Karl Schwarzenberg costituita dalle brigate dei generali Julius C\u00e4sar von Strassoldo e Eduard Clam-Gallas (1805-1891), con 5.600 uomini circa disposti fra Santa Lucia e Tomba; nonch\u00e9 il 2\u00ba Corpo del generale Konstantin d'Aspre costituito da tre brigate di fanteria e una di cavalleria disposte fra Chievo, Croce Bianca e San Massimo, con circa 10.000 uomini.\nIl terreno e la linea difensiva.\nCon soli 12 battaglioni (9 in prima linea e 3 di riserva), meno della met\u00e0 di quelli piemontesi, la linea difensiva austriaca esterna alla citt\u00e0 di Verona diede forse l\u2019illusione ai piemontesi di non essere adeguatamente forte. Nonostante si appoggiasse alle due branche del fiume fuori dalla citt\u00e0, a Chievo e a Tombetta (dove verr\u00e0 poi costruita la Torre Tombetta), essa era troppo ampia e non aveva una seconda linea. Ci\u00f2 nonostante la difesa era poderosa: dai punti di forza le artiglierie battevano con efficacia le strade; e il terreno, coperto di alberi e filari di viti, ostacolava particolarmente gli spostamenti; inoltre numerose file di sassi ammonticchiati (le \u201cmarogne\u201d) parallele alla linea difensiva si dimostreranno un altro problema per i piemontesi, costretti a scoprirsi completamente nello scavalcarle. Tutte queste difficolt\u00e0 avrebbero anche reso difficile per gli uomini di Carlo Alberto il piazzamento dell\u2019artiglieria.\nLa difesa austriaca aveva per\u00f2 un punto di inferiore efficacia alla sua sinistra (cio\u00e8 verso Santa Lucia), luogo in cui gli impedimenti naturali erano meno forti. Ma n\u00e9 Bava, n\u00e9 Franzini avevano pensato a una manovra importante da questo lato, che avrebbe consentito di aggirare l\u2019intero fronte difensivo. L\u2019assalto principale era invece previsto verso il centro, contro San Massimo, dalle due localit\u00e0 di Sona e Sommacampagna.\nL\u2019avanzata piemontese e l\u2019inizio dello scontro.\nA dispetto degli ordini per la pausa menzionata, gli spostamenti delle brigate che costituivano le varie divisioni piemontesi manc\u00f2 di coordinamento. Come gi\u00e0 riportato sopra, l\u2019assalto principale contro la borgata di San Massimo era affidato alla 1\u00aa Divisione del 1\u00ba Corpo appoggiata dalla Divisione di riserva. In testa avrebbe marciato la Brigata \u201cRegina\u201d del generale Ardingo Trotti, anticipata da due compagnie di bersaglieri e da uno squadrone di cavalleria. Tali avanguardie si spinsero oltre il punto di sosta e furono subito bersagliate dalla violenta reazione nemica. Si ritirarono quindi con lo scopo di salvaguardare lo schieramento che stava avvenendo del 9\u00ba Reggimento della \u201cRegina\u201d e l\u2019arrivo del 10\u00ba Reggimento della stessa brigata.\nIn quel frangente, aiutanti di campo di Bava e Franzini chiesero al comando della \u201cRegina\u201d di effettuare il collegamento a destra con l\u2019altra brigata della 1\u00aa Divisione, l\u2019\u201dAosta\u201d di Claudio Seyssel d'Aix di Sommariva che si stava battendo, sorprendentemente, davanti Santa Lucia (zona di competenza della 2\u00aa Divisione). Il 10\u00ba Reggimento prima e il 9\u00b0 poi furono fatti quindi piegare verso destra, procedendo con estrema difficolt\u00e0 nel terreno accidentato e solo alle 12 giunsero in localit\u00e0 Fenilone, appena a ovest di Santa Lucia. Era successo che la Brigata \u201cAosta\u201d che doveva da Sommacampagna procedere verso San Massimo, al bivio di Caselle aveva voltato a destra verso Santa Lucia e non a sinistra. Il generale Bava era con la brigata e, a quanto risulta, fu lui a decidere di deviare a destra. Sicuramente l\u2019ordine di Franzini era poco comprensibile, poich\u00e9 prima riportava che l\u2019\u201dAosta\u201d avrebbe dovuto dopo aver raggiunto il punto di sosta schierarsi fino al Fenilone e poi disponeva che le due brigate (la \u201dAosta\u201d e la \u201cRegina\u201d) avrebbero dovuto attaccare San Massimo. Fatto sta che in pratica Bava trasfer\u00ec contro Santa Lucia l\u2019attacco principale e tutta la 1\u00aa Divisione fu chiamata ad appoggiare la 2\u00aa Divisione, anzi ad anticiparla nella manovra di destra.\nLa battaglia si sposta a Santa Lucia.\nI fatti dimostravano che la linea di sosta stabilita dal comando piemontese era troppo vicina al fronte austriaco. La Brigata \u201cAosta\u201d, infatti, che si dispieg\u00f2 sulla linea del Fenilone presso Santa Lucia si trov\u00f2 a 700 metri di distanza dalle posizioni austriache e fu subito fatta segno di un intenso fuoco nemico. La seguiva la Brigata \u201cGuardie\u201d del generale Carlo Biscaretti della Divisione di riserva che, imitando l\u2019\u201dAosta\u201d, volt\u00f2 anch\u2019essa a destra al bivio di Caselle. Ormai la battaglia si concentrava su Santa Lucia. Intanto Carlo Alberto e il generale Franzini avevano raggiunto l\u2019\u201dAosta\u201d che secondo i piani avrebbe dovuto attendere sulla linea di sosta, bersagliata dagli austriaci, fino alle 11, ossia almeno un\u2019ora. Ma il Re si pose rischiosamente in posizione molto avanzata, incurante del pericolo, fra Fenilone e Santa Lucia, per cui Bava si risolse ad attaccare il villaggio.\nContravvenendo al piano, quindi, il generale Bava non si ferm\u00f2 sulla linea di sosta, n\u00e9 si preoccup\u00f2 di verificare i collegamenti fra l\u2019\u201dAosta\u201d e le altre unit\u00e0 ai suoi lati. Durante l\u2019avanzata di quest\u2019ultima, a circa 200 metri dalle posizioni austriache il fuoco si fece molto violento e Bava dovette manovrare per schierare i primi battaglioni in linea di tiro. L\u2019operazione riusc\u00ec perfettamente e la linea riprese ad avanzare, poi si ferm\u00f2 e inizi\u00f2 il fuoco di fila contro gli austriaci, ben preparati a difesa.\nRiepilogando, difendevano inizialmente Santa Lucia 2.300 austriaci di due battaglioni e due squadroni di cavalleria con 6 cannoni della brigata comandata dal generale Strassoldo. Costui, per\u00f2, all\u2019avvicinarsi dei piemontesi richiam\u00f2 un battaglione della brigata del generale Clam-Gallas di riserva alla rotonda di Portanova, a tre chilometri di distanza. Di fronte a loro, come abbiamo visto, c'era la Brigata \u201cAosta\u201d, comandata dal generale Sommariva, composta da due reggimenti (il 5\u00b0 e il 6\u00b0) e una batteria di 8 cannoni per un totale di circa 5.000 uomini.\nLo stallo davanti al villaggio.\nParticolarmente adatto alla difesa si rivel\u00f2 il cimitero del villaggio che su tre lati era fornito di feritoie. Lo scontro di fucileria continu\u00f2 senza effetto e anche l\u2019intervento degli 8 pezzi d'artiglieria piemontesi si rivel\u00f2 insufficiente, contrastato da 6 cannoni austriaci molto meglio piazzati. I feriti piemontesi confluivano intanto al Fenilone, dov\u2019era stata allestito un pronto soccorso, abbastanza sfornito. Lo scontro dur\u00f2 un\u2019ora circa, dalle 10 alle 11. La Brigata \u201cRegina\u201d, richiamata da San Massimo, tardava a giungere, n\u00e9 si vedeva arrivare la 2\u00aa Divisione che aveva avuto sin dall\u2019inizio il compito di attaccare Santa Lucia. Verso le 11, per\u00f2, giunse la Brigata \u201cGuardie\u201d della Divisione di riserva che venne subito dispiegata a sinistra dell\u2019\u201dAosta\u201d. Dopo di che il generale Bava condusse personalmente all'attacco due battaglioni delle Guardie riuscendo a occupare localit\u00e0 Pellegrina sulla linea difensiva austriaca, ma non si tratt\u00f2 di uno sfondamento e il successo rimase limitato.\nL\u2019attacco piemontese e la conquista di Santa Lucia.\nFinalmente, verso le 12, cominciarono ad arrivare davanti a Santa Lucia sia i primi elementi della Brigata \u201cRegina\u201d, sia, con oltre un\u2019ora di ritardo, le prime unit\u00e0 della 2\u00aa Divisione, e precisamente l'11\u00ba Reggimento della Brigata \u201cCasale\u201d. Il comandante di quest\u2019ultima, il generale Giuseppe Passalacqua di Villavernia, si prepar\u00f2 subito ad assalire la linea austriaca e fra le 12,30 e le 13 venne lanciato l\u2019attacco generale, mentre gi\u00e0 dalla Pellegrina gli austriaci si vedevano minacciati di aggiramento. Le brigate \u201cGuardie\u201d, \u201cAosta\u201d e \u201cCasale\u201d avanzarono in modo irrefrenabile e il 6\u00ba Reggimento della \u201cAosta\u201d al grido di \u00abViva il Re, viva l\u2019Italia!\u00bb assal\u00ec alla baionetta il cimitero di Santa Lucia penetrandovi attraverso le brecce create dai cannoni. Qui la lotta con il battaglione di Cacciatori austriaci (\"Kaiserj\u00e4ger\") che aveva bersagliato al riparo per ore la fanteria piemontese fu cruento ma vittorioso.\nPi\u00f9 a sud il generale Passalacqua, alla testa dell\u201911\u00ba Reggimento conquist\u00f2 la localit\u00e0 Colombara e da l\u00ec diresse verso il centro del villaggio di Santa Lucia penetrandovi assieme ai soldati della Brigata \u201cGuardie\u201d e della \u201dAosta\u201d. Cos\u00ec, la lotta cruenta durata quattro ore, dalle 10 alle 13, ebbe finalmente termine. Gli austriaci a difesa del villaggio furono obbligati ad abbandonare le forti posizioni e si ritirarono a Verona. Di conseguenza alle 13 circa i piemontesi conquistarono Santa Lucia, schierandosi poi lungo il ciglio di fronte a Verona. Carlo Alberto, fra i generali del suo stato maggiore, scrut\u00f2 la citt\u00e0 nella speranza di avvistare un indizio di sommossa anti-austriaca, che non vi fu.\nLa sconfitta piemontese a Croce Bianca.\nRadetzky, intanto, non aveva vere riserve, dato che i 12 battaglioni a Verona dovevano mantenere l\u2019ordine in citt\u00e0 ed erano i meno validi. N\u00e9 disponeva di una seconda linea mentre la prima minacciava di essere aggirata, con la conseguenza del passaggio di Carlo Alberto sulla riva sinistra dell\u2019Adige a Chievo. Ci\u00f2 avrebbe voluto dire l\u2019interruzione dei collegamenti con il Trentino e l\u2019isolamento della guarnigione di Verona. Ma i piemontesi si fermarono.\nIl terreno e le forze austriache.\nQuasi contemporaneamente alle azioni su Santa Lucia, sull\u2019altra ala dello schieramento dell\u2019esercito di Carlo Alberto, quella sinistra, si combatteva per il villaggio di Croce Bianca. Qui la Brigata \u201cSavoia\u201d del generale Francesco d'Ussillon della 3\u00aa Divisione raggiunse gli avamposti austriaci verso le 11,30. Il terreno verso Croce Bianca si presentava ai piemontesi prima declinante e poi in leggero pendio fino alla localit\u00e0 Cascina Labbia. Gi\u00e0 prima di questo punto le linee austriache erano perfettamente disposte dietro i caseggiati, le siepi e le \"marogne\" di massi che dominavano quella depressione che doveva essere attraversata dai piemontesi.\nDifendevano Croce Bianca gli austriaci del 2\u00ba Corpo del generale D\u2019Aspre e pi\u00f9 precisamente gli uomini della brigata del generale Friedrich von und zu Liechtenstein (1807-1885). Si trattava di circa 3.000 uomini, con 2 squadroni di cavalleria e 6 cannoni. Ma valendosi della riserva di artiglieria del 2\u00ba Corpo, Liechtenstein aveva potuto schierare altri 10 cannoni, con 1.500 fanti a sostegno. Gli altri 1.500 soldati erano pronti a intervenire da Cascina Labbia in caso di necessit\u00e0.\nLe forze piemontesi e lo scontro.\nDal canto suo, il generale piemontese Broglia di Casalborgone, attese che arrivasse sul posto anche l\u2019altra brigata della sua 3\u00aa Divisione, la \u201cComposta\u201d del generale Francesco Conti, disponendola man mano che giungeva alla sinistra della \u201cSavoia\u201d. Terminato lo spiegamento, i battaglioni piemontesi cominciarono ad avanzare in linea fortemente contrastati dal nemico. Un attacco piemontese di fianco fall\u00ec e dopo un\u2019ora per la \u201cSavoia\u201d fu necessario tornare momentaneamente indietro per riorganizzarsi. Sulla sua sinistra, intanto, il 16\u00ba Reggimento della \u201cComposta\u201d (che comprendeva anche un battaglione di volontari parmensi) avanzando fu fatto segno improvvisamente da una scarica d\u2019artiglieria a mitraglia, che in un solo colpo procur\u00f2 33 morti tra le sue file. Attaccavano in sostanza 10 battaglioni piemontesi per circa 7.000 uomini. Una forza poco pi\u00f9 che doppia a quella austriaca che era perfettamente schierata a difesa.\nLa 3\u00aa Divisione si trovava per di pi\u00f9 con il fianco destro scoperto perch\u00e9 le truppe piemontesi contro San Massimo avevano deviato verso Santa Lucia. Dopo le 14, quindi, giunse a Carlo Alberto la notizia che il generale Broglia aveva rinunciato alla presa di Croce Bianca. Anche in questo caso come per Santa Lucia non vi era stata nessuna esplorazione precedente, nessun vero servizio di stato maggiore, nessun vero servizio di pronto soccorso. La notizia indusse Carlo Alberto a ordinare il ripiegamento. D\u2019altronde Radetzky non era uscito con i suoi uomini da Verona, n\u00e9 la cittadinanza di questa era insorta come i piemontesi speravano.\nLa controffensiva austriaca.\nFra le 14,30 e le 15, le truppe piemontesi si disposero a ripiegare. Il disimpegno presso Santa Lucia fu protetto dalla Brigata \u201cCuneo\u201d, della Divisione di riserva, e a destra dalla Brigata \u201cAcqui\u201d della 2\u00aa Divisione. Proprio in questa fase si ebbe una energica controffensiva austriaca sferrata complessivamente da 7 battaglioni scelti fra quelli meno provati dalla battaglia (circa 7.500 uomini), con una batteria di cannoni e uno squadrone di cavalleria. L\u2019attacco venne respinto da unit\u00e0 delle due brigate piemontesi. Radetzky allora rincalz\u00f2 l\u2019assalto con forze provenienti dalla guarnigione di Verona che pure erano state in piccola parte sfruttate durante il corso della battaglia. Ma giunti gli austriaci a Santa Lucia, trovarono le prime case sgombre constatando che ovunque le posizioni erano state abbandonate dai piemontesi. Alle 18 la battaglia che era iniziata verso le 9 presso San Massimo, poteva dirsi terminata. Gli austriaci potevano considerarsi i vincitori.\nLe perdite e le conseguenze.\nAl termine della giornata, i due eserciti avevano subito perdite numerose: quello austriaco 72 morti (di cui 7 ufficiali), 190 feriti (di cui 8 ufficiali) e 87 dispersi o prigionieri; quello piemontese 110 morti (di cui 6 ufficiali) e 776 feriti (di cui 31 ufficiali). Fra gli ufficiali piemontesi caduti vi fu il comandante del 5\u00ba Reggimento della Brigata \u201cAosta\u201d, il colonnello Ottavio Caccia (1794-1848) colpito al petto durante l\u2019attacco a Santa Lucia.\nLe conseguenze di questa battaglia per l\u2019esercito piemontese furono gravi. I soldati di Carlo Alberto nell\u2019insieme mostrarono una disciplina e un coraggio notevoli. Tuttavia il piano di battaglia era mediocre e la direzione degli alti gradi riprovevole; soprattutto era mancato, nel corso della battaglia, come a Pastrengo, lo sfruttamento del successo iniziale. D\u2019ora in avanti l\u2019atteggiamento dell\u2019esercito piemontese sarebbe stato di sola attesa, rivolto solo a respingere l'azione degli austriaci. L\u2019iniziativa, tenuta per nove giorni dai piemontesi, dal 28 aprile al 6 maggio, sarebbe ora passata al nemico. L\u2019esercito di Radetzky appariva ormai ripreso dalla crisi di scoraggiamento e proprio i battaglioni composti da soldati del Lombardo-Veneto si erano distinti nella difesa delle posizioni avanti Verona."}
{"id": "1137085", "revid": "125791685", "url": "https://it.wikipedia.org/wiki?curid=1137085", "title": "Limes (periodico)", "text": "Limes \u00e8 una rivista italiana di geopolitica facente parte di GEDI Gruppo Editoriale. \u00c8 stata fondata nel 1993 da Lucio Caracciolo che la dirige.\nStoria.\nLa rivista nasce dopo il crollo del Muro di Berlino in un periodo caratterizzato da straordinari cambiamenti dal punto di vista geopolitico. Fondatore della rivista \u00e8 Lucio Caracciolo, che ne viene nominato direttore. \"Limes\" si basa sull'incrocio di competenze e approcci diversi e si occupa dei grandi temi di attualit\u00e0 internazionale. Alla rivista collaborano studiosi (storici, geografi, sociologi, politologi, giuristi, antropologi) e decisori (politici, diplomatici, militari, imprenditori, manager). Nata bimestrale, dal 2013 \u00e8 diventata mensile. Sul sito vengono pubblicate analisi di attualit\u00e0 internazionale, che tuttavia non coincidono con gli articoli della versione cartacea. Analogamente, la rivista non mostra le analisi edite nella versione digitale. \nDel consiglio scientifico ed editoriale fanno parte, tra i numerosi giornalisti, scienziati e politici, anche Geminello Alvi, Furio Colombo, Giuseppe Cucchi, Emanuela Del Re, Ilvo Diamanti, Augusto Fantozzi, Tito Favaretto, Ernesto Galli della Loggia, Carlo Jean, Enrico Letta, Ricardo Franco Levi, Vincenzo Paglia, Angelo Panebianco, Romano Prodi, Giulio Tremonti, Antonio Zanardi Landi, Luigi Zanda, Guido Barendson, Pierluigi Battista, Andrea Damascelli, W\u0142odek Goldkorn, Paolo Morawski, David Polansky, Alessandro Politi, Antonio Sema ed Enzo Traverso. Diversi di loro siedono anche nei consigli di amministrazione di ENI, di Leonardo e delle controllate di Gazprom, che sono d'altronde tra i principali inserzionisti di \"Limes\"; costoro sono particolarmente legati alle relazioni italo-russe.\nNel gennaio 2016 il direttore Lucio Caracciolo ha spiegato all'ambasciatore ucraino in Italia di aver illustrato la Crimea come parte della Russia perch\u00e9, a prescindere dal riconoscimento internazionale, la cartina contestata riflette la realt\u00e0 di fatto."}
{"id": "1137095", "revid": "767487", "url": "https://it.wikipedia.org/wiki?curid=1137095", "title": "Schiller (progetto musicale)", "text": "Schiller \u00e8 il principale progetto musicale che fa capo a Christopher von Deylen, un compositore di musica elettronica tedesco il quale produce musica che pu\u00f2 essere considerata trance e ambient. Anche se non canta nelle sue canzoni, collabora con numerosi artisti del panorama musicale, che intervengono nelle canzoni stesse: Peter Heppner, Tarja Turunen, Kim Sanders, Maya Saban, miL\u00f9, Sarah Brightman, Moya Brennan, Alexander Veljanov, Lang Lang, Mike Oldfield e Adam Young.\nIl nome dato al progetto deriva da uno degli artisti preferiti da von Deylen, Friedrich Schiller.\nL'album intitolato \"Weltreise\" (tedesco per \"Viaggio mondiale\") \u00e8 stato ispirato da un viaggio \"on the road\" fatto da Deylen in compagnia del padre seguendo un itinerario da Londra a Pechino durato due mesi.\nIl quarto album di Schiller si chiama \"Tag Und Nacht\" (\"Giorno e Notte\"). \u00c8 stato realizzato in Germania dalla Universal Music nell'autunno del 2005.\nIl sesto album inedito denominato \"Sehnsucht\" (Desiderio) \u00e8 stato preannunciato nel dicembre del 2007 e, dalla sua uscita avvenuta il 22 febbraio 2008, ne ha registrato la vendita di oltre 100,000 copie consenstendo all'artista germanico, di ottenere numerose certificazioni.\nNel 2005 molte sue produzioni vengono impiegate per la colonna sonora del documentario \"Paolo Maldini - il film\", basato sulla carriera dello storico difensore del Milan, Paolo Maldini.\nDiscografia.\nI titoli originari tedeschi hanno lasciato spazio, in alcuni paesi (ad esempio negli Stati Uniti) ai titoli tradotti nella lingua locale, a causa della non facile pronuncia di alcuni di essi.\nLa traduzione in italiano \u00e8 tra parentesi."}
{"id": "1137106", "revid": "287204", "url": "https://it.wikipedia.org/wiki?curid=1137106", "title": "Coupe du Tr\u00f4ne", "text": "La Coupe du Tr\u00f4ne (francese per \"Coppa del Trono\"), nota anche come Coppa del Marocco (fr. \"Coupe du Maroc\"), \u00e8 la coppa nazionale di calcio marocchino, assegnata dalla FRMF. \u00c8 il secondo torneo calcistico del paese per importanza dopo la Botola 1 Pro. Vi partecipano tutti i club del paese.\nLa prima edizione del torneo si tenne nel 1956-1957. La finale si disputa tradizionalmente il 18 novembre di ogni anno, giorno della festa dell'indipendenza del Marocco. La squadra vincitrice accede alla Coppa della Confederazione CAF, qualora non si sia gi\u00e0 qualificato alla CAF Champions League tramite il campionato.\nLa squadra che ha vinto pi\u00f9 volte il trofeo \u00e8 il (11). Il record di 3 vittorie di fila nel torneo \u00e8 stato stabilito dal Kawkab Marrakech e per due volte dal FAR Rabat."}
{"id": "1137107", "revid": "287204", "url": "https://it.wikipedia.org/wiki?curid=1137107", "title": "Coupe du Trone", "text": ""}
{"id": "1137117", "revid": "486946", "url": "https://it.wikipedia.org/wiki?curid=1137117", "title": "Erinti", "text": ""}
{"id": "1137122", "revid": "767487", "url": "https://it.wikipedia.org/wiki?curid=1137122", "title": "Luca il contrabbandiere", "text": "Luca il contrabbandiere \u00e8 un film del 1980, diretto da Lucio Fulci.\nGirato da Fulci dopo il successo del suo primo horror \"Zombi 2\", \"Luca il contrabbandiere\" \u00e8 un noir iperviolento, con scene splatter che rimandano all\u2019horror\nTrama.\nLuca Ajello \u00e8 un contrabbandiere di sigarette che opera a Napoli, e ha ai suoi ordini una squadra di motoscafisti. Dopo un inseguimento in mare da parte della polizia Luca sospetta che il suo rivale Sciarrino stia tentando di incastrarlo passando informazioni alla polizia, per subentrare nel giro delle bionde.\nQualche tempo dopo, Luca e Michele cadono vittime di un'imboscata organizzata da alcuni finti poliziotti: Michele resta ucciso mentre Luca si salva per miracolo. Perlante gli consiglia di lasciare per un po' di tempo la citt\u00e0, ma Luca rifiuta. Al funerale, celebrato nel golfo con il seguito di una flotta di motoscafi, Luca giura di vendicare il fratello. Decide di affrontare Sciarrino ed entra nella sua abitazione, ma viene disarmato e brutalmente picchiato. Sciarrino gli risparmia la vita, aggiungendogli di non avere nulla a che fare con la morte del fratello.\nUna soffiata spinge Luca a seguire la pista di un tale chiamato il \"Marsigliese\", un trafficante di droga. Raggiunta la sua barca Luca vi trova uno degli spacciatori del \"Marsigliese\", e lo tortura fino ad ottenere informazioni sul suo capo, quindi telefona a Perlante, altro boss milanese del contrabbando per saperne di pi\u00f9 su questo individuo, che sembra si stia mettendo d'accordo con le organizzazioni camorristiche per il traffico di droga.\nLa crudelt\u00e0 del \"Marsigliese\" \u00e8 subito dimostrata dal modo in cui punisce Ingrid, una ragazza che ha cercato di imbrogliarlo con una partita di droga fasulla: l'uomo le brucia via parte del viso con una fiamma ossidrica, sfigurandola per sempre. Poco dopo ordina una serie di attentati per eliminare alcuni boss che lo osteggiano. Uno di questi \u00e8 Perlante, ma il suo braccio destro Alfonsino arriva prima di lui nella camera da letto e aziona inavvertitamente una bomba, morendo al posto suo. A questo punto Perlante fa da mediatore tra il \"Marsigliese\" e i boss della camorra invitando anche Luca, che dovrebbe mettere a disposizione la sua squadra di motoscafisti. Luca per\u00f2 rifiuta e convince gli altri boss a fare altrettanto.\nIl giorno dopo una massiccia operazione della guardia di finanza rastrella quasi tutti i contrabbandieri eccetto Luca, salvato da Sciarrino, che gli propone di allearsi contro l'avversario straniero. La riunione \u00e8 prevista nell'abitazione di Perlante ma, una volta l\u00ec, Luca si accorge immediatamente, dall'odore del nauseante dopobarba del marsigliese, di essere stato attirato insieme a Sciarrino in una trappola. Ne deriva una violentissima sparatoria nella quale Sciarrino cade sotto i colpi dei killer, non prima per\u00f2 di essere riuscito a uccidere Perlante (che qui si scopre aver stretto un infame accordo con il \"Marsigliese\") con un proiettile alla gola.\nLuca riesce a salvarsi e fugge, ma il \"Marsigliese\" gli rapisce la moglie Adele, la fa violentare brutalmente e ne fa ascoltare le grida d'aiuto a Luca al telefono, certo che poi l'uomo ceder\u00e0 alle sue richieste di collaborazione. Questa \u00e8 la goccia che fa traboccare il vaso: un vecchio boss della camorra, Don Morrone, interrompe il suo ritiro forzato e chiama a raccolta tutti i vecchi boss, che tornano a maneggiare le armi. All'appuntamento concordato tra Luca e il \"Marsigliese\" ai piedi del Castel dell'Ovo, dove una donna spacciata per Adele giunge gi\u00e0 morta (mentre proprio Adele viene rinvenuta dalla polizia in un casolare ferita, ma ancora viva), i vecchi boss ingaggiano una lunga sparatoria contro gli uomini del \"Marsigliese\" facendo una strage. Il \"Marsigliese\", unico superstite, riesce momentaneamente a salvarsi e fugge all'interno di un vicino fabbricato, ma viene inseguito da Luca che, raggiuntolo, gli spara e lo uccide, facendolo cadere su un cumulo di rifiuti.\nProduzione.\nDopo il grande successo di \"Zombi 2\" Fulci ebbe molte proposte per il film successivo. Alla fine il regista accett\u00f2 quella della produttrice Sandra Infascelli, su un film ambientato a Napoli, riguardante il contrabbando.\nSceneggiatura.\nLa sceneggiatura del film fu scritta da Gianni De Chiara, Ettore Sanz\u00f2. Lucio Fulci insieme a Giorgio Mariuzzo, scrisse il finale con i vecchi camorristi che difendono il contrabbandiere e aggiunse qualche scena di violenza.\nRiprese.\nLe riprese del film iniziarono il 3 dicembre 1979 e terminarono nel marzo 1980. Il titolo di lavorazione era \"Il contrabbandiere\", ma Fulci voleva intitolarlo \"Violenza\". Le riprese si svolsero tra Napoli e Roma, agli Studi De Paolis.\nDopo due settimane di riprese i soldi finirono, e dopo alcune discussioni la troupe decise di recarsi a Napoli, per terminare il film. L\u00ec la troupe ricevette un aiuto da parte dei veri contrabbandieri, che arrivarono addirittura a finanziare il film e a fornire veri scafisti alla guida dei motoscafi. Inoltre rividero anche la sceneggiatura e i dialoghi del film, inserendo frasi contro il traffico di droga, e imposero il cambio del titolo deciso da Fulci, \"Violenza\", che ritenevano poco consono alla loro immagine. Pare che alle riprese del film abbia assistito anche Giuseppe Greco, figlio del boss mafioso Michele Greco, detto \"Il papa\".\nFulci dichiar\u00f2: \"Avevo letto di un'inchiesta giornalistica sul contrabbando e la trasformai, con Mariuzzo, in un film nero all'italiana. Ci divertimmo molto a farlo. Non sapevo che in realt\u00e0 il film era prodotto... dai contrabbandieri!\".\nGiannetto De Rossi fu chiamato per effettuare gli effetti speciali della sequenza in cui alla spacciatrice viene bruciata la faccia con una fiamma ossidrica, ma non \u00e8 accreditato nei titoli del film.\nCast.\nIl protagonista del film \u00e8 Fabio Testi, che aveva gi\u00e0 interpretato molti film poliziotteschi e spaghetti western. Presenti anche molti noti caratteristi del cinema italiano, come Nello Pazzafini, Venantino Venantini e Romano Puppo. Il Marsigliese \u00e8 interpretato da Marcel Bozzuffi, che aveva interpretato \"Il braccio violento della legge\". Nel ruolo della \"napoletana\" c'\u00e8 anche la celebre transessuale Ajita Wilson. Lucio Fulci \u00e8 presente in un cameo: \u00e8 uno dei vecchi camorristi che partecipa al massacro finale.\nAccoglienza.\nIl film usc\u00ec nelle sale italiane l'8 agosto 1980, e incass\u00f2 in totale 756.203.707 lire dell'epoca.\nCritiche.\nLa critica italiana accus\u00f2 il film di troppa violenza, ma non negando a Fulci il virtuosismo della sua regia. Il \"Corriere della Sera\" scrisse: \u00abDiretto con mano veloce e mestiere smaliziato da Lucio Fulci, il film annovera purtroppo truculenti effettacci, ma le sequenze degli inseguimenti dei motoscafi sono efficaci e il disegno di una certa Napoli \u00e8 colorito\u00bb. Paolo Mereghetti accolse il film molto male, scrivendo: \u00abLuca il contrabbandiere \u00e8 un noir urbano di rara cretineria\u00bb. La rivista \"Nocturno\" invece ha scritto: \u00abFulci sventra dall'interno qualunque forma precostituita e la riplasma\u00bb. Secondo Gordiano Lupi: \u00abFulci amava molto questo film e lo considerava una delle sue opere pi\u00f9 riuscite. Non aveva torto.\u00bb\nIspirazioni e influenze.\nIl film si ispira ai noir di Fernando Di Leo e soprattutto alla sceneggiata napoletana, ma lo fa con il caratteristico stile di Lucio Fulci, vale a dire rivoltando il genere e contaminandolo con l'horror.\nTitoli per l'estero.\nIl film usc\u00ec negli Stati Uniti come \"Contraband\", nel Regno Unito come \"The Naples Connection\" e in Germania Ovest come \"Das Syndikat des Grauens\"."}
{"id": "1137123", "revid": "767487", "url": "https://it.wikipedia.org/wiki?curid=1137123", "title": "Christopher von Deylen", "text": "\u00c8 molto conosciuto sia nel suo paese che a livello internazionale nell'ambiente della musica house e trance, e ha collaborato con numerosi interpreti di questi generi tra cui: Ferry Corsten, Danny Tenaglia, Scott Henry, Dave Seaman, Trance Allstars, cos\u00ec come Sasha e John Digweed.\nAnche al di fuori della musica elettronica, von Deylen ha trovato collaboratori d'eccezione: Gregorian, Mike Oldfield, e Sarah Brightman."}
{"id": "1137128", "revid": "110157", "url": "https://it.wikipedia.org/wiki?curid=1137128", "title": "Byrdmaniax", "text": "Byrdmaniax \u00e8 un album del gruppo folk rock statunitense The Byrds, pubblicato nel 1971."}
{"id": "1137129", "revid": "110157", "url": "https://it.wikipedia.org/wiki?curid=1137129", "title": "Farther Along", "text": "Farther Along \u00e8 un album del gruppo folk rock statunitense The Byrds, pubblicato nel 1971."}
{"id": "1137131", "revid": "785616", "url": "https://it.wikipedia.org/wiki?curid=1137131", "title": "Origini della lingua giapponese", "text": "Le origini della lingua giapponese sono a tutt'oggi molto incerte per gli studiosi. Esistono diverse teorie al riguardo poich\u00e9 la scarsit\u00e0 di evidenze scientifiche sui legami genealogici ha contribuito a creare una sorta di mito nazionale intorno al giapponese, spesso definito una lingua isolata. I principali orientamenti dell'ultimo secolo si sono mossi comunque su due fronti, ossia la ricerca di una lingua o famiglia linguistica primigenia oppure di pi\u00f9 lingue che si sarebbero sovrapposte una sull'altra ad un idioma preesistente.\nTeoria uralo-altaica.\nL'ipotesi che ha raccolto i maggiori consensi \u00e8 quella iniziata nell'Ottocento da Boller e proseguita agli inizi del Novecento da Fujioka, che fece derivare il giapponese dalla famiglia uralo-altaica: il gruppo linguistico uralico \u00e8 costituito da idiomi quali lappone, finlandese o ungherese, mentre quello altaico da mongolo, manci\u00f9-tunguso e dalle lingue turche. Fujioka predispose una cosiddetta \"tabella contrastiva\" costituita da alcuni tratti distintivi assunti come base di comparazione tra le lingue uralo-altaiche e il giapponese, come:\nTuttavia, il solo approccio tipologico non fu sufficiente a stabilire relazioni genetiche in quanto esistono casi di lingue che non hanno alcun rapporto genetico, sono geograficamente lontane, ma condividono un consistente numero di tratti distintivi. Negli anni '50 Murayama ha effettuato un'analisi comparativa fra il giapponese e il manci\u00f9-tunguso, facendo risalire il caso accusativo e la posposizione tematizzante alle forme /bo/ e /ba/, che avevano funzione di marca enfatico-esclamativa, proprio come le forme che si crede abbiano dato origine a \u3092 e \u306f nel giapponese moderno; egli, inoltre, ha ricostruito la corrispondenza delle consonanti di inizio di parola tra una forma proto-altaica e il giapponese antico, pervenendo ad un quadro in cui, ad esempio:\nIl sistema fonetico giapponese \u00e8, tuttavia, molto pi\u00f9 povero di quello delle lingue uralo-altaiche, molte delle quali, inoltre, non sono polisillabiche. L'armonia vocalica tipica di queste lingue, inoltre, \u00e8 assente nel giapponese (sebbene qualcuno ipotizzi che esistesse nel giapponese antico).\nTeoria coreana.\nGi\u00e0 agli inizi del Settecento apparve un glossario etimologico redatto dal filologo Arai in cui circa 80 lemmi giapponesi venivano correlati al coreano, da alcuni ritenuto parte del gruppo altaico. Negli anni '50 Ono ipotizz\u00f2 che l'inventario fonologico arcaico fosse stato caratterizzato solo da quattro vocali di derivazione austronesiana o papua, cui si sarebbero aggiunti prima elementi dravidico-tamil, poi coreani del regno di Goguryeo in epoca Yayoi, determinando cos\u00ec l'introduzione di elementi altaici quali l'armonia vocalica, che sarebbe poi scomparsa nell'VIII secolo poich\u00e9 le genti di origine tamil rappresentavano la popolazione pi\u00f9 numerosa. Ono, in ogni caso, mise in parallelo le forme lessicali del giapponese e del coreano attraverso una griglia volta a dimostrare alcune corrispondenze di consonanti, essendo queste maggiormente caratterizzanti rispetto alle vocali, per esempio: \nTuttavia, quelle di Ono rimasero vaghe supposizioni mancanti di una dimostrazione scientifica. Negli anni '60 Martin ampli\u00f2 quest'elenco ipotizzando che ci si trovasse di fronte a due \"lingue sorelle\" ed elabor\u00f2 una lista di 320 paralleli lessicali divisa in tre livelli di attendibilit\u00e0 sulla base del grado di corrispondenza fonetica e della compatibilit\u00e0 semantica: ma tale teoria si basava sul lessico moderno e non su fonti antiche pi\u00f9 prossime al proto-giapponese. Negli anni '70 Poppe conferm\u00f2 la natura altaica del giapponese, basandosi in particolare sulle somiglianze lessicali e grammaticali con il coreano e, su questa scia, Miller compar\u00f2 i due idiomi, sottolineando che i numerali giapponesi conservano la strutturazione binaria tipica delle lingue altaiche in base alla quale radici uguali danno vita a due distinti numerali soltanto attraverso la modificazione di una vocale, come avviene per e oppure per e .\nTeoria mongola.\nNegli anni '70 alcuni studiosi come Ozawa hanno ipotizzato un'origine comune tra il mongolo e il giapponese (nonostante il primo sia monosillabico e il secondo polisillabico): egli afferma, ad esempio, la corrispondenza del suono /m/ o /b/ del mongolo al suono /m/ nel giapponese, come nelle parole /mor/ e /michi/ (\u00abstrada\u00bb) o /bitu/ e /michi/ (\u00abpieno\u00bb), e ricostruisce forme quali /qushigu/ (\u00abbocca\u00bb), corrispondente alla pronuncia giapponese /kuchi/.\nTeoria tibetano-birmana.\nAltro indirizzo di ricerca \u00e8 quello sostenuto negli anni '30 da Parker, che riconobbe relazioni fra il giapponese e il gruppo delle lingue tibetano e birmano, paragonando tali relazioni a quelle fra l'inglese e l'anglosassone; in seguito, negli anni '70, Nishida precis\u00f2 che le lingue tibetano-birmane e il giapponese hanno origine da una proto-lingua comune e che l'evidente differenza strutturale del lessico (monosillabico/polisillabico) si spiegherebbe supponendo un'espansione del nesso consonantico in giapponese per mezzo di una vocale, come nel caso di /sna/ e /hana/ (\u00abnaso\u00bb), oppure con la creazione di composti bisillabici a partire da due elementi monosillabici, come in /mushi/ (\u00abverme\u00bb), derivante da /hbu/ + /shrin/ (sinonimi nel tibetano-birmano).\nTeoria austronesiana.\nUn filone di studi iniziato negli anni '70 si concentr\u00f2 sulle lingue austronesiane, come il giavanese, il samoano, il malese, il tagalog e l'indonesiano, affermando la genesi mista del giapponese. Shinmura propose come possibile causa della semplicit\u00e0 del sistema fonologico giapponese un'antica ibridazione del sostrato altaico con le lingue del Pacifico meridionale. Effettivamente fra i due idiomi esistono somiglianze come:\nPolivanov sugger\u00ec, al contrario, la fusione di elementi di origine altaica su un sostrato austronesiano, il che sarebbe dimostrato, per esempio, da:\nNegli anni '80 Kawamoto aggiunse l'importante ipotesi che un idioma che si impone su un sostrato preesistente influenzi fortemente il lessico originario e constat\u00f2 che nel giapponese non si riscontra un alto numero di forme lessicali di origine altaica, a dimostrazione che sono le lingue austronesiane, come aveva supposto Shinmura, ad aver influenzato il sostrato altaico, lasciando tracce evidenti a livello lessicale, mentre a livello sintattico resta l'ordine soggetto-oggetto-verbo delle parti del discorso, caratteristico delle lingue altaiche. Nello stesso decennio Murayama mise in evidenza che la radice dei verbi giapponesi presenta elementi sia austronesiani sia altaici, mentre la parte flessiva \u00e8 unicamente di origine altaica.\nTeoria ryukyu.\nAlla fine dell'Ottocento Chamberlain si concentr\u00f2 sul confronto con la lingua ryukyu, la quale dimostrerebbe la comune matrice fonologica col giapponese. Egli evidenzi\u00f2 il parallelismo fra parole quali:\nMiller, invece, le considerava lingue sorelle. Poich\u00e9, per\u00f2, le corrispondenze fra giapponese e ryukyu sono di gran lunga maggiori rispetto a quelle fra giapponese e lingue altaiche, molti studiosi come Tojo o Hattori furono pi\u00f9 propensi a considerare la lingua ryukyu semplicemente una variet\u00e0 regionale del giapponese.\nTeoria ainu.\nUna teoria considerata al di l\u00e0 delle ipotesi altaiche \u00e8 quella di Patrie, che correla il giapponese alla lingua ainu, generalmente considerata isolata e non facente parte di alcuna famiglia linguistica; tuttavia, le ricerche hanno fornito risultati pressoch\u00e9 negativi e intraprese pi\u00f9 per la vicinanza geografica e per il fatto che l'isola di Honsh\u016b fosse in origine abitata dalla popolazione Ainu. La popolazione indigena Ainu risulta tuttora presente nell'isola di Hokkaid\u014d, ma la teoria secondo cui il giapponese discenderebbe da questa lingua non \u00e8 al giorno d'oggi molto accreditata anche per il fatto che giapponese e ainu presentano caratteristiche molto diverse e i contatti tra le due lingue sembrano risolversi unicamente in una serie limitata di prestiti linguistici. Alcuni studiosi, tuttavia, hanno ipotizzato l'esistenza nel passato di un linguaggio comune nella Siberia nord-orientale da cui sarebbero derivati il giapponese, il coreano e l'ainu. Quest'ultima sarebbe la lingua rimasta maggiormente vicina all'originale, mentre giapponese e coreano avrebbero subito diversi influssi e apporti dalle lingue limitrofe."}
{"id": "1137134", "revid": "247222", "url": "https://it.wikipedia.org/wiki?curid=1137134", "title": "Byrds (album)", "text": "Byrds \u00e8 un album del gruppo folk rock statunitense The Byrds, pubblicato nel marzo del 1973.\nConosciuto anche col titolo \"Full Circle\", si tratta infatti di una 'reunion' che vede protagonisti alcuni dei membri storici dei Byrds: David Crosby (che firma due brani), Roger McGuinn (che ne firma altri due), Gene Clark (autore di Full Circle e Changing Heart), Chris Hillman (di cui registrano due brani) e Dallas Taylor. Fra gli undici brani presenti nell'album ve ne sono due composti da Neil Young ed uno da Joni Mitchell.\nFormazione.\nNote aggiuntive"}
{"id": "1137136", "revid": "371529", "url": "https://it.wikipedia.org/wiki?curid=1137136", "title": "The Byrds Play Dylan", "text": "The Byrds Play Dylan \u00e8 una raccolta del gruppo folk rock statunitense The Byrds, pubblicata nel 1980.\nL'album presenta svariate cover di brani del cantautore Bob Dylan eseguite dai Byrds nel corso degli anni."}
{"id": "1137137", "revid": "767487", "url": "https://it.wikipedia.org/wiki?curid=1137137", "title": "George Fisher (cantante)", "text": "Il suo soprannome \u00e8 dovuto al suo primo gruppo, i Corpsegrinder appunto. Quando entr\u00f2 nei Monstrosity, alcuni membri non ricordarono il suo cognome e lo chiamarono \"George, il ragazzo dei Corpsegrinder\".\nGeorge ha un growl molto gutturale e fa un utilizzo sapiente dello scream. \u00c8 famoso per il suo stile di headbanging circolare, detto \"windmill\" (o \"circular swing\") e per i suoi lunghi e ferocissimi screams, che talvolta superano le decine di secondi (chiari esempi in \"Devoured by Vermin\", \"They Deserve to Die\", \"The Time to Kill Is Now\", \"Mutation of the Cadaver\").\nAttualmente vive a Tampa, in Florida, \u00e8 sposato e ha due figlie."}
{"id": "1137142", "revid": "11694", "url": "https://it.wikipedia.org/wiki?curid=1137142", "title": "Moctezuma II", "text": ""}
{"id": "1137156", "revid": "46291", "url": "https://it.wikipedia.org/wiki?curid=1137156", "title": "Hymenocallis", "text": "Hymenocallis \u00e8 un genere di piante della famiglia delle Amaryllidaceae, che comprende oltre 60 specie per lo pi\u00f9 tropicali, apprezzate come piante ornamentali di bizzarra eleganza e dal fiore particolarmente profumato.\nL'imenocallide \u00e8 molto amata a Dubai e la forma del suo fiore ha ispirato la pianta di una torre da costruire in questa localit\u00e0, il Burj Dubai, divenuto poi il grattacielo pi\u00f9 alto del mondo (2008).\nDescrizione.\nSi tratta di piante con bulbo rotondo e tunicato. Spesso sono dotate di fogliame deciduo anche se alcune specie sono sempreverdi. \nDal bulbo partono le foglie (2-6) e lo stelo floreale. I fiori sono raccolti in infiorescenze ad ombrella, originariamente racchiusi in due o tre brattee. Il nome \"Hymenocallis\" significa in greco \"bella pellicola/membrana\" con riferimento alla corolla simile a quella di un narciso. Intorno a questa crescono i sei tepali del perigonio, che conferiscono al fiore un aspetto particolare, dato che sono solitamente molto lunghi e sottili. L'ovario \u00e8 infero, il frutto \u00e8 una capsula, i semi sono verdi e carnosi.\nTassonomia.\nComprende le seguenti specie:"}
{"id": "1137157", "revid": "729019", "url": "https://it.wikipedia.org/wiki?curid=1137157", "title": "Brigata Gurkha", "text": "La Brigata Gurkha \u00e8 una unit\u00e0 scelta del British Army i cui soldati vengono arruolati tra la popolazione Gurkha del Nepal e dell'India settentrionale.\nStoria.\nNell'esercito anglo-indiano.\nIl nome ha origine dalla valle Gorkha' nel Nepal occidentale, i cui abitanti indigeni, i \"Gurkha\", presero ad essere arruolati come volontari nell'Esercito della Compagnia Britannica delle Indie Orientali a partire dalla conclusione della guerra Anglo-Nepalese del 1812 - 1815, nel corso della quale mostrarono spiccate attitudini al combattimento.\nNegli anni seguenti le unit\u00e0 Gurkha si distinsero per disciplina e aggressivit\u00e0 in numerose guerre coloniali combattute dall'Impero britannico, rimanendo fedeli anche durante la grande rivolta indiana del 1857. Entrati a far parte dell'Esercito anglo-indiano, i Gurkha combatterono con valore nelle due guerre mondiali.\nNel British Army.\nDopo l'indipendenza e la spartizione indiane nel 1947, in base all'accordo tripartito, sei reggimenti di Gurkha si unirono all'esercito indiano postindipendenza. Quattro dei 10 reggimenti Gurkha, il 2\u00ba, 6\u00ba, 7\u00ba e 10\u00ba fucilieri Gurkha, si unirono all'esercito britannico il 1\u00ba gennaio 1948. La Brigata di Gurkhas fu istituita il 15 agosto 1951 in Birmania. Dopo la fine del conflitto, i Gurkhas furono trasferiti ad Hong Kong, dove esercitarono compiti di sicurezza.\nI Gurkha hanno combattuto anche nella guerra delle Falkland. Nel 1994 a questi reparti si sono aggiunti i Royal Gurkha Riflemen, della consistenza di un reggimento.\nLe unit\u00e0 straniere di soldati Gurkha dell'esercito britannico, molto aggressivi in particolare nel combattimento ravvicinato ed equipaggiati anche con i famosi kukri, sono considerati tra i migliori reparti di fanteria del mondo."}
{"id": "1137158", "revid": "34928", "url": "https://it.wikipedia.org/wiki?curid=1137158", "title": "Brigata ghurka", "text": ""}
{"id": "1137161", "revid": "305248", "url": "https://it.wikipedia.org/wiki?curid=1137161", "title": "Gli ultimi fuochi", "text": ""}
{"id": "1137164", "revid": "3115", "url": "https://it.wikipedia.org/wiki?curid=1137164", "title": "Arnoldo Mondadori editore", "text": ""}
{"id": "1137167", "revid": "1543377", "url": "https://it.wikipedia.org/wiki?curid=1137167", "title": "Prix Ars Electronica", "text": "Il Prix Ars Electronica \u00e8 un premio annuale dedicato all'arte digitale, animazione al computer, arte interattiva e alla musica. Viene assegnato dal 1987 dal festival Ars Electronica di Linz.\nNel 2005 il premio Golden Nica (una riproduzione in oro della Nike di Samotracia) \u00e8 stato assegnato in sei diverse categorie: \"Computer Animation/Visual Effects,\" \"Digital Musics,\" \"Interactive Art,\" \"Net Vision,\" \"Digital Communities\" e il premio \"u19\" per il \"freestyle computing\". In ciascuna categoria sono inoltre assegnati Premi di Distinzione e menzioni onorarie.\nVincitori del Golden Nica.\nDigital Musics.\nQuesta categoria \u00e8 dedicata alla musica elettronica e all'arte sonora realizzata in forma digitale. Dal 1987 al 1998 la categoria era dedicata alla \"Computer music\".\nInteractive Art.\nI premi della categoria dedicata all'arte interattiva sono stati assegnati a partire dal 1990. Questa categoria comprende numerose forme artistiche, tra cui installazioni, performance, realt\u00e0 virtuale, multimedia e telecomunicazioni.\nCategorie relative alla Computer grafica.\nLe categorie relative alla \"Computer grafica\" (1987 - 1994) erano aperte a differenti generi di immagini realizzate attraverso il computer. La categoria \"Computer Animation\" (1987-1997) \u00e8 stata sostituita nel 1998 dall'attuale \"Computer Animation/Visual Effects\".\nHybrid art.\nLa categoria \u201cHybrid Art\u201d \u00e8 dedicata specificamente a progetti e approcci ibridi e transdisciplinari all'arte mediatica con particolare focus al rapporto tra arte e ricerca.\n[the next idea] voestalpine Art and Technology Grant.\nUn premio in denaro per idee particolarmente innovative inerenti tematiche particolarmente \"di importanza cruciale per il futuro dell'umanit\u00e0: energia, mobilit\u00e0 e accesso\"\nCategorie relative a Internet.\nLe categorie \"World Wide Web\" e \".net\" (1995-2000) segnalavano progetti web in grado di promuovere i concetti di comunit\u00e0, identit\u00e0 e interattivit\u00e0. A partire dal 2001 la categoria si \u00e8 espansa e ha preso il nome di \"Net Vision / Net Excellence\", premiando l'innovazione nei media online."}
{"id": "1137171", "revid": "124820694", "url": "https://it.wikipedia.org/wiki?curid=1137171", "title": "Fabrizio Mazzotta", "text": "Biografia.\n\u00c8 la voce di Krusty il Clown nella serie animata \"I Simpson\", ha curato la direzione di doppiaggio di telefilm e film TV ed \u00e8 tuttora uno dei maggiori adattatori per quanto riguarda l'animazione giapponese. Sua la voce di Eros nel doppiaggio della serie nipponica \"C'era una volta... Pollon\".\nSuoi i dialoghi italiani di serie come \"Bayside School\", \"Queer as Folk\", \"Ranma \u00bd\", \"Beverly Hills 90210\", \"Angel\", \"Party of Five\".\nMazzotta ha svolto anche l'attivit\u00e0 di autore e disegnatore di fumetti, pubblicando storie su diverse riviste del settore tra le quali Topolino, Lupo Alberto e Cattivik (dove contribuiva con la strip \"Horror Fix\").\n\u00c8 ospite fisso nel programma Cosplayers, in onda su Music Box Italia (canale 821 di SKY).\nFabrizio Mazzotta fa parte di ADAM Italia, associazione che chiede di impedire la censura negli anime.\nHa diretto il doppiaggio di \"\", \"Mawaru Penguindrum\" e curato i dialoghi di \"Mobile Suit Z Gundam\".\nLa sua attivit\u00e0 di doppiatore \u00e8 iniziata da giovanissimo negli anni '70. Fra i suoi primi doppiaggi quello di Danny nel telefilm \"La famiglia Partridge\".\nInoltre insegna doppiaggio presso la scuola di doppiaggio \"Voice Art Dubbing\".\nControversie.\nMazzotta sostiene di prediligere adattamenti che siano facilmente comprensibili senza per\u00f2 stravolgere i dialoghi originali. Tuttavia in alcuni casi gli \u00e8 stata contestata poca attenzione verso traduzione e pronunce corrette. A proposito del doppiaggio di Z Gundam lo stesso Mazzotta dichiar\u00f2 di avere modificato alcuni dialoghi che gli sembravano troppo infantili, dandogli invece una connotazione pi\u00f9 \u201cpolitica\u201d."}
{"id": "1137172", "revid": "212348", "url": "https://it.wikipedia.org/wiki?curid=1137172", "title": "Philip Henslowe", "text": "Biografia.\nNato in un piccolo villaggio del West Sussex, nel 1570, presumibilmente all'et\u00e0 di 20 anni si rec\u00f2 a Londra dove inizi\u00f2 l'attivit\u00e0 di capocomico che lo port\u00f2 a dirigere e, successivamente, con i capitali acquistati in seguito al matrimonio con una ricca vedova, a divenire proprietario di alcuni teatri londinesi nei quali vennero recitati molti drammi elisabettiani: The Rose, il Fortune Theatre (dove ebbe come socio il celebre attore Edward Alleyn, suo genero per aver sposato la figliastra Joan Woodward), e infine il teatro The Hope. Su consiglio di Alleyn, Henslowe fra il 1593 e il 1596 fece rappresentare 55 lavori teatrali di Thomas Dekker, George Chapman, Michael Drayton e Thomas Heywood, Christopher Marlowe ed altri.\nIl \"Diario\".\nL'importanza di Henslowe \u00e8 legata soprattutto al suo \"Diario\", che venne pubblicato integralmente solo nel 1845 e costituisce una preziosa fonte per la storia del teatro elisabettiano. Pi\u00f9 che un \"diario\" nel senso abituale del termine, quello di Henslowe \u00e8 un brogliaccio, scritto fra l'altro sul rovescio del libro mastro del cognato Ralph Hogge (di professione fabbro), in cui sono elencate le rappresentazioni teatrali, le entrate, le uscite, i contratti con gli attori o con gli autori, le attrezzature acquistate o noleggiate, i costumi teatrali costosi, ecc. In un'epoca in cui molti lavori teatrali erano frutto della collaborazione fra diversi autori, il diario permette di attribuire la paternit\u00e0 di numerosi drammi dell'et\u00e0 elisabettiana.\nOmaggi e citazioni.\nIl personaggio di Philip Henslowe appare nel film \"Shakespeare in Love\", interpretato da Geoffrey Rush che lo connota come un uomo piuttosto nevrotico. L'esistenza di un rapporto personale o di lavoro tra Henslowe, la sua compagnia e William Shakespeare \u00e8, secondo Bryson, senza prove in quanto nel diario non vi \u00e8 segnato nessun riferimento alla messa in scena delle opere di Shakespeare da parte della compagnia. \nPurtroppo il diario ci \u00e8 pervenuto incompleto e mancante dei possibili riferimenti alle opere di Shakespeare a seguito di un danneggiamento dello stesso da parte di Edmond Malone il secolo precedente alla sua pubblicazione."}
{"id": "1137173", "revid": "729019", "url": "https://it.wikipedia.org/wiki?curid=1137173", "title": "Suez (azienda)", "text": "Suez \u00e8 stata una compagnia franco-belga che si \u00e8 originata nel 1997 dalla fusione della belga Compagnia del Canale di Suez e della francese Lyonnaise des Eaux.\nStoria.\nNel luglio 2008 si \u00e8 fusa con Gaz de France, dando vita al gruppo GDF Suez, la prima societ\u00e0 al mondo nella gestione del gas naturale liquefatto, che nel 2015 \u00e8 diventata Engie. Si calcola che SUEZ rifornisse di acqua 116,4 milioni di persone in tutto il mondo."}
{"id": "1137174", "revid": "1793900", "url": "https://it.wikipedia.org/wiki?curid=1137174", "title": "Rifugio des Cosmiques", "text": "Il rifugio des Cosmiques (in francese refuge des Cosmiques) \u00e8 un rifugio alpino situato nel comune di Chamonix nel dipartimento dell'Alta Savoia nel massiccio del Monte Bianco a 3613\u00a0m s.l.m.\nCaratteristiche e informazioni.\nIl rifugio ha una capienza di 150 posti. \u00c8 aperto da febbraio a settembre. \u00c8 dotato di alloggiamento invernale durante il periodo di chiusura.\nAccessi.\nL'accesso avviene normalmente tramite la funivia dei Ghiacciai e dalla vicina stazione dell'Aiguille du Midi. Dalla stazione si tratta di scendere nel ghiacciaio detto La Vall\u00e9e Blanche e di percorrerlo per un tratto.\nAscensioni.\n\u00c8 punto di partenza di grandi ascensioni nel massiccio del Monte Bianco:"}
{"id": "1137175", "revid": "834", "url": "https://it.wikipedia.org/wiki?curid=1137175", "title": "Rari nantes", "text": ""}
{"id": "1137181", "revid": "767487", "url": "https://it.wikipedia.org/wiki?curid=1137181", "title": "Johann Karl Rodbertus", "text": "Biografia.\nNella storia delle dottrine economiche Rodbertus \u00e8 considerato un precursore di Karl Marx poich\u00e9 le sue argomentazioni muovono da basi scientifiche staccandosi nettamente dalle concezioni dei socialisti utopisti.\nDi orientamento nazionalista e monarchico, Rodbertus propugn\u00f2 la instaurazione di un regime socialista nel quale lo Stato avrebbe dovuto fissare il prezzo del lavoro e dei beni di consumo ed istituire un sistema di scambi basato sull'emissione di buoni-salario e sul monopolio statale del commercio dei beni di consumo.\nFra le sue opere si ricordano \"Die Forderungen der arbeitenden Klasse\" (Le rivendicazioni della classe lavoratrice, del 1837) e \"Soziale Briefe an von Kirchmann\" (Lettere sociali a von Kirchmann, del 1850-1851)."}
{"id": "1137190", "revid": "599013", "url": "https://it.wikipedia.org/wiki?curid=1137190", "title": "Bruno Roghi", "text": "Biografia.\nFiglio di Clara Taidelli e Angelo Roghi. Nino Oppio, cresciuto alla sua scuola, scrisse che \"era nato a Verona, ma diceva che la sua vera patria era Sanguinetto, ve lo avevano portato pochi giorni dopo la sua nascita, a Sanguinetto ha avuto latte e musica\". In quel periodo nel teatro del paese sono infatti organizzate stagioni d'opera lirica dal maestro Gaetano Zinetti, compositore e direttore d'orchestra anche lui di Sanguinetto.\nAvvocato e diplomato al Conservatorio di Milano, Roghi inizi\u00f2 la carriera giornalistica dunque come critico musicale.\nFu per molti anni redattore della Gazzetta dello Sport, giornale che diresse dal 1936 al 1943 e dal 1945 al 1947. Ebbe poi la responsabilit\u00e0 del Corriere dello Sport dal 1947 al 1960 e di Tuttosport dal 1960 al 1962, anno in cui mor\u00ec all'et\u00e0 di 67 anni a causa di un male incurabile. Ad oggi \u00e8 il solo ad aver diretto tutti i tre principali quotidiani sportivi italiani.\nBrillante scrittore di qualsiasi fatto di sport, egli prefer\u00ec trattare soprattutto temi di ippica e di ciclismo.\nFu fondatore e presidente del Gruppo Milanese Giornalisti Sportivi e dell'Unione Stampa Sportiva Italiana e vicepresidente dell'Unione Internazionale Stampa Sportiva.\nIn suo onore Sanguinetto, il paese che gli ha dato i natali, ha istituito un premio annuale letterario dedicato ai libri d'autore italiano e di sport."}
{"id": "1137191", "revid": "767487", "url": "https://it.wikipedia.org/wiki?curid=1137191", "title": "Giancarlo Galdiolo", "text": "Carriera.\nGiocatore.\nClub.\nInizi\u00f2 la sua carriera calcistica nel Padova, ma il suo esordio in una partita ufficiale di campionato avvenne in Serie D nel Sandon\u00e0, dove gioc\u00f2 la stagione da titolare.\nL'anno dopo si trasferisce a una diversa latitudine ma sempre in Serie D, nell'Almas Roma, venendo acquistato dalla Fiorentina nell'estate seguente. Con i viola esordisce in campionato il 13 dicembre 1970 nella partita Sampdoria-Fiorentina (2-2) del torneo di Serie A che vide la squadra viola salvarsi in extremis dalla retrocessione, grazie a un pareggio per 1-1 sul campo della Juventus all'ultima giornata (Galdiolo era in campo nell'occasione). Mantenne il posto di stopper titolare dal 1971-72 fino al 1979-80, quando dovette cedere il passo ad Alessandro Zagano, difensore proveniente dal Lecce. A Firenze gioc\u00f2 tre finali di coppe internazionali, quelle di Coppa delle Alpi 1970, Coppa Anglo-Italiana 1973 e Coppa Mitropa 1971-1972.\nDopo la lunga esperienza in Toscana, nell'estate del 1980 si trasfer\u00ec alla Sampdoria, dove milit\u00f2 per due anni, contribuendo alla promozione in A della squadra blucerchiata nella stagione 1981-1982. Nel 1982 fu inserito nella trattativa che port\u00f2 Roberto Mancini alla Sampdoria, al quattro miliardi di lire pi\u00f9 i cartellini di Galdiolo, Roselli, Brondi e Logozzo. Fece una sola apparizione, il 1\u00ba settembre 1982 in coppa Italia nello 0-0 del Bologna con la S.S. Cavese 1919 nel quale gioc\u00f2 tutti i 90 minuti. Dopo qualche mese accetta di scendere di categoria per concludere la carriera nel Forl\u00ec in Serie C.\nIn carriera ha totalizzato complessivamente 229 presenze e 3 reti in Serie A (tutte con la Fiorentina), e 39 presenze e 3 reti in Serie B (tutte con Sampdoria).\nNazionale.\nEntr\u00f2 anche nel giro azzurro, giocando 2 gare nella Nazionale Under-23: l'esordio il 21 novembre 1971 a Klagenfurt nella gara Austria-Italia 2-1, valida per il Campionato europeo di categoria. Non disput\u00f2 partite ufficiali con la Nazionale maggiore.\nDopo il ritiro.\nNell'agosto del 2010, la famiglia di Galdiolo annunci\u00f2 che Giancarlo era gravemente malato a causa di una forma di demenza frontale temporale, e chiese aiuto al mondo dello sport per sostenere la ricerca su questa malattia.\nMuore l'8 settembre 2018 a 69 anni nella sua casa a Castrocaro Terme."}
{"id": "1137194", "revid": "767487", "url": "https://it.wikipedia.org/wiki?curid=1137194", "title": "Italian Secret Service", "text": "Italian Secret Service \u00e8 un film italiano del 1968 diretto da Luigi Comencini.\nTrama.\nNatalino Tartufato, ex valoroso partigiano, conosciuto con il nome di battaglia \"Capellone\", \u00e8 ormai lontano dai tempi della lotta antifascista durante la quale ha salvato la vita a un agente britannico, Charles Harrison: ora deve fare i conti con le necessit\u00e0 quotidiane tra cui quella di ottenere una licenza di scuola media per riuscire ad avere un lavoro stabile negli uffici dell'anagrafe.\nLa mattina degli esami insieme ad altri ragazzini Natalino si trova ad affrontare l'esame di matematica. Uno solo dei suoi piccoli colleghi lo fa copiare ma alla fine dell'esame si scopre che hanno sbagliato la soluzione del problema. Mentre sta tornando a casa, imprecando contro chi non gli riconosce i suoi meriti per aver combattuto contro i nazi-fascisti, Natalino sente una voce che esce dalla sua cartella che gli d\u00e0 una serie di istruzioni per andare ad un appuntamento dove trover\u00e0 l'agente Harrison, che ora continua a lavorare per i servizi segreti britannici e che, dietro il pagamento di una grossa somma di denaro, lo convince ad uccidere un giovane uomo a capo di un'organizzazione neonazista.\nNatalino, attirato dal denaro e convinto di fare un'opera meritoria in nome dei suoi ideali politici, accetta, ma non se la sente pi\u00f9 di uccidere a sangue freddo, anche se si tratta dell'odiato nemico nazista. Ormai \u00e8 passato tanto tempo dalla sua giovent\u00f9 guerriera e cos\u00ec passa l'incarico a un povero disperato, un ladruncolo arrivato agli estremi, Ottone che per sopravvivere si fa investire dalle auto per incassare il denaro delle assicurazioni. Ottone accetta senza indugi per la met\u00e0 della met\u00e0 della ricompensa ma anche lui non \u00e8 capace di uccidere e cos\u00ec passa l'incarico al suo avvocato Ramirez, cos\u00ec malridotto che ha il suo \"studio\" in un bar con un tavolino per scrivania e l'uso di un telefono a gettoni. L'avvocato accetta la proposta ma, a sua volta, cede l'incarico a chi sta peggio di lui... e cos\u00ec via fino al punto che sono coinvolti nella faccenda almeno sei aspiranti assassini, nessuno dei quali \u00e8 capace di compiere l'assassinio del presunto neonazista che del resto appare un individuo innocuo e del tutto innocente.\nUno degli improbabili assassini, Toni, un infermiere, riesce a sottrarre dall'obitorio dell'ospedale in cui lavora, una salma carbonizzata per un incidente stradale e la fa passare per la vittima designata in modo da poter ottenere la ricompensa, che per\u00f2 dovr\u00e0 dividere con tutti gli altri che precedentemente hanno scoperto come nessuno di loro ha eseguito l'incarico.\nNatalino vola a Londra per reclamare il pagamento, seguito dai suoi complici che non lo mollano un istante per paura di non ottenere la loro parte. Si scopre per\u00f2 che il morto era una donna incinta di quattro mesi. Nel frattempo il nazista da uccidere si \u00e8 dileguato.\nSuccessivamente viene fuori che il presunto nazista \u00e8 in realt\u00e0 il produttore della bevanda Cola-Cola il quale, per ristabilire un \"equilibrio del potere\", intende cederne gratuitamente il brevetto all'Unione Sovietica e per questo i servizi di spionaggio industriale occidentali vogliono eliminarlo. Natalino e compagni pensano di sfruttare questa scoperta a loro vantaggio \"vendendo\" ai russi l'industriale che per\u00f2 si suicida mandando cos\u00ec a monte l'affare. Natalino prova allora a ricattare Harrison minacciando di rivelare alla stampa tutta la storia, ma l'ex partigiano e i suoi complici vengono sottoposti a un lavaggio del cervello che cancella completamente dalla loro memoria ogni traccia dell'accaduto.\nDistribuzione.\nIl film \u00e8 passato quasi inosservato nelle sale cinematografiche, forse anche per una cattiva distribuzione, ma il pubblico ha avuto poi modo d'apprezzarlo quando \u00e8 stato programmato pi\u00f9 volte in televisione in anni pi\u00f9 recenti.\nNell'edizione statunitense, nei titoli di testa viene inserita un'interpretazione di Sammy Davis Jr. che canta la canzone \"The Second Best Secret Agent in the World\".\nCritica.\nNel cast appaiono sfocati piuttosto gli interpreti stranieri non molto a loro agio con una storia dai tratti tipicamente italiani. Luigi Comencini che aveva finito di girare \"Incompreso\" (1966), un film del tutto diverso per il tema trattato, sembra ora volersi divertire con una regia che punta a mettere in rilievo la cialtroneria all'italiana dei personaggi membri di un assurdo Italian Secret Service (forse non molto diverso, sembra sostenere il regista, da quello reale), messo a confronto con l'organizzazione scientifica dei servizi segreti stranieri, che alla fine befferanno gli italiani, \"brava gente\" dal cuore tenero.\nSecondo il dizionario dei film \"Il Morandini\" del 2007 \"Italian Secret Service\" \u00e8 divertente ma arruffato nella ricerca del finale giusto. Il protagonista, Nino Manfredi, d\u00e0 una buona prova di recitazione ed \u00e8 positiva anche l'interpretazione dei caratteristi che mettono in scena gli altri personaggi. \"MYmovies.it\" riferisce inoltre come il film sarebbe stato sottovalutato e penalizzato da una scarsa distribuzione e che tuttavia non sfigura se messo a confronto con produzioni statunitensi di genere spionistico."}
{"id": "1137195", "revid": "11959", "url": "https://it.wikipedia.org/wiki?curid=1137195", "title": "Strage di Damour", "text": "La strage di D\u0101m\u016br (20 gennaio 1976), nel contesto della guerra civile libanese, \u00e8 un massacro di civili cristiano-maroniti, operato dai palestinesi del campo profughi libanese di Tell al-Za\u02bftar a danno della popolazione del villaggio di D\u0101m\u016br, in prevalenza cristiana, situato a 25 km a sud di Beirut.&lt;/br&gt;\nIl motivo principale era quello di effettuare una ritorsione a seguito del massacro perpetrato dalle Falangi Libanesi cristiano-maronite nel campo profughi di Qarantina (Beirut), che caus\u00f2 la morte di oltre mille persone, in prevalenza civili.\nL'operazione militare palestinese comport\u00f2 582 vittime civili.\nSulle ripercussioni tra le popolazioni coinvolte nella strage, \u00e8 basato L'insulto (L'insulte), un film del 2017 diretto da Ziad Doueiri, candidato agli Oscar come miglior pellicola straniera."}
{"id": "1137196", "revid": "287204", "url": "https://it.wikipedia.org/wiki?curid=1137196", "title": "Non liquet", "text": "Nel diritto romano, non liquet (alla lettera, \"non \u00e8 chiaro\") nel processo formulare \u00e8 la pronuncia con la quale il giudice anzich\u00e9 decidere, per una incertezza nel diritto (quale una lacuna) o nella ricostruzione dei fatti, rinviava ad altro giudice.. Secondo una diversa interpretazione con il \"non liquet\" il giudice esprimeva la necessit\u00e0 di un supplemento d'istruttoria.\nNel diritto italiano moderno, il giudice \u00e8 tenuto a emettere la sentenza a favore di uno o dell'altro dei contendenti, sulla base dell'onere della prova. Se l'attore non riesce a provare le proprie asserzioni il giudice deve respingere le sue pretese mentre non \u00e8 possibile ricorrere a un \"non liquet\".\nNel diritto internazionale, la formula indica il caso in cui un organo, soprattutto la Corte internazionale di giustizia, non pu\u00f2 risolvere una controversia a causa della mancanza di fonti a cui fare riferimento.\nBibliografia.\nFrancesco Fasolino \"Non liquet e denegatio actionis\" "}
{"id": "1137199", "revid": "76963", "url": "https://it.wikipedia.org/wiki?curid=1137199", "title": "Lionel Rogosin", "text": "Esponente del New American Cinema, ne rappresenta la tendenza pi\u00f9 aperta all'analisi sociale come dimostrano i suoi film: \"On the Bowery\" (Sulla Bowery, del 1956), che descrive il mondo allucinante degli alcolizzati; \"Come back, Africa\" (Torna Africa, del 1958), sulle conseguenze dell\"'apartheid\" nella Repubblica Sudafricana e il suo programma televisivo \"Out\" (Fuori, del 1957), sui profughi ungheresi.\nPer ottenere il massimo approfondimento realistico del racconto Rogosin ha adottato in queste opere un linguaggio basato sull'assimilazione di due tecniche analoghe, quella dell'inchiesta televisiva e quella del cinema-verit\u00e0.\nNel 1965 realizz\u00f2 \"Good Times, Wonderful Times\" (\"Tempi belli, tempi meravigliosi\") che \u00e8 invece quasi per intero un film di montaggio."}
{"id": "1137203", "revid": "2076670", "url": "https://it.wikipedia.org/wiki?curid=1137203", "title": "JOnAS", "text": "JOnAS (Java Open Application Server) \u00e8 un open-source Java EE application server, sviluppato e distribuito dal consorzio ObjectWeb (ObjectWeb \u00e8 un consorzio europeo non-profit, fondato da INRIA, Groupe Bull, e France T\u00e9l\u00e9com).\nJOnAS \u00e8 distribuito sotto la licenza open-source GNU LGPL."}
{"id": "1137204", "revid": "224230", "url": "https://it.wikipedia.org/wiki?curid=1137204", "title": "Onus probandi incumbit actori", "text": ""}
{"id": "1137218", "revid": "38096", "url": "https://it.wikipedia.org/wiki?curid=1137218", "title": "Giulio von Milv\u00e1nyi", "text": ""}
{"id": "1137220", "revid": "38096", "url": "https://it.wikipedia.org/wiki?curid=1137220", "title": "Gyula Milv\u00e1nyi de Cseszneg", "text": ""}
{"id": "1137225", "revid": "767487", "url": "https://it.wikipedia.org/wiki?curid=1137225", "title": "Il talismano della nonna", "text": "Il talismano della nonna (\"Grandma's Boy\") \u00e8 un film del 1922 diretto da Fred C. Newmeyer, con Harold Lloyd.\nFu il primo grande successo del comico come lungometraggio.\nTrama.\nUn ragazzo (Lloyd) si trova in casa della ragazza che ama col suo rivale. Entrano le forze dell'ordine che dicono che c'\u00e8 un criminale a cui bisogna dare la caccia perch\u00e9 pericoloso. Il ragazzo, per far piacere alla ragazza, va con gli altri a cercarlo, ma, fuori, si mette paura e scappa in casa di sua nonna, dove vive. Ella gli dice che anche il nonno del ragazzo (interpretato anch'egli da Lloyd) in guerra aveva paura ma aveva un talismano che gli diede il coraggio di sconfiggere il nemico. Quindi la nonna d\u00e0 un talismano al ragazzo che, in possesso dell'oggetto, acquista coraggio e cattura il criminale. Poi si picchia col rivale, che dall'inizio lo tormentava, e, col coraggio datogli dal talismano, lo sconfigge. Poi la nonna gli confessa che il talismano era in realt\u00e0 un oggetto senza valore, ma gli ha dato comunque il coraggio, quindi ora \u00e8 lui ad essere forte. Poi la ragazza gli mette il broncio perch\u00e9 della ragazze hanno scherzato col ragazzo, il quale, ancora in possesso del talismano perch\u00e9 insicuro, lo getta e le chiede di sposarlo, ed ella accetta."}
{"id": "1137226", "revid": "339392", "url": "https://it.wikipedia.org/wiki?curid=1137226", "title": "Campionato di Eccellenza Promozioni &amp; Play-off Nazionali 1996/97", "text": ""}
{"id": "1137228", "revid": "131011", "url": "https://it.wikipedia.org/wiki?curid=1137228", "title": "J. Wellington Wimpy", "text": ""}
{"id": "1137229", "revid": "131011", "url": "https://it.wikipedia.org/wiki?curid=1137229", "title": "Swee'Pea", "text": ""}
{"id": "1137231", "revid": "228587", "url": "https://it.wikipedia.org/wiki?curid=1137231", "title": "MonoDevelop", "text": "MonoDevelop \u00e8 un ambiente di sviluppo (IDE) open source realizzato principalmente per C# e altri linguaggi .NET.\nDescrizione.\nOriginariamente era un \"porting\" di SharpDevelop (IDE open source per Microsoft Windows) su GTK#, ma successivamente si \u00e8 sviluppato indipendentemente.\nTra le varie caratteristiche di MonoDevelop, il supporto allo sviluppo multipiattaforma (Linux, Windows e macOS), l'ambiente di lavoro configurabile, il supporto a vari linguaggi (C#, Visual Basic, C/C++ e altri), debugger e IDE integrati e personalizzabili e il designer grafico per GTK+.\nGiunto attualmente alla versione 5.10.1, MonoDevelop \u00e8 un progetto in costante evoluzione e dotato ancora di scarsa documentazione, basata in effetti principalmente sulla collaborazione attiva degli utenti.\nMonoDevelop fa parte del progetto Mono."}
{"id": "1137235", "revid": "1905646", "url": "https://it.wikipedia.org/wiki?curid=1137235", "title": "Peter Cameron", "text": "Biografia.\nSi \u00e8 laureato in letteratura inglese nel 1982, all'Hamilton College di New York. Cameron ha vissuto a Pompton Plains, nel New Jersey, a Londra, e, in seguito, a New York.\nNel 1983 ha venduto il suo primo racconto al \"The New Yorker\", sul quale ha successivamente pubblicato numerose altre storie. Il suo primo libro \u00e8 stato una raccolta di racconti, dal titolo \"One Way or Another\", pubblicato da Harper &amp; Row nel 1986. Il suo secondo romanzo \"The Weekend,\" \u00e8 stato pubblicato nel 1994 da Farrar, Straus &amp; Giroux, che ha anche pubblicato \"Andorra,\" nel 1997 e \"The City of Your Final Destination,\" (in italiano: \"Quella sera dorata\") nel 2002. \"Un giorno questo dolore ti sar\u00e0 utile\" \u00e8 stato pubblicato nel 2007, mentre \"Coral Glynn\", il suo romanzo successivo, \u00e8 stato pubblicato in Italia da Adelphi quasi in contemporanea con l'uscita statunitense nel 2012."}
{"id": "1137250", "revid": "1566286", "url": "https://it.wikipedia.org/wiki?curid=1137250", "title": "Cynthia Nixon", "text": "Biografia.\nFiglia unica di Anne Knoll e Walter Nixon, i suoi genitori sono da tempo divorziati. Nasce e cresce nella Grande Mela, la sua prima apparizione televisiva arriva quando aveva solo 12 anni, nello speciale televisivo \"I sette desideri di un bambino ricco\". \nGiovanissima debutta nel film \"Piccoli amori\" con Tatum O'Neal, successivamente si diploma al \"Hunter College High School\" di New York. Segue il debutto a Broadway con \"The Philadelphia Story,\" che grazie alla critica gode di un ottimo successo. La sua vera passione \u00e8 il teatro, passione che negli anni successivi la porta a prendere parte a numerose piece di Broadway, e a vincere due Tony Award, un Theatre World Award e un Los Angeles Drama Critics Award.\nPer la televisione ha lavorato nelle serie tv \"Law &amp; Order\" (episodio 1x02 del 1990), \"La signora in giallo\", \"Oltre i limiti\" e \"Tanner '88\" di Robert Altman. Ha lavorato anche in opere minori, a teatro e nel cinema, tra cui \"The Last Night of Ballyhoo\" nel 1997, per cui ha ricevuto un Tony Award. Ma la vera notoriet\u00e0 arriva nel 1998, grazie al ruolo dell'avvocatessa Miranda Hobbes nella serie tv \"Sex and the City\", ruolo che interpreta fino al 2004. Durante le riprese non smette mai di dedicarsi al teatro, e grazie alla notoriet\u00e0 ricevuta ottiene ruoli sempre maggiori. A cui seguiranno anche i due film ispirati alla serie. Successivamente ha preso parte come guest star a \"E.R. - Medici in prima linea\" e \"Dr. House - Medical Division\". \nPer il cinema ha recitato in \"Amadeus\" di Milo\u0161 Forman, ne \"Il rapporto Pelican\" di Alan J. Pakula e \"La stanza di Marvin\". Cynthia Nixon ha interpretato la poetessa Emily Dickinson nel film \u201cA quiet Passion\u201d di Terence Davies, applauditissimo dalla critica. L'attrice ha affermato in diverse interviste di ammirare la Dickinson come donna e come artista. Nel 2020 l'emittrice televisiva americana HBO Max ha annunciato la produzione di una reunion della celebre serie Sex and the City, che vedr\u00e0 le sue protagoniste alle prese con l'amore a cinquant'anni. Anche la Nixon sar\u00e0 presente nei panni di Miranda al fianco di Sarah Jessica Parker e Kristin Davis, non ha accettato invece Kim Cattrall.\nAttivismo politico.\nNixon \u00e8 una sostenitrice dell'istruzione pubblica e portavoce dell'Alliance for Quality Education di New York, un'organizzazione pubblica di difesa dell'equit\u00e0 educativa. Si \u00e8 anche battuta per il sostegno alla salute delle donne. \nHa appoggiato Bill de Blasio alle elezioni a sindaco di New York del 2013, che ha poi vinto la nomination democratica e le elezioni generali. Nixon fece una campagna attiva per de Blasio, con cui aveva lavorato sin dai primi anni 2000 quando si schier\u00f2 contro le politiche educative di Michael Bloomberg. De Blasio ha accreditato Nixon e il leader sindacale George Gresham come i due \"architetti della (sua) campagna\" alle primarie democratiche, quando ha sconfitto la favorita Christine Quinn. Dopo la sua elezione, de Blasio nomin\u00f2 Nixon suo rappresentante al Teatro Pubblico.\nNelle elezioni del 2018 per il governatorato di New York, ha annunciato via Twitter di volersi candidare alla carica di governatore contro il rappresentante in carica, Andrew Cuomo. E a differenza di Cuomo, Nixon ha sostenuto la legalizzazione della marijuana per una questione di giustizia sociale: \"Le persone di tutte le linee etniche e razziali usano la marijuana, ma gli arrestati per marijuana sono all'80% neri e latini\". Cos\u00ec le entrate derivanti dalla legalizzazione dovevano essere prioritarie per le comunit\u00e0 pi\u00f9 danneggiate, come forma di \"riparazione\". Frase questa della \"riparazione\" che ha offeso molti leader di colore. Il 23 maggio 2018, Nixon e altri potenziali sfidanti democratici di Cuomo non hanno ottenuto l'approvazione del Partito Democratico alla Convention democratica statale per non aver rispettato la soglia del 25% di delegati statali necessaria per partecipare al ballottaggio. \nAlle primarie presidenziali del Partito Democratico del 2020, Nixon ha appoggiato Bernie Sanders prima di fare campagna per lui all'inizio di febbraio 2020 a Las Vegas. Ha dichiarato: \"Nello stesso modo muscoloso in cui Trump \u00e8 una forza rappresentante il male in questo paese, in questo mondo, Bernie ha lo stesso tipo di muscolosit\u00e0 ma nel bene\".\nVita privata.\nDal 1988 al 2003 \u00e8 stata legata all'insegnante Danny Mozes da cui ha avuto due figli: Samuel (1996) e Charles Ezekiel (2002).\nNel 2003 decide di dichiarare pubblicamente la sua bisessualit\u00e0 e la sua nuova relazione con l'attivista Christine Marinoni, subendo critiche dall'opinione pubblica, soprattutto durante la sua carriera politica.\nHa un altro figlio, Max Ellington Nixon-Marinoni, dato alla luce nel 2011 dalla compagna Christine Marinoni, con la quale stava progettando di sposarsi appena le leggi lo avessero permesso. In un'intervista a \"Good Morning America\" trasmessa il 15 aprile 2008, Nixon ha annunciato che stava affrontando il cancro al seno, che le era stato diagnosticato durante una mammografia di routine nell'ottobre 2006. Inizialmente non voleva rendere la notizia pubblica, ma successivamente \u00e8 diventata un'attivista contro la malattia, riuscendo a convincere i vertici della NBC a trasmettere un programma sulla sua lotta al cancro al seno in prima serata. Nel 2008 \u00e8 diventata portavoce della Susan G. Komen for the Cure.\nNel 2009 ufficializza la relazione con la compagna Christine Marinoni ed il 27 maggio 2012 le due si sposano a New York, pochi mesi dopo l'introduzione del matrimonio omosessuale nello Stato. Il 19 marzo 2018 ha annunciato che avrebbe corso come democratica alla carica di Governatore dello Stato di New York, ma viene sconfitta a settembre 2018 da Andrew Cuomo. L'attrice continua comunque il suo impegno politico di sinistra.\nLa Nixon \u00e8 anche un'attivista per i diritti della comunit\u00e0 LGBTQIA+, lavoro che svolge anche grazie alle sue scelte professionali, e si \u00e8 dimostrata un personaggio cruciale nella lotta per la libert\u00e0 della propria identit\u00e0 di genere. Tra gli ultimi lavori della Nixon c'\u00e8 la serie TV \"Ratched\", diretta da Ryan Murphy, in cui l'attrice interpreta Gwendolyn Briggs.\nRiconoscimenti.\nNel corso della sua carriera ha vinto diversi premi tra cui 2 Screen Actors Guild Award, 2 Emmy, 2 Tony, un Grammy e un GLAAD Media Award e ricevuto 5 nomination ai Golden Globe.\nDoppiatrici italiane.\nNelle versioni in italiano delle opere in cui ha recitato, Cynthia Nixon \u00e8 stata doppiata da:"}
{"id": "1137251", "revid": "14691", "url": "https://it.wikipedia.org/wiki?curid=1137251", "title": "\u00c9tienne Eyad\u00e9ma", "text": ""}
{"id": "1137257", "revid": "74801", "url": "https://it.wikipedia.org/wiki?curid=1137257", "title": "Circondario di G\u00fctersloh", "text": "Il circondario di G\u00fctersloh (in tedesco \"Kreis G\u00fcterloh\") \u00e8 uno dei circondari del \"Land\" tedesco della Renania Settentrionale-Vestfalia.\nGeografia fisica.\n\u00c8 situato nel nord-est di questo stato e confina a nord con il circondario di Osnabr\u00fcck (Bassa Sassonia) e con il circondario di Herford, ad est alla citt\u00e0 extracircondariale di Bielefeld e con il circondario della Lippe, a sudest con il circondario di Paderborn, a sud con il circondario di Soest e ad ovest con il circondario di Warendorf.\nStoria.\nQuesto circondario venne creato nel 1973 dall'unione dei precedenti circondari di Halle) e Wiedenbr\u00fcck. In tale occasione, anche alcuni dei circondari confinanti cedettero una parte del loro territorio al circondario appena formatosi.\nLa parte orientale del circondario \u00e8 coperta dalla famosa Foresta di Teutoburgo, sede di una cruenta battaglia nel 9 d.C. tra l'esercito romano e alcune trib\u00f9 germaniche.\nSuddivisione.\nFanno parte del circondario 13 comuni di cui nove portano il titolo di Citt\u00e0 (\"Stadt\"). Una delle nove citt\u00e0 porta il titolo di Grande citt\u00e0 di circondario (\"Gro\u00dfe kreisangeh\u00f6rige Stadt\") e altre tre quello di Media citt\u00e0 di circondario (\"Mittlere kreisangeh\u00f6rige Stadt\")."}
{"id": "1137263", "revid": "25624", "url": "https://it.wikipedia.org/wiki?curid=1137263", "title": "Le amicizie pericolose", "text": ""}
{"id": "1137268", "revid": "123689921", "url": "https://it.wikipedia.org/wiki?curid=1137268", "title": "Naira nigeriana", "text": "La naira \u00e8 la valuta della Nigeria. Il codice ISO \u00e8 NGN. \u00c8 suddivisa in 100 \"kobo\". Il simbolo \u00e8 \u20a6, che \u00e8 incluso nell'Unicode con il codice U+20A6.\nLa Central Bank of Nigeria (CBN) \u00e8 l'unica autorit\u00e0 che emette moneta per tutta la federazione. Controlla il volume di emissione al fine di assicurare stabilit\u00e0 monetarie e stabilit\u00e0 dei prezzi.\nStoria.\nLa naira fu introdotta nel 1973, in sostituzione della precedente lira con un tasso di 2 naira = 1 lira, ovvero 200 kobo = 240 denari. Con questa introduzione la Nigeria \u00e8 stata l'ultimo stato ad abbandonare il sistema monetario \u00a3sd. Nel 2021 viene lanciata ufficialmente in Nigeria l'eNaira, la versione digitale della valuta statale."}
{"id": "1137280", "revid": "110157", "url": "https://it.wikipedia.org/wiki?curid=1137280", "title": "Prva liga SR Jugoslavije 1997-1998", "text": "L'edizione 1997-98 del campionato jugoslavo fu la sesta della Repubblica Federale di Jugoslavia e vide la vittoria finale dell'.\nCapocannoniere del torneo (della Prva liga A) fu Sa\u0161a Markovi\u0107 ( e ), con 27 reti.\nFormula.\nLe 12 squadre di ognuna delle due divisioni disputano un totale di 33 partite ciascuna: andata, ritorno, altra andata.\nIn Prva liga A:La vincitrice \u00e8 campione di R.F.Jugoslavia.La 11\u00aa classificata disputa uno spareggio con la 6\u00aa della Prva B.L'ultima classificata retrocede nella Druga liga SR Jugoslavije 1998-1999.\nIn Prva liga B:Le prime cinque vengono promosse in Prva liga 1998-99.La 6\u00aa classificata disputa uno spareggio con la 11\u00aa della Prva A.Le ultime sei classificate retrocedono nella Druga liga SR Jugoslavije 1998-1999.\n Questo \u00e8 l'ultimo campionato con questa formula: la Prva liga SR Jugoslavije 1998-1999 sar\u00e0 a girone unico a 18 squadre.\nPrva liga A.\nSquadra campione.\nFonte: fcobilic.tripod.com\nClassifica.\n\u00a0\u00a0\u00a0\u00a0\u00a0 Campione di R.F.Jugoslavia e qualificato alla UEFA Champions League 1998-1999 \n\u00a0\u00a0\u00a0\u00a0\u00a0 Qualificato alla Coppa delle Coppe 1998-1999 \n\u00a0\u00a0\u00a0\u00a0\u00a0 Qualificato alla Coppa UEFA 1998-1999 \n\u00a0\u00a0\u00a0\u00a0\u00a0 Qualificato alla Coppa Intertoto 1998 \n\u00a0\u00a0\u00a0\u00a0\u00a0 Allo spareggio contro la 6\u00aa di Prva liga B 1997-98 \n\u00a0\u00a0\u00a0\u00a0\u00a0 Retrocesso in Druga liga SR Jugoslavije 1998-1999 \nNote:\n3 punti per la vittoria, 1 per il pareggio, 0 per la sconfitta.\nClassifica marcatori.\nFonte: Gol(a) istina - Kraljevi strelaca\nPrva liga B.\nClassifica.\n\u00a0\u00a0\u00a0\u00a0\u00a0 Promosso in Prva liga SR Jugoslavije 1998-1999 \n\u00a0\u00a0\u00a0\u00a0\u00a0 Allo spareggio contro la 11\u00aa di Prva liga A 1997-98 \n\u00a0\u00a0\u00a0\u00a0\u00a0 Retrocesso in Druga liga SR Jugoslavije 1998-1999 \n3 punti per la vittoria, 1 per il pareggio, 0 per la sconfitta.\nSpareggi.\nA questi spareggi partecipano:\n \u010cukari\u010dki - Radni\u010dki Kragujevac 1-0 0-1 "}
{"id": "1137282", "revid": "287204", "url": "https://it.wikipedia.org/wiki?curid=1137282", "title": "Francesco Arese", "text": ""}
{"id": "1137283", "revid": "1516566", "url": "https://it.wikipedia.org/wiki?curid=1137283", "title": "Agno (Svizzera)", "text": "Agno (in tedesco \"Eng\", desueto, ) \u00e8 un comune svizzero di 4.518 abitanti del Canton Ticino, nel distretto di Lugano.\nGeografia fisica.\nAgno \u00e8 situato nel Malcantone, sul Lago di Lugano, poco distante dalla foce del torrente Vedeggio.\nStoria.\nPreistoria.\nL'area di Agno \u00e8 ricca di ritrovamenti archeologici. Giovanni Boffa ritrov\u00f2 tombe dell'et\u00e0 del ferro in localit\u00e0 Prada (dove oggi sorge il Museo Plebano). \nEt\u00e0 antica.\nPrima dell'VIII secolo non ci sono documenti scritti riguardanti Agno ma la zona era sicuramente abitata, come testimoniano i ritrovamenti archeologici di epoca romana, urne cinerarie depositate presso il Servizio archeologico cantonale. .\nLa localit\u00e0 era un importante nodo di comunicazione: Agno, in epoca romana, era attraversato dalla \"Via Mediolanum-Bilitio\", strada romana che metteva in comunicazione \"Mediolanum\" (Milano) con \"Luganum\" (Lugano) passando da \"Varisium\" (Varese). Superato il passo del Monte Ceneri, si passava Bellinzona, la Riviera e la Leventina per raggiungere la Via delle Genti (il passo del San Gottardo) oppure per il pi\u00f9 comodo passo del Lucomagno attraverso la Val di Blenio.\nEt\u00e0 medievale.\nPassarono per Agno i Franchi che nel 590, come testimonia il vescovo Gregorio di Tours, scesero dal nord passando per il Monte Ceneri fino allo scontro con i Longobardi sul fiume Tresa. Il territorio ritorn\u00f2 presto agli stessi Longobardi. La prima documentazione scritta su Agno risale al 30 gennaio 735, quando il notaio Larario, chierico della collegiata di San Giovanni, rog\u00f2 un atto di mundio, introducendo cos\u00ec il borgo nella storia documentata; l'atto si trova presso il Museo Plebano ed \u00e8 scritto in minuscola merovingica. Nell'818 \u00e8 attestato il toponimo \"Anium\".\nLa pieve di Agno, di fondazione ambrosiana, nel 1002-1004 pass\u00f2 alla diocesi di Como ed estendeva la sua giurisdizione dalla valle di Marchirolo al Malcantone, al Monte Ceneri e a Isone. Qui la mensa arcivescovile di Milano possedeva beni e rendite e la peschiera di Agno ; venne poi demolita nel 1843.\nNegli anni successivi si assistette alla Guerra decennale tra Milano e Como che inizi\u00f2 nel 1118 a seguito dell'attacco e della cattura del vescovo scismatico Landolfo da Carcano, nominato dall'imperatore Enrico IV di Franconia nel pieno della lotta per le investiture, nel castello di San Giorgio a Magliaso da parte dei Comaschi fedeli al loro vescovo Guido Grimoldi. Il conflitto dur\u00f2 fino al 1127 e vide il sacco di Como, ma nonostante questo port\u00f2 all'estensione dell'influenza della diocesi di Como a tutto il Sottoceneri . Anche il monastero di San Pietro in Ciel d'Oro di Pavia si ritir\u00f2 dalla zona, dove possedeva una corte .\nL'8 febbraio 1192 Alberico Albarello di Grumo, col permesso di Anselmo dei Raimondi, vescovo di Como, cedette a Cavanio, chierico della collegiata di San Giovanni Battista di Agno, nelle mani dei canonici le decime del paese e territorio di Vernate per 10 lire d'argento; al vescovo Anselmo invece, da cui deteneva il feudo di Vernate, cedeva un altro suo feudo esteso dal castello di Grumo a Gravesano e alla strada che da Agno sale alla chiesa di San Pietro di Grumo. Nel 1335 al governo della citt\u00e0 di Como subentr\u00f2 quello dei Visconti, duchi di Milano, e Agno segu\u00ec le sorti di tutto il Luganese fino al 1512, quando fu conquistata dai cantoni svizzeri che concessero l'istituzione della fiera di San Provino.\nEt\u00e0 moderna.\nDa allora il borgo fu governato dalle famiglie patrizie dei Quadri, dei Rusca, dei Boffa e dei Negri . Il borgo non fu soltanto il centro religioso dell'antica pieve, ma anche il capoluogo amministrativo della pieve civile, sotto la dominazione dei Cantoni confederati svizzeri fino al 1803. .\nAl culmine di questa fiorente epoca vi fu la costruzione, nel 1780, della nuova collegiata sulle fondamente della vecchia ad opera del prevosto Tullio Vincenzo Rusca e dell'architetto Antonio Boffa.\nEt\u00e0 contemporanea.\nDa Agno passarono nel 1799 le truppe del generale Aleksandr Vasil'evi\u010d Suvorov, in marcia verso il passo del San Gottardo dopo le vittorie della Campagna d'Italia ai danni dell'esercito francese, ; a testimonianza di questo passaggio restano ancora due bandiere asburgiche nel Museo Plebano.\nDue sono poi gli episodi pi\u00f9 rilevanti legati al Risorgimento italiano. Il primo \u00e8 il contributo dato dal colonnello Natale Vicari di Agno che costitu\u00ec un corpo di volontari di tutta la regione per partecipare alla prima guerra di indipendenza .\nSimboli.\nIl pesce simboleggia i diritti sulla peschiera di Agno posseduti dal vescovo di Como, rappresentato dalla stessa croce bianca in campo rosso che si trova nello stemma di Como. Questi diritti furono poi ceduti nel XIX secolo al Canton Ticino.\nSociet\u00e0.\nEvoluzione demografica.\nNel 1591 Agno contava 158 fuochi. L'evoluzione demografica \u00e8 riportata nella seguente tabella:\nCultura.\nMusei.\nIl Museo Plebano conserva alcuni reperti archeologici e testimonianze della storia del comune; \u00e8 sistemato nella prevostura adiacente alla collegiata ad opera di Giovanni Boffa, poeta e scrittore, e del prevosto don Alfredo Maggetti, nel 1955. .\nEconomia.\nNella piana verso Bioggio \u00e8 attiva una fabbrica . Agno ha vocazione turistica .\nInfrastrutture e trasporti.\nAgno \u00e8 un importante nodo stradale. Nel centro del paese si incontrano la Via Cantonale proveniente da Massagno, la Strada Regina proveniente da Bioggio e Via Lugano proveniente da Muzzano.\nAgno \u00e8 attraversata dalla ferrovia Lugano-Ponte Tresa che ha una stazione ad Agno e un'altra a Serocca. .\nAd Agno (e in parte nel comune di Bioggio) ha sede l'aeroporto di Lugano-Agno.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "1137284", "revid": "34928", "url": "https://it.wikipedia.org/wiki?curid=1137284", "title": "Brigata Ghurka", "text": ""}
{"id": "1137288", "revid": "478814", "url": "https://it.wikipedia.org/wiki?curid=1137288", "title": "Thailandia del Nord", "text": "La Thailandia del Nord \u00e8 una delle macro-regioni in cui \u00e8 suddivisa la Thailandia. Esistono due sistemi di suddivisioni in macro-regioni, entrambi non hanno connotazioni di natura amministrativa. Nel sistema a quattro macro-regioni, che \u00e8 quello storicamente legato alla vecchia suddivisione in \"monthon\" operata dal Ministero dell'Interno, la Thailandia del Nord comprende 17 province. Nel sistema a sei macro-regioni, istituito dal Consiglio Nazionale di Ricerca thailandese nel 1978, ne comprende 9.\nSuddivisioni.\nThailandia del Nord nel sistema a quattro macro-regioni:\nThailandia del Nord nel sistema a sei macro-regioni\nNel sistema a sei macro-regioni, le province di Kamphaeng Phet, Nakhon Sawan, Phetchabun, Phichit, Phitsanulok, Sukhothai e Uthai Thani fanno parte della Thailandia Centrale, mentre la provincia di Tak fa parte della Thailandia dell'Ovest\nGeografia fisica.\nLa Thailandia del Nord \u00e8 attraversata da diverse catene montuose collegate tra loro, che sono le propaggini sud-orientali della catena himalayana e che si trovano per la maggior parte lungo la direttrice nord-sud. Grazie a questi rilievi, la regione gode di un clima pi\u00f9 temperato rispetto alle altre regioni del paese. La catena dei monti Daen Lao (\u0e17\u0e34\u0e27\u0e40\u0e02\u0e32\u0e41\u0e14\u0e19\u0e25\u0e32\u0e27), propaggine sud-est delle catene catene che attraversano l'altopiano Shan, occupa la parte occidentale della regione e si unisce ai monti Dawna (\u0e17\u0e34\u0e27\u0e40\u0e02\u0e32\u0e14\u0e2d\u0e22\u0e21\u0e2d\u0e19\u0e01\u0e38\u0e08\u0e39), che demarcano la frontiera con la Birmania.\nParallela ai monti Dawna si trova la catena dei monti Thanon Thong Chai (\u0e40\u0e17\u0e37\u0e2d\u0e01\u0e40\u0e02\u0e32\u0e16\u0e19\u0e19\u0e18\u0e07\u0e0a\u0e31\u0e22), la cui cima pi\u00f9 alta, il monte Doi Inthanon, con i suoi 2.565 metri \u00e8 anche il punto pi\u00f9 alto del paese e uno dei pi\u00f9 alti del Sud-est asiatico. Verso il centro della regione, parallela ai monti Thanon Thong Chai si erge la catena dei monti Khun Tan (\u0e2d\u0e22\u0e02\u0e38\u0e19\u0e15\u0e32\u0e19), che non fa per\u00f2 parte dell'altopiano Shan, le cui rocce hanno una conformazione geologica diversa. Nella zona orientale, la catena dei monti Phi Pan Nam (\u0e17\u0e34\u0e27\u0e40\u0e02\u0e32\u0e1c\u0e35\u0e1b\u0e31\u0e19\u0e19\u0e49\u0e33) e parte dei monti di Luang Prabang (\u0e30\u0e17\u0e34\u0e27\u0e40\u0e02\u0e32\u0e2b\u0e25\u0e27\u0e07\u0e1e\u0e23\u0e30\u0e1a\u0e32\u0e07) costituiscono la frontiera con il Laos e delimitano la valle del Mekong. In molte altre zone orientali del paese, \u00e8 invece lo stesso Mekong che demarca la frontiera con il Laos.\nQuest'area montuosa \u00e8 solcata da diverse valli che, grazie anche all'estrema piovosit\u00e0 annua, sono molto fertili, La maggior parte dei fiumi scorrono tutti verso sud e rientrano nel bacino idrografico del fiume Chao Phraya, che si forma per\u00f2 nella Thailandia Centrale, nel punto in cui confluiscono i fiumi Nan, che bagna l'omonima provincia settentrionale, e Ping, il fiume di Chiang Mai. Altri corsi d'acqua importanti sono quelli del Wang e dello Yom. Fiumi minori sono quelli che affluiscono ad ovest nel Mekong, tra questi vi sono il Kok e l'Ing.\nNel sistema di suddivisione in quattro macro-regioni, fanno parte della Thailandia settentrionale anche le province di Phetchabun, Phichit, Phitsanulok, Phrae, Sukhothai, Uthai Thani e Uttaradit, prevalentemente pianeggianti. In tale sistema, viene compresa anche la montuosa provincia di Tak."}
{"id": "1137300", "revid": "122903248", "url": "https://it.wikipedia.org/wiki?curid=1137300", "title": "Thailandia Centrale", "text": "La Thailandia Centrale \u00e8 una delle macro-regioni in cui si divide la Thailandia. Tali macro-regioni, il cui valore non \u00e8 amministrativo ma essenzialmente geografico, vengono a volte considerate 4 e altre volte 6.\nSistema a 4 macro-regioni.\nSecondo il sistema di suddivisione in quattro macro-regioni, la Thailandia Centrale comprende 25 province pi\u00f9 la zona a statuto speciale di Bangkok, la cui amministrazione \u00e8 equiparata a quella delle altre province.\nSistema a 6 macro-regioni.\nNel 1978, il Consiglio Nazionale di Ricerca Thailandese ha suddiviso il paese in sei macro-regioni, secondo tale suddivisione la Thailandia centrale \u00e8 composta da 21 province pi\u00f9 la zona a statuto speciale di Bangkok. Tra queste sono comprese le province di Kamphaeng Phet, Nakhon Sawan, Phetchabun, Phichit, Phitsanulok, Sukhothai e Uthai Thani, che nel sistema a 4 macro-regioni fanno parte della Thailandia del Nord:"}
{"id": "1137307", "revid": "767487", "url": "https://it.wikipedia.org/wiki?curid=1137307", "title": "Un albero cresce a Brooklyn", "text": "Un albero cresce a Brooklyn (\"A Tree Grows in Brooklyn\") \u00e8 il primo film diretto da Elia Kazan (1945). \u00c8 tratto dal primo romanzo di Betty Smith pubblicato nel 1943.\nTrama.\n\u00c8 la storia di una famiglia irlandese, i Nolan, i quali lottano contro la povert\u00e0 a Brooklyn. Quasi tutto ruota intorno alla figura della protagonista, la giovane Francie.\nRiconoscimenti.\nNel 2010 \u00e8 stato scelto per essere conservato nel National Film Registry della Biblioteca del Congresso degli Stati Uniti d'America."}
{"id": "1137309", "revid": "81450801", "url": "https://it.wikipedia.org/wiki?curid=1137309", "title": "Episodi di Raven (prima stagione)", "text": "Compleanno... animale.\nTrama.\nRaven si diverte a punzecchiare Cory, ma resta male quando una visione mostra il fratello dirle in faccia \"ti odio\". Siccome i genitori sono costretti a letto da un'intossicazione alimentare, Raven si offre di sostituirli nell'organizzare la festa di compleanno di Cory, cos\u00ec da togliere un motivo per cui la potrebbe odiare. Il ragazzino tiene molto alla buona riuscita del party, in quanto il giorno precedente si \u00e8 festeggiato quello del rivale Billy ed \u00e8 stato un evento memorabile. Nel tentantivo di stupire i giovani ospiti, Raven ingaggia l'addestratore di serpenti \"Ricky il rettile\", il quale per\u00f2 mangia lo stesso piatto di spaghetti avariati che hanno messo k.o. i genitori. Per non far naufragare la festa e avverare la visione, Raven si esibisce con i serpenti.\nSvegliati, Victor.\nTrama.\nCory e il suo amico Miles ipnotizzano Victor, con l'effetto di addormentarlo proprio quando si apprestava a comparire in un programma televisivo di cucina.\nMammina cara.\nTrama.\nRaven risponde male al signor Petracelli, che decide di convocare i suoi genitori. Poich\u00e9 le hanno appena regalato il telefono privato come premio per essere diventata una ragazza responsabile, Raven si presenta al colloquio travestita da sua madre. Petracelli vuole per\u00f2 vederle tutte e due, cos\u00ec Raven inizia un lungo tira e molla con il professore indossando alternativamente i suoi panni e quelli di Tonya. Mentre impersona Tonya, Raven si finge la madre di Eddie per aiutarlo a liberarsi di un bullo che si \u00e8 impossessato del suo armadietto. Alla fine Petracelli se ne va disperato, ma proprio in quel momento arrivano i genitori di Raven e l'inganno \u00e8 smascherato.\nProva d'amicizia.\nTrama.\nEddie \u00e8 riuscito a entrare nella squadra di basket della scuola, ma per rimanerci deve avere la sufficienza in tutte le materie. Raven ha una visione in cui l'amico \u00e8 bocciato al test di spagnolo della Se\u00f1orita Rodriguez. Raven e Chelsea, che avevano sostenuto l'esame l'anno precedente, provano a intercedere presso la Se\u00f1orita Rodriguez per convincerla a semplificare il test, fingendo che molti studenti sono impauriti e stanno meditando di passare al francese. Le due preparano Eddie all'esame, ma gli scarsi risultati inducono Chelsea a mettere al corrente Eddie della visione di Raven e del fatto che \u00e8 riuscita a memorizzare le risposte. Di fronte al rischio di perdere l'amicizia di Eddie, Raven accetta di barare e dargli le risposte che gli permetteranno di passare l'esame con il massimo dei voti. Peccato che il mattino della prova la Se\u00f1orita Rodriguez ha deciso di accogliere il suggerimento di Raven e Chelsea, cambiando il test. Per avvisare Eddie, ignaro della novit\u00e0, salgono sull'impalcatura dei lavavetri.\nUn pesce di nome Raven.\nTrama.\nRaven ha una visione in cui Eddie fa un canestro decisivo all'ultimo minuto. La perfida Serena riesce a origliare tutto e minaccia Raven di rivelare pubblicamente il suo dono. Ora, spetta a Raven sabotare la partita di Eddie per mantenere intatta la sua reputazione.\nL'odore della vittoria.\nTrama.\nRaven deve aiutare Ben \"Puzzola\" Sturky con un progetto di scienze. Tuttavia, il suo odore insopportabile rappresenta una grande difficolt\u00e0 quando si tratta di completare il suo modello del DNA. Nel frattempo, Eddie cerca di conquistare una ragazza della scuola, che si rivela duro quando si sveglia con un brufolo enorme sul mento.\nCampagna elettorale.\nTrama.\nRaven ha una visione in cui la sua miglior amica Chelsea perde una votazione elettorale. Per evitare che la sua visione si avveri, si arruola con Eddie e Cory per aiutare la sua campagna. Tuttavia, le cose non saranno poi cos\u00ec facili come potrebbe sembrare.\nFenomeni da baraccone.\nTrama.\nDurante una partita di pallavolo, Raven ha una visione molto banale di Chelsea che si spezza un'unghia. Distratta, viene colpita da una pallonata e con il suo sguardo stralunato diventa lo zimbello della scuola. Stanca di sentirsi diversa a causa del suo dono, Raven si reca nel centro di studio dei fenomeni paranormali diretto dal dottor Sleevmore, dove conosce molti ragazzi \"speciali\" come lei. Eddie e Chelsea si sentono scaricati da Raven, presa dal nuovo gruppo di amici in cui pu\u00f2 essere finalmente s\u00e9 stessa, e la pongono davanti alla scelta tra loro due e gli altri. Quando i ragazzi \"speciali\" li prendono di mira perch\u00e9 sono normali, Raven si decide a scaricarli e tornare da Eddie e Chelsea.\nLe feste.\nTrama.\nRaven \u00e8 molto eccitata perch\u00e9, dopo tantissimo tempo, organizzer\u00e0 la sua prima grande festa. La sua acerrima nemica Niky le fa uno scherzo e manda all'aria il party. Cos\u00ec, con l'aiuto di Chelsea ed Eddie, Raven decide di rovinare la festa di Niky.\nIl ballo di primavera.\nTrama.\nDopo una visione di Raven, quest'ultima rivela la sua cotta a Gabriel, che la invita al ballo in maschera di primavera.\nPurtroppo Raven deve rifiutare l'invito del puzzone Ben Sturky, che l'aveva gi\u00e0 invitata qualche giorno prima.\nLa cugina.\nTrama.\nLa viziata cugina di Raven, Andrea, viene ospitata dalla famiglia Baxter. Per\u00f2 Raven ha una visione in cui Andrea bacia Eddie, follemente innamorato di lei. Intanto i due iniziano a conciliare, cos\u00ec il sogno di Eddie diventa realt\u00e0.\nAttenzione: mamma in classe.\nTrama.\nIl professor Lawler \u00e8 diventato preside, quindi la cattedra di letteratura resta vacante. Raven rimane di sasso quando in classe entra sua madre Tonya, scelta da Lawler come supplente fino al termine dell'anno scolastico. Raven si sente in forte imbarazzo, soprattutto quando Tonya le annuncia felice che si trova molto bene e le \u00e8 stato proposto di assumere l'incarico per sempre. In preda alla disperazione, Raven esprime il suo disagio su un foglio che inavvertitamente finisce nella pila delle relazioni ritirate da Tonya. Raven si intrufola nella scuola di notte con Eddie e Chelsea per recuperare il foglio e non far sapere a sua madre quello che pensa.\nManiera da zotico.\nTrama.\nRaven esce con un ragazzo molto pi\u00f9 grande di lei che si chiama Matthew. Ma naturalmente questa relazione non viene accettata da Tonya e Victor. Nonostante ci\u00f2, Raven, disubbidendo di nascosto ai genitori, accetta l'invito di Matthew di trascorrere una serata insieme, ma quando i due arrivano al ristorante Matthew risulta essere un ragazzo molto maleducato e per niente affascinante...\nNotte da cane.\nTrama.\nChelsea si mette insieme a un ragazzo molto affascinante e carino di nome Sam.\nLe cose si complicano tuttavia quando Raven scopre che Sam, oltre che il suo ragazzo, \u00e8 il nome del cane di Chelsea.\nUn sabato con la mamma.\nTrama.\nRaven \u00e8 costretta a passare tanto tempo con Tonya, in modo da rinforzare il legame madre-figlia. \nMa la nostra veggente aveva gi\u00e0 molti programmi per il weekend come un'uscita al cinema insieme ad Eddie e al rubacuori della scuola, Ricky. Tuttavia, Raven tenta di andare tutte e due le occasioni con conseguenze disastrose.\nUna lite all'Opera.\nTrama.\nSia Raven che Chelsea sono entrambe entrate a far parte dello Spettacolo d'Arte della Bayside.\nLe due finiranno per litigare perch\u00e9 Raven vuole fare uno spettacolo sullo shopping e fare la protagonista, mentre Chelsea vuole fare uno spettacolo sulle piogge acide. Cosa far\u00e0 Eddie?\nCercasi sensitiva.\nTrama.\nRaven conosce nella scuola un musicista jazz chiamato Quiz, per cui s'innamorer\u00e0 perdutamente. Peccato che ad una trasmissione televisiva, deve sostituire la veggente Cassandra per far colpo su di lui.\nSe avessi un lavoro.\nTrama.\nVictor \u00e8 licenziato da \"Augustyn\", il locale nel quale lavorava come cuoco, perch\u00e9 in disaccordo con il nuovo capo Briggs.\nRaven, che si sente responsabile per l'accaduto, si traveste da cantante famosa e va nel locale per farlo riassumere.\nRegali di Natale.\nTrama.\nRaven \u00e8 impaziente di aprire i regali di Natale perch\u00e9 sa che sua madre le ha comprato una collana.\nIndossandola Raven la rompe e marina la scuola per andare al centro commerciale a comprarne una nuova.\nAnsia da separazione.\nTrama.\nRaven ha una visione in cui Victor dice a Tonya \"credo proprio che dobbiamo dividerci\".\nQuindi, Raven, erroneamente, pensa che i suoi genitori intendano divorziare e cerca di impedirlo, ricreando l'atmosfera romantica del loro primo appuntamento.\nVedere o non vedere.\nTrama.\nRaven ha delle visioni sbagliate su Eddie e Chelsea, i quali mettono il dubbio il suo dono psichico.\nA consolare Raven per\u00f2 ci pensa sua nonna Vivian."}
{"id": "1137318", "revid": "1345938", "url": "https://it.wikipedia.org/wiki?curid=1137318", "title": "Thailandia del Nordest", "text": "La Thailandia del Nordest, nota come Isan (; ), \u00e8 una macro-regione della Thailandia composta da 19 province. \u00c8 situata nel vasto altopiano di Korat, delimitato a nord ed a est dal fiume Mekong, dalla catena dei monti Phetchabun ad ovest, mentre a sud confina con la Cambogia, dalla quale \u00e8 separato dai monti D\u00e2ngr\u00eak.\nL'88% degli abitanti parla la lingua isan, un insieme di dialetti della lingua lao, sono di etnia lao e si autodefiniscono \"gente dell'Isan\" (in lingua thai: \"khon Isan\"). Una minoranza discretamente rappresentata \u00e8 quella khmer, che parla la lingua khmer e si trova nelle zone di confine con la Cambogia, specialmente nelle province di Buriram, Surin, e Sisaket. Con l'assoggettamneto dei regni laosiani, avvenuto alla fine del XVIII secolo, l'allora regno del Siam si \u00e8 annesso il territorio Isan ed ha iniziato un processo di thaificazione per l'assimilazione culturale degli abitanti.\nL'economia locale si basa soprattutto sull'agricoltura, ma a causa della scarsa piovosit\u00e0 in alcuni mesi e degli allagamenti nella stagione delle piogge, il terreno non \u00e8 molto fertile. L'Isan \u00e8 storicamente l'area pi\u00f9 povera della Thailandia, e molti dei suoi abitanti tuttora emigrano in altre zone, soprattutto a Bangkok, dove costituiscono buona parte della forza lavoro a basso costo.\nSecondo alcune fonti, il termine Isan proviene dalla citt\u00e0 di I\u015banapura, una delle capitali del pre-angkoriano Regno di Chenla, che estese i suoi domini nella zona dell'odierna Thailandia del Nordest tra il VI ed il IX secolo d.C.; i resti di tale citt\u00e0 si trovano nel sito archeologico di Sambor Prei Kuk, nella zona di Kampong Thom, nella Cambogia settentrionale.\nStoria.\nImportanti reperti archeologici, tra cui tracce di coltivazione del riso, testimoniano la presenza di insediamenti nella regione durante l'et\u00e0 del bronzo. Uno dei siti archeologici pi\u00f9 interessanti \u00e8 quello di Ban Chiang, in provincia di Udon Thani, nel nord dell'Isan, dove una fiorente comunit\u00e0 agricola si stabil\u00ec tra il 2100 a.C. e il 200 a.C. dedicandosi alla coltivazione del riso e alla lavorazione del bronzo. Si ritiene che sia lo stanziamento pi\u00f9 antico nel mondo per la lavorazione del bronzo.\nNella provincia di Khon Kaen sono state trovate le pi\u00f9 antiche tracce di riso al mondo, e reperti in bronzo e in ferro risalenti a periodi compresi tra il 3000 a.C. ed i primi secoli d.C. Altri insediamenti evoluti sono venuti alla luce a sud, lungo il fiume Mun, con vasellame del VII secolo, pavimentazioni intonacate, tombe ricche di fine oggettistica ecc.\nVerso la fine del primo millennio d.C., la zona cadde sotto l'influenza della cultura Dvaravati, a cui fece seguito la dominazione dell'Impero Khmer. Importanti testimonianze di tale periodo sono conservate nei siti archeologici di Phimai e Phanom Rung, tuttora ben conservati. Secondo lo storico George Coed\u00e8s, la dinastia imperiale khmer Mahidharapura fondata da Jayavarman VI, cui si deve la fondazione dei templi di Phimai attorno al 1100, era originaria della zona dell'Isan in cui si trova la stessa Phimai. In questo periodo le popolazioni della regione parlavano lingue mon-khmer.\nVerso la fine del Trecento, il territorio pass\u00f2 sotto il controllo del Regno di Lan Xang, il primo Stato unificato del popolo lao, a quel tempo alleato dei khmer. Il declino dei khmer culmin\u00f2, nel 1431, nella conquista della capitale Angkor da parte delle armate siamesi del Regno di Ayutthaya. Visto la crescente influenza del Regno di Lan Xang nell'Isan, i siamesi non occuparono integralmente la regione, limitandosi a prendere possesso dei territori attorno a Phimai.\nLe scarse informazioni del periodo successivo, conosciuto come \"gli anni oscuri della Cambogia\", fanno supporre che l'altopiano di Korat si spopol\u00f2, diventando una zona cuscinetto tra il Regno di Ayutthaya e quello di Lan Xang. Pochi e scarsamente popolati furono gli insediamenti in Isan tra il XV ed il XVII secolo, fondati da emigranti dei territori compresi nell'odierno Laos. La scarsa produttivit\u00e0 del terreno e la ripidit\u00e0 delle pur basse catene montuose che circondano l'altopiano, contribuirono al disinteresse dei siamesi nel colonizzare la zona.\nFu solo nel 1718 che venne fondata la prima municipalit\u00e0 laotiana nel distretto di Suwannaphum, l'odierna provincia di Roi Et, da un ufficiale al servizio del neonato Regno laotiano di Champasak. La regione torn\u00f2 a popolarsi con altri emigranti lao, ma i tre regni laotiani che si erano formati divennero vassalli dei siamesi nel 1788. In seguito alla ribellione del re di Vientiane Anouvong, repressa nel 1829, i siamesi si annetterono i territori ad ovest del Mekong, compreso l'Isan, e forzarono larghe fasce della popolazione laotiana a trasferirsi nella regione. Si stimano in diverse centinaia di migliaia gli abitanti laotiani deportati in questo periodo in Isan, che divenne una zona cuscinetto tra il Siam ed il Vietnam.\nCon le grandi concessioni territoriali che i siamesi riconobbero alla neonata Indocina francese a cavallo tra il XIX ed il XX secolo, l'Isan venne formalmente riconosciuto territorio siamese. Il termine Isan (letteralmente nord-est) fu coniato nel 1900 durante il regno di Rama V per indicare il \"monthon\" (la nuova suddivisione politico-amministrativa introdotta dal sovrano) che raggruppava le province del nord-est. In quegli anni vi fu un altro grande incremento demografico nella regione. Il terreno, fino ad allora coperto soprattutto da foreste impenetrabili, venne intensamente bonificato, l'agricoltura ottenne grandi risultati e si registrarono le prime esportazioni verso Bangkok. Nel XX secolo, nel quadro del processo di thaificazione operato dal governo di Bangkok, furono introdotti l'alfabeto e la lingua thai, che sostituirono quelli lao usati fino ad allora. Dopo gli anni cinquanta si svilupp\u00f2, sotto il comando del Partito Comunista della Thailandia, un robusto movimento di guerriglia, che fu definitivamente represso dal governo centrale negli anni ottanta. In quello stesso periodo, l'agricoltura ebbe una grave battuta d'arresto, dovuta all'eccessivo sfruttamento del terreno ed alla crescente richiesta alimentare della capitale, che stava diventando l'attuale agglomerato metropolitano a discapito delle aree pi\u00f9 depresse del paese. Tale tendenza, protrattasi nel nuovo millennio, aveva avuto le sue radici verso la met\u00e0 del XIX secolo, quando il Siam aveva firmato accordi commerciali con l'occidente che privilegiarono lo sviluppo di Bangkok e della Thailandia Centrale.\nIl boom demografico nella regione ha contribuito alla crisi economica; malgrado le massicce emigrazioni, la popolazione era passata dai circa 3 milioni del 1919, agli oltre 20 milioni del 2000. I governi che si sono succeduti alla fine del XX secolo, so sono sforzati di migliorare le condizioni di vita in Isan senza ottenere risultati tangibili. La politica nel campo dell'agricoltura adottata dal governo di Thaksin Shinawatra nei primi anni del millennio, ha contribuito alla riduzione della povert\u00e0 tra le famiglie dell'Isan dal 35% del 2000 al 17,2% del 2004. Tale beneficio ha fatto della Thailandia del Nordest, con i suoi 20.759.900 abitanti nel 2000, dato che non tiene conto dei moltissimi emigrati, sul totale nazionale di 60.606.900, il pi\u00f9 grande serbatoio di voti per i partiti appoggiati dall'ex premier, contribuendo alle schiaccianti vittorie nelle elezioni del 2005, 2006, 2007 e 2011.\nGeografia.\nL'Isan ha una superficie di , distribuita sull'altopiano di Korat, che si divide nella pianura meridionale di Korat, solcata dai fiumi Mun e Chi, e nella pianura settentrionale di Sakon Nakhon, attraversata dai fiumi Loei e Songkhram. Le due pianure sono separate dai bassi rilievi dei monti Phu Phan.\nIl fiume Mekong demarca la frontiera settentrionale ed orientale della regione con il Laos; solo la parte sudorientale dell'Isan non \u00e8 bagnata dal Mekong, che in quella zona scorre interamente in Laos. Ad ovest, l'Isan \u00e8 delimitato dalla catena occidentale dei monti Phetchabun, che prosegue verso sud con la catena dei monti Dong Phayayen. Questi ultimi sono collegati ai monti Sankamphaeng, che piegano verso sudest e si collegano con la bassa e lunga catena dei monti D\u00e2ngr\u00eak, le cui creste demarcano il confine meridionale dell'Isan con la Cambogia.\nIl pi\u00f9 lungo affluente del Mekong in Isan \u00e8 il fiume Mun, che nasce nel sudovest dell'altopiano, nel Parco nazionale di Khao Yai, situato nei dintorni di Korat, e scorre per 750 km verso est, gettandosi nel Mekong nella provincia di Ubon Ratchathani. Altro fiume importante \u00e8 il Chi, che nasce ad ovest dai monti Phetchabun, scorre verso sudest per 765 km attraversando il centro della regione, prima di gettarsi nelle acque del Mun nella provincia di Sisaket. Anche il breve fiume Loei nasce nei monti Phetchabun, ma scorre verso nord e sfocia nel Mekong, mentre il fiume Songkhram nasce da basse colline vicino a Udon Thani, nel nord dell'Isan, scorre per 420 km verso est e sfocia nel Mekong nella provincia di Nakhon Phanom.\nLe temperature medie variano dai 30,2\u00b0 ai 19,6\u00b0, a seconda della stagione e della zona. La temperatura pi\u00f9 alta registrata \u00e8 stata di 43,9\u00b0 a Udon Thani, la pi\u00f9 bassa di -1,4\u00b0 a Sakhon Nakhon. La stagione delle piogge dura da maggio a ottobre ed \u00e8 caratterizzata all'inizio da brevi ma violenti temporali, mentre in seguito piove quasi ogni giorno, specialmente verso fine pomeriggio e di notte. In alcune zone le precipitazioni medie annue sono di 2.000\u00a0mm e in altre di 1.270\u00a0mm. La stagione delle piogge \u00e8 preceduta dalla stagione secca, da febbraio a maggio, ed \u00e8 seguita dalla stagione fresca, che dura da novembre a febbraio.\nEconomia.\nL'agricoltura \u00e8 il settore trainante dell'economia regionale e copre il 22% del prodotto regionale lordo. Il lungo isolamento della regione dai governi centrali siamesi e laotiani, ha generato un tipo di agricoltura di sussistenza, fenomeno che si ripercuote sulla produzione agricola locale. La coltura principale \u00e8 quella del riso glutinoso, specialit\u00e0 caratteristica dell'Isan e del Laos, che viene prodotto nel 60% delle aree coltivabili della regione. I raccolti sono favoriti dagli allagamenti nelle stagioni delle piogge. Altri prodotti agricoli importanti sono la canna da zucchero, la manioca, il caucci\u00f9, l'ananas, il tabacco ed i pomodori. Dopo alcuni anni in cui si \u00e8 fatto un uso indisciplinato di organismi geneticamente modificati, nel XXI secolo si \u00e8 affermata la tendenza a tornare su prodotti biologici.\nA causa delle sue alte salinit\u00e0 ed acidit\u00e0, delle frequenti inondazioni e dell'eccessivo sfruttamento, il terreno \u00e8 scarsamente fertile e, a partire dagli anni settanta, hanno acquisito importanza il settore terziario ed il commercio. Malgrado il bufalo d'acqua, storico \"status symbol\" dell'economia rurale, sia stato rimpiazzato per l'aratura dai moderni macchinari, molte famiglie ne conservano degli esemplari per fornire il concime organico al terreno. Animali da allevamento sono i bovini, i suini, il pollame ed il pesce.\nL'Isan continua ad essere la zona pi\u00f9 povera del paese; nel 2002 le paghe medie erano di 3.928 baht al mese, contro una media nazionale di 6.445. Anche le infrastrutture rispecchiano le condizioni di vita nella regione. Nel 2001 vi era 1 medico per ogni 14.661 abitanti, contro i 3.289 della media thailandese, ed 1 posto letto ospedaliero per ogni 1.131 abitanti (ogni 453 nella media nazionale). Nel 2002, vi era una connessione internet ogni 75 nuclei familiari (ogni 22 nell'intero paese). Malgrado i costi relativamente alti, la telefonia mobile ha rimpiazzato quella via cavo. Molti abitanti sono emigrati per cercare lavoro a Bangkok, ma anche in altre zone della Thailandia o all'estero, specialmente nei paesi arabi del golfo Persico. Spesso si trasferisce solo il capo-famiglia, affidando il resto del nucleo familiare alle cure dei parenti.\nDemografia.\nSu una popolazione totale di circa 21 milioni nel 2010, il 40% degli abitanti vive nella province di Korat, Ubon Ratchathani, Udon Thani e Khon Kaen. Il 50% degli abitanti dell'Isan vive nelle municipalit\u00e0 e l'altro 50% si raggruppa in piccole comunit\u00e0 nelle zone rurali, molte delle quali situate in prossimit\u00e0 dei centri abitati.\nLa lingua pi\u00f9 parlata \u00e8 l'isan, un insieme di dialetti della lingua lao, appartenente alla famiglia delle lingue tai-kadai, parlati dall'88% della popolazione. Altre lingue tai-kadai parlate in Isan sono la phu thai (parlata da 156.000 abitanti), la saek (11.000), e la tai dam (20.000).\nLa comunit\u00e0 di etnia khmer, concentrata nelle province al confine con la Cambogia, parla lingue e dialetti della famiglia mon khmer. Tra queste il pi\u00f9 parlato \u00e8 il dialetto khmer settentrionale (1.000.0000), e le lingue bru (25.000), kuy (300.000) e so (55.000).\nIl thai standard viene insegnato nelle scuole ed \u00e8 la lingua dei programmi televisivi, \u00e8 quindi parlato da tutta la popolazione. Il dialetto di Korat, molto simile al thai con alcune parole mutuate dal lao, \u00e8 parlato nella provincia di Korat da 400.000 abitanti. Questa zona dell'Isan \u00e8 la pi\u00f9 vicina a Bangkok, fu la prima ad essere annessa al Regno del Siam, nel XV secolo, e ad essere colonizzata. Nelle province di Mukdahan e di Nakhon Phanom sono presenti piccole comunit\u00e0 di rifugiati vi\u1ec7tnamiti."}
{"id": "1137319", "revid": "73537", "url": "https://it.wikipedia.org/wiki?curid=1137319", "title": "Isan", "text": ""}
{"id": "1137322", "revid": "93328", "url": "https://it.wikipedia.org/wiki?curid=1137322", "title": "Cavaria", "text": ""}
{"id": "1137327", "revid": "297031", "url": "https://it.wikipedia.org/wiki?curid=1137327", "title": "Gruppi bancari per capitalizzazione", "text": "Elenco dei primi 100 gruppi bancari mondiali per capitalizzazione basato sul rapporto S&amp;P Global dell'aprile 2020.\nSi tenga presente che la classifica si basa sugli attivi dichiarati e non \u00e8 normalizzata in funzione dei diversi trattamenti contabili: negli Stati Uniti si adotta il medodo di contabilit\u00e0 US GAAP () a differenza dell'IFRS ().\nA titolo di esempio, classificata secondo detti ultimi criteri JP Morgan Chase sarebbe quinta invece di settima."}
{"id": "1137331", "revid": "297059", "url": "https://it.wikipedia.org/wiki?curid=1137331", "title": "Quinque compilationes antiquae", "text": "Le Quinque compilationes antiquae sono antologie raggruppanti le decretali emesse nel periodo successivo all'emanazione del \"Decretum Gratiani\" (prima met\u00e0 del XII secolo). Erano dette \"antiquae\" perch\u00e9 ad esse segu\u00ec la cosiddetta \"compilatio nova\", ossia il Liber Extra (o \"Decretales Gregorii IX\").\nComposizione.\nLa prima delle cinque collezioni fu composta da Bernardo Balbi di Pavia e raccoglieva tutte le decretali posteriori all'opera del giurista Graziano. Denominata originariamente \"Breviarium extravagantium\", fu scritta fra il 1187 e il 1191. Il Balbi non si accontent\u00f2 di aggiornare la collezione di Graziano, ma la complet\u00f2 con fonti antiche comprendenti canoni conciliari, frammenti patristici e leggi sia germaniche che romane.\nLa raccolta fu organizzata in cinque libri, schema adottato poi da tutte le compilazioni successive:\nBernaldo Balbi, infine, redasse una \"summa\" alla sua opera, poich\u00e9 era destinata all'insegnamento.\nLa seconda raccolta fu composta da Giovanni del Galles, il quale procedette di propria iniziativa (cio\u00e8 senza un incarico pubblico); si compone delle decretali precedenti a quelle adunate nella terza.\nPromulgata nel 1210 da papa Innocenzo III, raccoglieva le decretali da lui stesso emanate dal momento dell'elezione fino ad allora: il risultato ebbe la sanzione pontificia e fu inviato allo \"Studium\" di Bologna. L'incarico di curare l'opera fu affidato a Pietro Collevaccino di Benevento (\"Petrus Beneventanus\").\nLa quarta raccolta raggruppava le decretali degli ultimi sei anni del pontificato di Innocenzo III (1210-1216) e i provvedimenti adottati dal Concilio Lateranense IV (1215). L'opera \u00e8 dovuta a Giovanni Teutonico, il quale la present\u00f2 a Innocenzo III per averne l'approvazione, che non gli fu concessa. L'opera rimase quindi una collezione privata.\nLa quinta raccolta contiene le decretali di papa Onorio III (1216-1227); essa ebbe carattere ufficiale. Fu incaricato della redazione dell'opera il giurista Tancredi da Bologna il quale attinse, per ordine del pontefice, ai registri della cancelleria papale. Onorio III promulg\u00f2 la raccolta con la bolla \"Novae causarum\" (2 maggio 1226). Successivamente Tancredi un\u00ec al corpus la \"Constitutio\" del 1220 dell'imperatore Federico II.\nTutte le \"compilationes\" sono basate sullo schema della Prima. Queste cinque collezioni, debitamente numerate, divennero i testi fondamentali di diritto canonico nei corsi d\u2019insegnamento universitario. \nLe \"Quinque compilationes antiquae\" della scuola dei canonisti."}
{"id": "1137332", "revid": "466539", "url": "https://it.wikipedia.org/wiki?curid=1137332", "title": "Thailandia dell'Est", "text": "La Thailandia dell'Est \u00e8 una delle sei macro-regioni in cui il Consiglio Nazionale di Ricerca Thailandese ha suddiviso il paese nel 1978. Tale suddivisione, che ha valore dal punto di vista geografico o per scopi statistici, non ha valore dal punto di vista amministrativo.\nSuddivisioni.\nLa Thailandia Orientale comprende le seguenti province:\nNel sistema di suddivisione a 4 macro-regioni, tutte le province della Thailandia dell'Est fanno parte della Thailandia Centrale.\nGeografia.\nLa Thailandia dell'Est confina a nord con l'altopiano di Korat, dal quale \u00e8 separata dalla catena montuosa dei Sankamphaeng, mentre \u00e8 separata dalla Cambogia, verso sud-est, dai monti Cardamomi. La parte centrale \u00e8 caratterizzata da brevi catene montuose che si alternano a corte valli i cui fiumi si gettano nel golfo di Thailandia. In quest'area viene coltivata molta della frutta pi\u00f9 pregiata della Thailandia.\nNello sforzo di decongestionare Bangkok dal concentramento industriale e dal traffico su ruota, il governo thailandese da diversi anni ha cominciato ad insediare nuove industrie nella zona costiera delle province di Chonburi, Chachoengsao, Samut Prakan e Rayong. Per lo stesso motivo, nel 1988 \u00e8 stato inaugurato il grande porto di Laem Chabang, nella provincia di Chonburi, che ha soppiantato quello di Bangkok ed \u00e8 diventato, nel 2010, il 22\u00b0 porto del mondo per numero di container.\nAl largo delle coste occidentali, si trovano le isole di Ko Sichang e Ko Lan, mentre a sud ve ne sono molte altre fra le quali le pi\u00f9 grandi sono Ko Samet e Ko Chang, importanti poli di attrazione turistica."}
{"id": "1137333", "revid": "767487", "url": "https://it.wikipedia.org/wiki?curid=1137333", "title": "Leprechaun (film)", "text": "Leprechaun \u00e8 un film del 1993 diretto da Mark Jones. Tra i protagonisti sono presenti Warwick Davis e Jennifer Aniston. Il film \u00e8 il primo capitolo della serie cinematografica horror \"Leprechaun\".\nIn Italia il film arriv\u00f2 direttamente in videocassetta nell'estate del 1995, successivamente venne, come tutti gli altri capitoli della serie, distribuito in DVD.\nTrama.\nLa leggenda dice che il leprecauno, il pi\u00f9 popolare folletto irlandese, custodisca grandi quantit\u00e0 di monete d'oro in una pentola alla fine dell'arcobaleno. Quello che la leggenda non dice, \u00e8 che il leprecauno non si fermer\u00e0 davanti a nulla per recuperare il suo oro.\nNel 1983, Dan O'Grady ritorna nella sua casa nel Nord Dakota da un viaggio nella natia Irlanda, dove ha rubato la pentola d'oro di un folletto. Dopo aver seppellito l'oro, O'Grady scopre che il perfido folletto lo ha seguito fin l\u00ec, cos\u00ec usa un quadrifoglio per sopprimere i poteri del folletto e intrappolarlo in una cassa, ma prima che possa bruciarlo subisce un ictus.\nDieci anni dopo, la casa \u00e8 stata nuovamente affittata da JD Redding e sua figlia adolescente Tory per l'estate. I lavoratori Nathan Murphy, suo fratello Alex di 10 anni, e il loro amico Ozzie Jones aiutano a ridipingere la fattoria, e Ozzie sente il grido del folletto chiedere aiuto e lo scambia per un bambino. Spazza via il vecchio quadrifoglio dalla cassa, liberando il leprecauno. Gli amici non credono alla sua storia, ma Ozzie vede un arcobaleno e corre verso la sua radice, accompagnato da Alex. I due trovano la pentola con cento pezzi d'oro e, dopo che Ozzie testa l'oro e ne ingoia accidentalmente un pezzo, lo ripongono in un vecchio pozzo per riprenderlo pi\u00f9 tardi senza dire niente a nessuno.\nAlla fattoria, il leprecauno attira JD in una trappola mordendolo e ferendo la sua mano. Tory e gli altri lo portano all'ospedale e il folletto li insegue su un triciclo. Intanto Alex e Ozzie visitano un banco dei pegni per vedere se l'oro \u00e8 puro, e il leprecauno uccide Joe, il proprietario del negozio, credendo che egli abbia rubato il suo oro. Il leprecauno, non soddisfatto, torna alla fattoria dove cerca il suo oro, non trovandolo. Dopo aver lasciato JD all'ospedale, il gruppo torna alla fattoria e la trova devastata dalla ricerca del folletto.\nDopo aver trovato un fucile nella fattoria, sparano pi\u00f9 volte al folletto ma, quando si accorgono che non ha alcun effetto, cercano di fuggire dalla fattoria. Il folletto terrorizza il gruppo fino a quando Ozzie rivela che lui e Alex hanno trovato la pentola d'oro. Tory recupera la borsa dal pozzo e la consegna al folletto e, credendo che il peggio sia finito, tornano all'ospedale. Mentre conta il suo oro, il folletto scopre che gli manca un pezzo, quello che Ozzie deglut\u00ec. Pensando di essere stato ingannato, ricomincia a perseguitarli, cos\u00ec Ozzie dice agli amici di O'Grady, che \u00e8 stato portato in una casa di cura dopo il suo ictus. Tory visita la clinica per scoprire come uccidere il leprecauno.\nAlla casa di cura, il leprecauno finge di essere O'Grady e, dopo aver inseguito Tory in un ascensore, le lancia addosso il corpo insanguinato dell'uomo di cui si \u00e8 finalmente vendicato. Prima di morire, O'Grady rivela alla ragazza che l'unico modo per uccidere il leprecauno \u00e8 con un quadrifoglio. Tory ritorna alla fattoria, dove cerca un quadrifoglio finch\u00e9 non viene attaccata dal folletto ma Nathan e Ozzie la salvano. Ozzie finalmente rivela che ha inghiottito per sbaglio l'ultima moneta d'oro e il folletto lo ferisce gravemente nel tentativo di ottenerla, ma prima che il leprecauno possa uccidere Ozzie, Alex prende il quadrifoglio che Tory ha trovato, e lo lancia con la fionda nella bocca del folletto, togliendogli il potere. Il folletto cade nel pozzo e Nathan fa esplodere sia il pozzo che il folletto con la benzina.\nArriva la polizia e Tory si ricongiunge a suo padre. Mentre la polizia indaga sui resti del pozzo, il folletto narra che non \u00e8 ancora del tutto morto e giura che non si riposer\u00e0 finch\u00e9 non avr\u00e0 recuperato ogni pezzo del suo oro.\nProduzione.\nIl film cost\u00f2 900.000 dollari e incass\u00f2 2.493.020 dollari. Il body count del film \u00e8 di quattro persone. Il film usc\u00ec nelle sale il 1\u00ba gennaio 1993; fu quindi il primo rilascio cinematografico di quell'anno. Il film dovrebbe svolgersi nel Nord Dakota, ma la jeep che si vede e le macchine della polizia hanno la vecchia targa dell'Illinois. Il personaggio di Tripet prende il nome da David Tripet, produttore esecutivo del film.\nIl regista Mark Jones diriger\u00e0 tre anni dopo un altro film con protagonista una piccola figura mitologica: \"Rumpelstiltskin\" (1995). Warwick Davis interpret\u00f2 un leprecano (ma stavolta benevolo, amichevole e gentile) anche al di fuori della saga Leprechaun, cio\u00e8 nel film \"Elfy Elf - Chi trova un amico trova un tesoro\" (1998)."}
{"id": "1137336", "revid": "615285", "url": "https://it.wikipedia.org/wiki?curid=1137336", "title": "Terrazza degli elefanti", "text": "La Terrazza degli elefanti si trova nel sito archeologico di Angkor, nei pressi dell'odierna Siem Reap, in Cambogia.\nDescrizione.\nSi allunga per pi\u00f9 di 300 metri, dall'entrata del Baphuon alla Terrazza del Re lebbroso. Costituisce il lato ovest della grande Piazza Reale al centro di Angkor Thom, la capitale del grande sovrano Khmer Jayavarman VII, che la fece edificare nel tardo XII secolo. Il figlio Jayavarman VIII vi apport\u00f2 ulteriori modifiche.\nLa terrazza prende il nome con cui \u00e8 attualmente conosciuta dalle numerosissime sculture di elefanti in parata che ne ornano il basamento, alto circa tre metri. Da essa si proiettano verso la piazza cinque grandi scalinate, disposte simmetricamente, delle quali la centrale \u00e8 la maggiore. I muri nei pressi delle scalinate sono ornati anche da garu\u1e0da e da figure con la testa di leone. Subito ad ovest si trova il Phimeanakas.\nFunzioni.\nLa terrazza fu costruita per diversi scopi. Si suppone che lo scopo originario fosse per permettere al potente sovrano di osservare il proprio esercito riunito e per poter fare discorsi sia a loro che alla popolazione, tuttavia data la grandezza del posto e la sua forma \"a piazza\" \u00e8 lecito pensare che essa venisse usata talvolta per manifestazioni religiose e importanti cerimonie presieduta dal re che ovviamente sedeva nel punto pi\u00f9 alto.\nSi ritiene costituisse le fondamenta del Palazzo Reale (costruito in legno e non sopravvissuto). Sembrano confermarlo il ritrovamento di tegole di piombo (che secondo quanto raccontato da Zhou Daguan costituivano la copertura degli appartamenti reali) e la presenza di fregi raffiguranti le oche sacre (\"hamsas\") sulla piattaforma rialzata."}
{"id": "1137338", "revid": "438678", "url": "https://it.wikipedia.org/wiki?curid=1137338", "title": "In barca a vela contromano", "text": "In barca a vela contromano \u00e8 un film del 1997 diretto da Stefano Reali e basato sulla pi\u00e8ce teatrale \"Operazione\" del regista stesso.\nIl titolo del film si riferisce all'impresa realizzata da Francis Chichester, aviatore e navigatore britannico che ha effettuato il giro del mondo in barca a vela controvento (o \"contromano\" come, sbagliando, dir\u00e0 Carlo a Massimo in uno dei dialoghi), anche se, a differenza di quanto affermato da Luigi nel film, la durata complessiva non fu di un anno e mezzo ma di 226 giorni, dal 27 agosto 1966 al 28 maggio 1967.\nCome dichiarato negli stessi titoli di testa, il film, considerato di interesse culturale nazionale, \u00e8 stato realizzato con l'intervento della Presidenza del Consiglio dei ministri - Dipartimento dello Spettacolo.\nTrama.\nIl trentenne Massimo si fa ricoverare in un ospedale pubblico a Roma per un'operazione ai legamenti del ginocchio. Luigi, il suo compagno di stanza in ospedale da anni per alcune operazioni sbagliate, gli fa capire che l'intervento non \u00e8 cos\u00ec semplice come sembra e che sarebbe forse pi\u00f9 opportuno dare la precedenza ad altre persone anziane in lista d'attesa da tempo. Luigi in realt\u00e0 sfrutta la sua situazione di \"esperto\" dell'ospedale per organizzare un traffico di posti-letto d'intesa con alcuni infermieri, ed anche stavolta sembra avere successo. Luigi per\u00f2 non sa che Massimo non \u00e8 un vero malato ma un medico disoccupato, cui la direzione dell'ospedale ha affidato il compito proprio di smascherare il traffico dei posti-letto.\nMassimo, dopo un po', si rende conto di essere stato ingaggiato per smascherare un traffico minore con lo scopo di coprirne uno molto pi\u00f9 grande, capisce che Luigi \u00e8 diventato un vero punto di riferimento per tutto il reparto, entra in simpatia con lui, comincia a dubitare dell'incarico affidatogli da Cupreo, rampante medico aspirante primario. Incerto su come muoversi, riesce per\u00f2 alla fine a mettere gli uni e gli altri di fronte alle loro colpe, e poi lascia l'ospedale con il bagaglio di un'esperienza di vita non indifferente."}
{"id": "1137339", "revid": "287204", "url": "https://it.wikipedia.org/wiki?curid=1137339", "title": "Edoardo Sonzogno", "text": "Biografia.\nL'editore.\nDiscendente da una famiglia di tipografi-librai, attiva a Milano da tre generazioni (dalla fine del XVIII secolo), nel 1861 rilev\u00f2 l'azienda. Giornalista, attore in giovinezza, egli diventer\u00e0 tanto editore di giornali e di libri quanto impresario teatrale e melomane conosciuto in tutta Europa.\nLa sua prima pubblicazione fu, nel 1861 il settimanale satirico \u00abLo spirito folletto\u00bb. Nel 1866 fond\u00f2 il quotidiano \u00abIl Secolo\u00bb, che per molti anni fu il giornale italiano a pi\u00f9 alta tiratura. La linea politica radicale, in contrapposizione con il conservatore \u00abLa Perseveranza\u00bb fu particolarmente apprezzata dal pubblico milanese, almeno fino al successivo affermarsi del moderato \u00abCorriere della Sera\u00bb.\nGi\u00e0 nel 1883 il catalogo della Casa editrice comprendeva i seguenti giornali e riviste:\ne le seguenti collezioni periodiche:\nL'editore musicale.\nEdoardo Sonzogno fu protagonista della vita musicale italiana soprattutto negli ultimi due decenni dell'Ottocento, sia come editore di alcuni dei pi\u00f9 famosi operisti dell'epoca, sia attraverso le due riviste musicali \"Il Teatro Illustrato\" e \"La Musica Popolare\".\nIn un primo tempo, Sonzogno si segnal\u00f2 soprattutto come l'editore italiano dei giovani operisti francesi, quali Georges Bizet e Jules Massenet, di cui pubblic\u00f2 gli spartiti in traduzione italiana.\nA partire dal 1883 band\u00ec una serie di concorsi per atti unici di compositori italiani esordienti, a cui parteciparono prima Giacomo Puccini con \"Le Villi\" (1883) - che per altro non vinse, tanto che l'opera pass\u00f2 nelle mani dell'editore concorrente Giulio Ricordi - e poi Pietro Mascagni, che vinse nel 1889 con \"Cavalleria rusticana\".\nIl successo di quest'opera apr\u00ec la stagione del melodramma verista, di cui Sonzogno fu il pi\u00f9 attivo promotore, commissionando, pubblicando e distribuendo anche all'estero numerose opere sulla falsariga di Cavalleria rusticana ad altri giovani compositori destinati a notevoli successi: da Ruggero Leoncavallo a Umberto Giordano a Francesco Cilea.\nNel 1894 Edoardo Sonzogno rifinanzi\u00f2 e fece restaurare a Milano il Teatro Lirico, le cui stagioni liriche potessero costituire un'alternativa a quelle del Teatro alla Scala, feudo di Ricordi.\nNel 1909 Edoardo lasci\u00f2 la direzione ai nipoti Renzo e Riccardo Sonzogno.\nCoerente con l'indirizzo \"popolare\" sempre svolto come editore, Edoardo Sonzogno fu anche un fattivo animatore di iniziative a favore dei diseredati. Nel 1884 promosse l'apertura di \"Asili notturni\" intitolati ai genitori Teresa e Lorenzo Sonzogno, per ospitare i senzatetto."}
{"id": "1137341", "revid": "73843", "url": "https://it.wikipedia.org/wiki?curid=1137341", "title": "Lucio Ridenti", "text": "Biografia.\nInizi\u00f2 la carriera come attore nel 1914 con Ermete Novelli quindi, negli anni successivi, con Memo Benassi, Dina Galli, Alda Borelli e Tatiana Pavlova. Partecip\u00f2 ad alcuni spettacoli di teatro e, nel 1921, fu nel cast del film \"Senza piet\u00e0\" di Emilio Ghione.\nNel 1926, mentre si trovava al Teatro Carignano di Torino, ebbe un'improvvisa diminuzione dell'udito che, da quel momento, gli impedir\u00e0 di proseguire la carriera di teatro. All'epoca era gi\u00e0 scrittore e giornalista critico d'arte: per venticinque anni fu redattore della \"Gazzetta del Popolo\", di cui cur\u00f2 la terza pagina e la rubrica teatrale. \nVisse a Torino dove si occup\u00f2 anche di fotografia di moda insieme alla moglie Donata, collaborando alle riviste \"Le Grandi Firme\", diretta da Pitigrilli (che gli lasci\u00f2 per alcuni anni la conduzione effettiva) ed illustrata da Gino Boccasile, e \"Bellezza\", della quale faceva parte del comitato di redazione insieme a Cipriano Efisio Oppo, Gio Ponti ed Alberto Francini.\nPubblic\u00f2 numerosi libri di memorie e studi teatrali (fra i quali \"Cavalcata delle stagioni\", \"La Duse minore\", \"Il Petronio\", \"Piccolo ricordo\") oltre alla raccolta completa in cinque volumi delle critiche teatrali scritte da Renato Simoni fra il 1911 ed il 1952 sul \"Corriere della Sera\".\n\"Il dramma\".\nNel marzo 1926 Lucio Ridenti abbandon\u00f2 il ruolo di attore per dedicarsi al giornalismo accettando la direzione della rivista \"Il dramma\", fondata l'anno prima a Torino con Pitigrilli. \"Il dramma\" fu una rivista di teatro, \"quindicinale di commedie di grande interesse\", che in ogni numero proponeva in anteprima commedie nuove o poco conosciute, molte delle quali diventeranno importanti (una fra tutte, \"La Venexiana\"), versioni di commedie gi\u00e0 note, recensioni e articoli sul mondo del teatro e i suoi protagonisti.\nLa direzione di Ridenti dur\u00f2 ininterrottamente per quarantatr\u00e9 anni; termin\u00f2 col numero 380-381, maggio-giugno 1968, quando la sua salute peggior\u00f2 gravemente e lo costrinse a letto.\nDopo il 1968, la rivista prosegu\u00ec sotto una differente direzione occupandosi anche di cinema e di arte contemporanea, senza pi\u00f9 riconquistare il suo pubblico. Dopo essere stata trasferita a Roma, la testata cess\u00f2 definitivamente le sue pubblicazioni nel 1983."}
{"id": "1137342", "revid": "767487", "url": "https://it.wikipedia.org/wiki?curid=1137342", "title": "Mike Jones (rapper)", "text": "Biografia.\nRapper di Houston, si fa strada sotto l'etichetta ideata da DJ Michael 5000 Watts, la Swisha House, sotto la quale realizza numerosi album. Da bambino il suo sogno era diventare una stella dell'NBA, cap\u00ec presto per\u00f2, che il suo futuro non poteva essere il basket. La sua grande passione \u00e8 il rap, comincia a spacciare, e con il ricavato fonda l'etichetta \"Ice Age Entertainment\". Nel 2001 comincia a chiedere delle basi ai produttori locali sulle quali poter rappare, ma le risposte dei produttori non erano delle pi\u00f9 soddisfacenti: \"Who Are You?\" (chi sei?). E lui \"Mike Jones\". E loro \"Who?\" (chi?). E lui \"Mike Jones!\". Proprio da questo Mike trae il suo motto: \"Mike Jones, who? Mike Jones!\". Per riuscire a sfondare nel mainstream musicale Mike comincia a passare i suoi brani ai Disc jockey di alcuni strip club.\nNel 2002, arriva il successo, conosce Michael Watts, e viene subito assoldato da questo nella Swisha House. Sotto la medesima label realizza 4 album: \"Ballin Underground\", \"First Round Draft Picks\", \"Runnin' The Game\" e \"Day Hell Broke Loose 2\". Il suo singolo \"Still Tippin\" registrato assieme a Slim Thug e Paul Wall, riscuote un buon successo nel dirty south. Gli album di Mike superano la vendita di 250.000 copie. Si fa tatuare sul braccio la frase: \nNel 2004 nascono i dissapori fra Jones e Chamillionaire, nel mixtape di Jones \"King of the Streets\" la met\u00e0 delle tracce sono dissing a Chamillionaire. \nChamillionaire ha avuto modo di rispondere nel mixtape di DJ Ideal con Lil Jon \"Da bottom, Vol. 1\", con una freestyle. \nNel 2005 arriva il grande successo sotto la Warner. Arriva il disco il suo disco \"Who is Mike Jones?\".\nNel 2007, Mike rende noto a tutti il suo indirizzo di posta elettronica (askmikejones@gmail.com), dichiarando: Ritardata l'uscita del suo nuovo disco, \"The American Dream\", sempre col medesimo titolo, Mike Jones produrr\u00e0 un film, dove anche lui sar\u00e0 uno degli attori presenti nel cast. Inoltre Mike Jones \u00e8 stato un attore nella serie televisiva statunitense \"Prison Break\".\n\u00c8 inoltre apparso nel video del gruppo rap di Atlanta D4L \"Laffy Taffy\"."}
{"id": "1137348", "revid": "15756", "url": "https://it.wikipedia.org/wiki?curid=1137348", "title": "LPC", "text": ""}
{"id": "1137352", "revid": "547992", "url": "https://it.wikipedia.org/wiki?curid=1137352", "title": "Libero Della Briotta", "text": "Biografia.\nNasce a Ponte in Valtellina, figlio di un falegname antifascista. A 17 anni si diploma a Sondrio all'Istituto Magistrale. Incomincia a insegnare come maestro a 18 anni. Si laurea in Lettere e Storia, ma continua a esercitare l'attivit\u00e0 di maestro elementare fino alla sua elezione alla Camera dei Deputati. Avvia la sua collaborazione con \"Il Lavoratore Valtellinese\" nel 1947, nello stesso anno aderisce al Partito Socialista Italiano.\n\u00c8 consigliere comunale di Sondrio dal 1957 al 1964 e ricopre per oltre vent'anni la carica di Sindaco di Ponte in Valtellina dal 1964 al 1985.\n\u00c8 stato anche Segretario della Federazione PSI di Sondrio dal 1976 al 1979.\nViene eletto deputato nel 1963, nel 1968 e nel 1972, senatore nel 1979 e nel 1983, Dal 1972 al 1976 assume la carica di europarlamentare. Fa parte del gruppo Socialista.\nIn quegli anni ricopre inoltre vari incarichi istituzionali: vicepresidente della Commissione Agricoltura della Camera, presidente della Commissione Ambiente e Sanit\u00e0, membro della Commissione d'inchiesta parlamentare sulla mafia (diverr\u00e0 vicepresidente della stessa nel 1968) e Sottosegretario agli Esteri nel 1980 con delega sui problemi dell'emigrazione; gli viene inoltre assegnata la presidenza dell'UNCEM dato il suo costante impegno per la tutela della montagna. Viene poi nominato Vicepresidente del Senato nel 1983.\nMuore a Ponte in Valtellina nel 1985 all'et\u00e0 di 60 anni."}
{"id": "1137358", "revid": "775372", "url": "https://it.wikipedia.org/wiki?curid=1137358", "title": "Thailandia del Sud", "text": "La Thailandia del Sud \u00e8 uno dei 5 gruppi regionali della Thailandia, situato nella Penisola Malese.\nGeografia fisica.\nConfina a nord con la Thailandia Centrale, a Nordovest con la Birmania (Divisione del Tenasserim) e a sud con la Malaysia (Perlis, Kedah, Perak, Kelantan). \u00c8 compresa tra Mare delle Andamane e Golfo del Siam.\nSuddivisione.\n\u00c8 composta da 14 province:"}
{"id": "1137366", "revid": "1023512", "url": "https://it.wikipedia.org/wiki?curid=1137366", "title": "Episodi di Raven (quarta stagione)", "text": "La quarta ed ultima stagione della serie televisiva Raven \u00e8 andata in onda negli USA su Disney Channel, dal 20 febbraio 2006 al 10 novembre 2007.\nIn Italia \u00e8 stata trasmessa da Disney Channel da maggio 2006 all'11 settembre 2006, e poi su Italia 1 in prima visione dal 21 maggio 2007 al 19 giugno 2007.\nFar ridere \u00e8 un'arte.\nTrama.\nRaven, Eddie e Chelsea fanno volontariato in un centro ricreativo per bambini.\nRaven conosce Sidney, una bambina molto sfortunata perch\u00e9 \u00e8 orfana e vive presso dei genitori affidatari: Raven riesce ad abbattere il muro di silenzio che Sidney ha costruito nei confronti degli estranei e diventano molto amiche.\nNel frattempo, Cory \u00e8 stato invitato al Bar mitzvah di Larry e rimane colpito dai tanti soldi che ha ricevuto come regalo dai parenti, cos\u00ec si fa organizzare dal padre una festa simile in occasione del suo tredicesimo compleanno per fingere che sia un \"Bro mitzvah\".\nRaven, che ha scoperto che Sidney sogna di fare la comica, le propone di esibirsi alla festa di Cory, ma la piccola \u00e8 contraria e non si presenta al party: Raven ci parla e scopre che Sidney soffre nel vedere i parenti riuniti, quando lei non ha nessuno.\nRaven la convince a esibirsi, mentre Victor richiama Cory sul comportamento immaturo che ha avuto nell'organizzare la festa per i soldi: Cory, che vuole dimostrare al padre di essere maturato, devolve una somma al centro ricreativo di Sidney.\nGuest Star: David Henrie (Larry), Sydney Park (Sydney)\nSpirito di squadra.\nTrama.\nDonna Cabonna, la stilista preferita di Raven, si trasferisce a San Francisco e la ragazza vuole intrufolarsi alla festa di inaugurazione della nuova sede per conoscerla, poich\u00e9 ha avuto una visione in cui le salver\u00e0 la serata.\nEddie e Chelsea si rifiutano di aiutarla, in quanto la stessa sera loro tre avrebbero dovuto gareggiare in un torneo di bowling.\nRaven si introduce al party superando Tiffany, l'odiosa assistente di Donna, travestita da mummia: Raven viene scoperta, ma nello stesso momento in cui viene braccata dalla security arrivano Eddie e Chelsea vestiti da bowling.\nRaven dice agli invitati che Donna ha realizzato le loro camicie da bowling, ovviando alla presentazione dei veri abiti che non erano piaciuti agli ospiti.\nDonna, per sdebitarsi con Raven, le chiede di lavorare presso di lei come tirocinante.\nDa quando Tonya \u00e8 partita per studiare all'estero, Victor ha deciso che dovranno alternarsi a cucinare per la famiglia: Cory, che non intende farlo, ingaggia lo Chef Heimlich per cucinare al posto suo.\nVictor scopre tutto e finge di aver avuto un attacco allergico per il cibo che, in teoria, dovrebbe essere stato cucinato da Cory.\nGuest Star: Anne-Marie Johnson (Donna Cabonna), Jodi Shilling (Tiffany), Shon Little (Chef Heimlich)\nIl primo giorno di lavoro.\nTrama.\nRaven inizia a lavorare come tirocinante da Donna Cabonna, ma \u00e8 delusa perch\u00e9 si aspettava di disegnare abiti, mentre invece \u00e8 costretta a sbrigare mansioni pratiche.\nCome se non bastasse, Chelsea ha invitato la signorina Rodriguez e la classe di spagnolo per vedere l'ufficio che Raven si era vantata di avere.\nEddie regala una giacca di pelle a Cory che trova in una tasca il biglietto vincente di un programma radiofonico.\nRicordatosi che aveva lasciato nella tasca il biglietto, Eddie torna da Cory e i due iniziano a litigare per averlo, senza sapere che la lotteria era scaduta da una settimana.\nGuest Star: Anne-Marie Johnson (Donna Cabonna)\nGli zombie secchioni.\nTrama.\nLa famosa attrice Nicky Logan \u00e8 la protagonista del film \"Gli zombie secchioni\", girato nella scuola di Raven.\nSiccome il ruolo di Nikky \u00e8 quello di una veggente, Raven le confessa il suo segreto cos\u00ec da poter diventare sua amica ed essere invitata a Malib\u00f9.\nBoss sitter.\nTrama.\nTiffany \u00e8 fuori citt\u00e0 e Raven deve sostituirla nel ruolo di assistente pi\u00f9 stretta di Donna.\nRaven pregusta una serata romantica con Devon, rientrato in citt\u00e0 proprio per incontrarla, ma la sera stessa Donna viene lasciata dal fidanzato e si installa a casa sua.\nRaven tenta senza successo di conciliare l'impegno di lavoro per Donna con la serata romantica con Devon, ma viene scoperta e Devon decide di lasciarla perch\u00e9 le ha nascosto la verit\u00e0.\nNel frattempo, Cory esce con la sua nuova ragazza Brittany e si fa suggerire da Eddie di portarla a vedere un film romantico.\nAl cinema Cory incontra la sua ex Cindy, adesso fidanzata con Tyler, e durante il film si rende conto che lui ama ancora Cindy.\nTutte le storie d'amore finiscono per andare a posto: Devon perdona Raven, Cindy confessa di ricambiare i sentimenti di Cory e Donna torna con il suo Teddy.\nRisistematevi la stanza.\nTrama.\nRaven vuole una stanza pi\u00f9 grande e riesce a convincere suo padre a farsi dare il seminterrato.\nCory, che lo voleva per esercitarsi con la sua band, decide di vendicarsi e iscrive la sorella al reality show \"Risistematemi la stanza\".\nIl bandito rosa.\nTrama.\nEddie ha preso la patente, ma non ha abbastanza soldi per comprarsi una macchina: Raven e Chelsea gli propongono di sostenere la spesa insieme.\nEddie \u00e8 stanco di dover portare in giro le due ragazze, le quali si sono evidentemente approfittate della situazione, e le lascia a un mercatino di campagna, ma poi viene fermato dallo sceriffo e arrestato con l'accusa di essere il famigerato \"bandito rosa\".\nChelsea cerca di risolvere la situazione con lo sceriffo, ma finisce dentro anche lei con l'accusa di essere complice di Eddie.\nAllora Raven si traveste da avvocato, ma non riesce a smuovere lo sceriffo e si ritrovano tutti e tre in cella fino a che non viene catturato il vero bandito rosa.\nStanley fa credere a Cory di essere in possesso di un profumo miracoloso che fa cadere tutte le ragazze ai suoi piedi.\nIn realt\u00e0, si tratta di un intruglio che attira i cani: Cory si vendica spruzzando il prodotto su Stanley e chiudendolo fuori dall'uscio.\nPiani Anti-Calamit\u00e0.\nTrama.\nDonna chiede a Raven di ingaggiare i \"Boyz-n-motion\" per girare un video sull'importanza dei piani anti-calamit\u00e0.\nRaven li convoca per mostrare loro gli abiti che ha pensato di fargli indossare, ma un diverbio rischia di sciogliere il gruppo.\nLo spremitore.\nTrama.\nCory inizia a frequentare il liceo, ma ha sin dall'inizio dei problemi con un bullo pluri-ripetente chiamato \"Lo Spremitore\".\nCory si fa amico \"Lo Spremitore\" suggerendogli un piano per fare soldi, acquistando i pranzi dagli altri studenti e rivendendoli a peso d'oro.\nRaven, che nel frattempo ha avuto un litigio con Chelsea perch\u00e9 non si ricorda il suo secondo nome, ha una visione in cui Cory viene aggredito e si precipita alla sua scuola travestita da addetta della mensa.\nSi scatena una guerra con il cibo e vengono messi tutti quanti in punizione.\nLa mini miss.\nTrama.\nRaven e Sydney partecipano ad una sfilata di moda organizzata dal loro centro ricreativo.\nRaven vuole insegnare a Sydney che l'importante \u00e8 partecipare, ma quando scopre che tra le sfidanti ci sono Buffy e sua sorella, decide che vuole vincere.\nPartenza!\nTrama.\nRaven accetta di sostituire Tiffany, l'assistente di Donna Cabonna, malata di varicella, ad un servizio fotografico di Boston insieme a Donna Cabonna. Donna le d\u00e0 un dispositivo portatile che consente di fare videoconferenze e Raven finisce per andare in videoconferenza con Pistach\u00e8. Per\u00f2 Raven manda accidentalmente Pistach\u00e8 al Tipton di Milano. Inoltre, i modelli per una linea design di Pistach\u00e8 (Juan e Kvelte) non hanno ottenuto il biglietto aereo da Raven, perci\u00f2 non sono potuti partire dalla Budapragoslovakia. Allora sostituisce i modelli originali con i gemellini biondi del Tipton, Zack e Cody, e lei finge di essere Pistache. Donna Cabonna scopre tutto sui modelli che sono stati bloccati e si traveste anche lei da Pistach\u00e8, finch\u00e9 non viene la Pistach\u00e8 originale, arrivando da un \"jet privato scandalosamente costoso\" (fatturato da Donna Cabonna). Zack e Cody che hanno sostituito i modelli veri, hanno reso la linea un successo. Alla fine per\u00f2 Raven \u00e8 costretta a rimanere per un altro giorno a Boston per via del fuso orario e per questo ha perso l'aereo. Conoscer\u00e0 London Tipton e anche Maddie, a cui Raven far\u00e0 un vestito. Incontrer\u00e0 Hannah Montana e i genitori dei \"modelli\".\nCome sottotrama, Cory ed Eddie scoprono che Chelsea \u00e8 molto brava nel ping pong, e cerca di battere un \"Guinnes World Record\". Peccato che il record \u00e8 gi\u00e0 detenuto da Stanley, che cerca in tutti i modi di farla perdere. Comunque vincer\u00e0 Chelsea contro Stanley.\nLa pelliccia della discordia.\nTrama.\nDonna commissiona a Raven la realizzazione del suo primo abito, ma vuole aggiungere un colletto di pelliccia.\nChelsea annuncia a Raven che, se non far\u00e0 in modo di togliere il colletto, organizzer\u00e0 una campagna contro di lei.\nLa forza del Bon Ton.\nTrama.\nRaven \u00e8 in punizione per essersi dimenticata del compleanno di una pro-zia.\nIntanto, Cory deve aiutare \"lo spremitore\" a conquistare una ragazza.\nAnime gemelle.\nTrama.\nRaven organizza una festa per celebrare la sua nuova camera da letto, ma non ha l'accompagnatore.\nCos\u00ec si iscrive ad un programma di accoppiamento on-line e il computer gli designa un compagno particolare: Eddie.\nSogni in brodo.\nTrama.\nRaven rompe una collana e le perle sul pavimento fanno cadere il preside Stuckerman.\nTemendo la sua reazione il giorno successivo, Raven finge di essere ammalata per stare a casa da scuola.\nI Sigma.\nTrama.\nEddie vuole entrare nei \"Sigma\", il gruppo pi\u00f9 forte della scuola.\nRaven e Chelsea lo sostengono, ma le prove di ammissione a cui Eddie viene sottoposto sono molto dure.\nLa ragazza delle nevi.\nTrama.\nRaven viene invitata da Chelsea e sua madre a trascorrere un fine settimana in montagna per una sorta di ritiro spirituale durante il quale poter entrare in contatto con le proprie emozioni interiori.\nI passatempi di Chelsea e sua madre sono talmente stressanti che Raven cerca di fuggire dalla baita per andare a una festa, poi ci ripensa ma fuori dalla porta rimane bloccata, finisce congelata e viene scongelata da Chelsea e sua madre.\nRaven si scusa con le due per come si \u00e8 comportata e porta a termine il weekend.\nIn citt\u00e0, Eddie entra a far parte della band di Cory come cantante e, approfittando della presenza di un amico di Victor che \u00e8 stato discografico, suonano per essere scritturati da lui.\nRaggi di sole.\nTrama.\nUn acquazzone costringe i \"Raggi di sole\" ad accamparsi a casa di Raven.\nSydney, che ha problemi a socializzare con le altre ragazze, inizia a prendere in giro Raven per essere accettata dal gruppo. Intanto Cory \u00e8 al cinema...\nScherzi scolastici.\nTrama.\nAlla classe di Raven piace Courtney Dearborn, la nuova e giovane insegnante di storia.\nRaven, che si sente molto in confidenza con lei, le chiede sfacciatamente di rinviare un compito in classe perch\u00e9 nessuno ha voluto studiare.\nIl compleanno di Eddie.\nTrama.\nEddie compie gli anni e Raven vuole organizzargli una festa di compleanno speciale, alla quale riesce a far venire entrambi i suoi genitori divorziati.\nRaven crede che si rimetteranno insieme, ma in realt\u00e0 non \u00e8 cos\u00ec ed Eddie ci rimane molto male.\nColpevole di innocenza.\nTrama.\nRaven trova un pacchetto di sigarette nella stanza di Cory e teme che abbia iniziato a fumare.\nIn realt\u00e0, quelle sono le sigarette che Cory aveva sequestrato alla sua ex fidanzata Cindy."}
{"id": "1137368", "revid": "287204", "url": "https://it.wikipedia.org/wiki?curid=1137368", "title": "Circondario di Rendsburg-Eckernforde", "text": ""}
{"id": "1137371", "revid": "339392", "url": "https://it.wikipedia.org/wiki?curid=1137371", "title": "Circondario di Rendsburg-Eckernfoerde", "text": ""}
{"id": "1137375", "revid": "1086846", "url": "https://it.wikipedia.org/wiki?curid=1137375", "title": "Football Club Internazionale 1955-1956", "text": "Questa voce raccoglie le informazioni riguardanti il Football Club Internazionale nelle competizioni ufficiali della stagione 1955-1956.\nStagione.\nIn Serie A la squadra giunge terza in campionato a 39 punti a pari merito con la Lazio, nella stagione in cui ha vinto il suo primo scudetto la Fiorentina con dodici punti di vantaggio sul Milan secondo, e quattordici sui nerazzurri e i laziali. In Coppa delle Fiere si disputa la prima edizione che terminer\u00e0 solamente nel 1958.\nOrganigramma societario.\nArea direttiva\nArea tecnica\nArea sanitaria"}
{"id": "1137376", "revid": "287204", "url": "https://it.wikipedia.org/wiki?curid=1137376", "title": "Terrazza del Re lebbroso", "text": "La terrazza del Re lebbroso \u00e8 una parte del leggendario sito archeologico di Angkor, che si trova nella parte nord-est della piazza del re, ad Angkor Thom.\nStoria.\nLa terrazza fu edificata dal grande sovrano dell'Impero Khmer Jayavarman VII. Il nome \"terrazza del re lebbroso\" le venne dato nel XV secolo, dopo la scoperta di una statua raffigurante il dio induista della morte \"Yama\". Le condizioni di questa statua, al momento del ritrovamento, ricordavano quelle di una persona affetta dalla lebbra. Inoltre, una leggenda locale dice che un sovrano di Angkor sia morto proprio di lebbra.\nSi pensa che in questo luogo venissero cremati i sovrani di Angkor."}
{"id": "1137380", "revid": "8911", "url": "https://it.wikipedia.org/wiki?curid=1137380", "title": "Radio rosa livorno", "text": ""}
{"id": "1137384", "revid": "767487", "url": "https://it.wikipedia.org/wiki?curid=1137384", "title": "Jani Lane", "text": "Mente principale del gruppo, Jani Lane fu anche un talentuoso chitarrista e pianista. Era il principale paroliere e compositore dei Warrant e ha scritto importanti canzoni come \"\"Down Boys\", \"Heaven\", \"I Saw Red\" e \"The Bitter Pill\"\". I Warrant furono uno degli ultimi gruppi hair metal a trovare un grande successo prima dell'avvento del grunge nei primissimi anni novanta.\nCon i Warrant pubblic\u00f2 due album che scalarono le classifiche in poco tempo: \"Dirty Rotten Filthy Stinking Rich\" (1989) e \"Cherry Pie\" (1990). Il successivo disco a titolo \"Dog Eat Dog\" (1992) fu considerato troppo impegnato e meno divertente dei precedenti. La critica asser\u00ec che quello fu il motivo dell'allontanamento dei fans, ma a dire il vero il 1992 fu l'anno in cui quasi tutte le band hard rock conobbero le prime difficolt\u00e0 economiche visto e considerato che il grunge e il cross-over metal cominciava a divenire pi\u00f9 interessante per il mercato discografico e per le nuove generazioni. Jani Lane tent\u00f2 le sue ultime carte - col nome dei Warrant - coi dischi \"Ultraphobic\" (1995) e \"Belly to Belly\" (1996) che presentavano per\u00f2 un sound alternativo, cupo e duro, distante anni luce da quanto fatto negli anni precedenti. Dopo ripetuti alti e bassi e sparute performance dal vivo, lasci\u00f2 definitivamente la band nel 2004, per poi farvi brevemente rientro nel 2008. Lane ha anche pubblicato un album da solista, \"Back Down to One\" (2003).\nBiografia.\nLane nacque John Kennedy Oswald. A causa di alcune complicazioni, i genitori gli cambiarono nome in John Patrick Oswald, tuttavia sul certificato di nascita il nome rimase quello originale. Era il pi\u00f9 giovane dei cinque figli di Eileen e Robert Oswald; crebbe nell'Ohio insieme alle sorelle Marcine, Michelle, Vicky e il fratello Eric, anch'egli musicista. Jani si diplom\u00f2 a 18 anni, nel 1982 presso la Field High School.\nLa carriera.\nFrequentando la Field High School, Lane raggiunse la band Cyren nel ruolo di batterista, accompagnato dal cantante Skip Hammonds, il chitarrista John Weakland, il bassista Don Hoover (e pi\u00f9 tardi Rusty Fohner).\nDopo essersi trasferito in Florida nel 1983, Lane suon\u00f2 la batteria per la band Dorian Gray, prima di formare i Plain Jane nel 1985 in compagnia di un futuro membro dei Warrant, Steven Sweet. Fu proprio in questo periodo che scelse il soprannome di \"Jani Lane\".\nLane e Sweet pi\u00f9 tardi migrarono a Los Angeles, California, dove svolsero diversi lavori occasionali per sopravvivere. Oltre a suonare, Lane trov\u00f2 un posto in un film pornografico.\nDal 1986 i Plain Jane cominciarono regolarmente ad esibirsi tra i club sparsi nell'area di Los Angeles. Erik Turner, che aveva fondato i Warrant nel luglio 1984, venne colpito dal talento e dalle performance vocali dei Plain Jane, ed invit\u00f2 Lane e Sweet a far parte dei Warrant. Egli prese cos\u00ec il posto del precedente cantante Adam Shore.\nIl successo con i Warrant.\nDopo aver acquisito una certa notoriet\u00e0 tra i club del circuito, i Warrant cominciarono ad interessare alcune etichette discografiche. Dopo un contratto andato male con la A&amp;M Records, ed aver partecipato alla colonna sonora del film \"Bill &amp; Ted's Excellent Adventure\", la band firm\u00f2 per la Columbia Records.\nLane divent\u00f2 il principale songwriter dei Warrant, scrivendo molti brani di successo come \"\"Heaven\", \"Down Boys\", \"Sometimes She Cries\", \"Cherry Pie\", \"I Saw Red\", \"Uncle Tom's Cabin\" e molte altre. I primi due album \"Dirty Rotten Filthy Stinking Rich\" (1989) e \"Cherry Pie\" (1990) scalarono le classifiche, facendo guadagnare fama e successo al gruppo. Ma il terzo lavoro \"Dog Eat Dog\" (1992) fece declinare la loro popolarit\u00e0. A causa del criticato album, Lane decise cos\u00ec di abbandonare il gruppo nello stesso anno.\nCarriera solista.\nIntraprese la carriera solista nel 1993, prendendo strade pi\u00f9 acustiche. Egli collaborer\u00e0 con Julian Lennon, Todd Meagher, l'ex-membro dei Winger Paul Taylor ispirandosi ad artisti come Don Henley o John Mellencamp. Lavorando con il produttore Shay Baby, Lane pubblic\u00f2 una demo di tre brani nell'estate 1993 con il tastierista Dave White che aveva suonato con i Warrant nel \"Dog Eat Dog Tour\". Il progetto includeva anche i due ex membri dei Kingdom Come Rick Steier alla chitarra e James Kottak alla batteria.\nLane rientr\u00f2 nei Warrant nel settembre 1994, trovando un nuovo contratto discografico per la CMC International. Il gruppo continu\u00f2 a incidere album distinti da quelli che li portarono al successo, come \"Ultraphobic\" (1995) e il pi\u00f9 sperimentale \"Belly to Belly\" (1996). Parallelamente ai Warrant, Jani partecip\u00f2 a molti tribute album tra i 1998 e il 2001, fino a pubblicare il suo primo album solista \"Back Down to One\" il 17 giugno 2003 per la Z Records in Europa e nel 2006 negli Stati Uniti per la Immortal/Sidewinder Records. Lane partecip\u00f2 anche alla compilation \"\" con due nuove versioni acustiche di \"Heaven\" e \"Cherry Pie\"\".\nTra il 1997 e 2000, Lane era impegnato nel progetto parallelo dei \"Jabberwocky\", del quale vennero fatte circolare alcune demo in rete, talvolta messe in vendita su eBay, raggiungendo i 100 dollari. Il progetto si distingueva nettamente dallo stile dei Warrant. Presentava un cantato e un songwriting differente, avendo molto pi\u00f9 in comune con artisti come Elton John, Sting, Tom Petty o Bob Seger piuttosto che i Warrant. Il CD non venne mai ufficialmente realizzato.\nNel 2000 il cantante far\u00e0 parte del progetto Shameless, un supergruppo composto da noti artisti della scena hair/glam, come Stevie Rachelle dei Tuff, Eric Singer dei Kiss, Kristy Majors e Steve Summers dei Pretty Boy Floyd, Tracii Guns degli L.A. Guns e molti altri. Oltre a Lane, contribuiranno al progetto anche altri ex-membri dei Warrant come Mike Fasano e Danny Wagner. Lane prester\u00e0 la sua voce in qualit\u00e0 di corista negli album \"Queen 4 a Day\" del 2000 e \"Famous 4 Madness\" del 2007.\nL'ultimo lavoro pubblicato con i Warrant fu il cover album \"Under the Influence\" nel 2001. Lane decise poi di abbandonare definitivamente la band nel 2004, e venne sostituito da Jaime St. James dei Black 'N Blue, con cui incisero \"Born Again\" nel 2006.\nLane ha continuato le sue performance live, esibendosi regolarmente negli Stati Uniti, proponendo il vecchio materiale dei Warrant. Nel 2006 fonda il supergruppo Saints of the Underground con il chitarrista Keri Kelli, il bassista Robbie Crane ed il batterista Bobby Blotzer, dando alle stampe l'album \"Love the Sin, Hate the Sinner\" nel 2008. Quello stesso anno si ricongiunge nuovamente ai Warrant, ma dopo alcune date irregolari, abbandona per l'ennesima volta.\nNell'estate 2010 prende il posto di frontman per alcune date nei Great White, in sostituzione di Jack Russell, fermo a causa di un infortunio alla schiena.\nMorte.\nL'11 agosto 2011, all'et\u00e0 di 47 anni, Lane viene trovato morto in una camera di un albergo di Woodland Hills, sobborgo di Los Angeles. Secondo l'autopsia la morte \u00e8 avvenuta per un infarto causato da un'intossicazione da alcol.\nSuccessivamente alla sua morte fu tenuto un concerto di memoria per il cantante, in cui oltre ai Warrant, si esibirono gruppi come Great White, Quiet Riot e L.A. Guns.\nVita privata.\nDurante le riprese del video di \"Cherry Pie\", Jani Lane conobbe la modella Bobbie Brown, che spos\u00f2 un paio di mesi dopo nel luglio 1991. I due hanno avuto una figlia, Taylar, nata nel 1992, prima di divorziare nel 1993. Lane si spos\u00f2 una seconda volta nel 1996 con Rowanne Brewer, ex vincitrice del concorso Miss Maryland, ed ebbe una figlia, Madison, l'anno seguente. La coppia ha divorziato nel 2005."}
{"id": "1137385", "revid": "729019", "url": "https://it.wikipedia.org/wiki?curid=1137385", "title": "Sindrome di Jacobs", "text": "La sindrome di Jacobs, o sindrome XYY, o disomia del cromosoma Y \u00e8 un'aneuploidia eterosomica, cio\u00e8 un'anomalia cariotipica, nella quale \u00e8 presente, oltre ai cromosomi X e Y tipici del corredo normale maschile umano, un cromosoma soprannumerario Y.\nTale polisomia \u00e8 dovuta a una non-disgiunzione durante la seconda divisione meiotica nella gametogenesi maschile.\nNonostante l'esiguit\u00e0 del contributo genico del cromosoma Y, diverse sono le caratteristiche individuate nei portatori dell'aneuploidia. Sebbene non particolarmente omogenee, risultano comunque avere frequenza significativamente superiore a quella con la quale medesimi caratteri si ritrovano nella popolazione generale. I soggetti vengono detti anche super maschi e possono presentare spesso un'altezza superiore a 180\u00a0cm (media 188\u00a0cm) e lieve ritardo mentale. Possono avere denti grandi o con radici grandi, possono avere problemi vascolari Marfan-simili ed \u00e8 stata ipotizzata l'associazione anche con difetti di lateralizzazione embriogenica.\nContrariamente a quanto ipotizzato in passato (prima erano considerati particolarmente alti), i livelli di testosterone sono normali.\nLa frequenza con cui questa ploidia si manifesta \u00e8 di 1-5/10000 maschi.\nErrore storico.\nTale malattia \u00e8 nota per la sua storia, poich\u00e9 alla nascita delle scienze criminologiche, sull'onda delle teorie lombrosiane fisiognomiche e del darwinismo sociale, si vollero ricercare cause genetiche del comportamento criminale.\n La presunta tendenza criminale dei portatori di tale anomalia viene utilizzata come spunto nella trama del film \"Il gatto a nove code\" di Dario Argento. Individui portatori della sindrome 47,XYY sono i 25 detenuti della colonia penale Fiorina \"Fury\" 161 nel film di fantascienza Alien\u00b3.\nUn altro esempio di errore metodologico \u00e8 la tesi secondo la quale questi individui possono avere tendenze bisessuali: occorre infatti differenziare tra suggestibilit\u00e0 e significativit\u00e0."}
{"id": "1137387", "revid": "33689", "url": "https://it.wikipedia.org/wiki?curid=1137387", "title": "Clair Patterson", "text": " Nel 1953 con uno spettrografo di massa determin\u00f2 con esattezza l'et\u00e0 della Terra in 4,55 miliardi di anni.\nBiografia.\nPatterson svilupp\u00f2 un metodo di datazione basato sulla quantit\u00e0 di isotopo di piombo ed uranio presenti nei meteoriti, considerati materiali di scarto formatisi durante la nascita del sistema solare, e quindi aventi la stessa et\u00e0 dei pianeti. Tuttavia, al momento della misurazione spettrografica, not\u00f2 che tutti i campioni di materiali risultavano contaminati da una forte quantit\u00e0 di piombo.\nPatterson accanton\u00f2 momentaneamente il problema della contaminazione. Nel 1953 progett\u00f2 la creazione di un laboratorio asettico, risolvendo cos\u00ec il problema ed ottenendo le misurazioni necessarie a determinare l'et\u00e0 della Terra. Successivamente si dedic\u00f2 a scoprire i motivi della misteriosa contaminazione, e si accorse quasi subito che era causato dalla presenza nell'atmosfera di piombo proveniente dal piombo tetraetile che era aggiunto nelle benzine come additivo antidetonante. Per dimostrare che il piombo immesso nell'atmosfera proveniva soprattutto dai gas di scarico delle automobili, Patterson misur\u00f2 il contenuto del metallo negli strati di ghiaccio della Groenlandia che si erano depositati nel tempo. Questo metodo di carotaggio dei ghiacciai \u00e8 oggi impiegato negli studi del clima e dell'ambiente di epoche passate. Scopr\u00ec che l'atmosfera iniziava ad arricchirsi costantemente di piombo a partire dal 1923, anno dell'immissione sul mercato del piombo tetraetile. A causa della nocivit\u00e0 del piombo e dei suoi composti, in particolare di quelli organici come il piombotetraetile, lo scienziato si adoper\u00f2 affinch\u00e9 il piombo tetraetile fosse eliminato dalle benzine. Nel fare ci\u00f2 incontr\u00f2 una fortissima resistenza subendo anche il boicottaggio del suo lavoro di scienziato. Ad esempio, l'American Petroleum Institute e l'US Public Health Service, un ente governativo che avrebbe dovuto essere indipendente, gli tagliarono i fondi per la ricerca, che, da allora, pot\u00e9 procurarsi solo con grande difficolt\u00e0.\nIn questa sua battaglia, Patterson, ebbe comunque successo tanto che, nel 1970, il Congresso degli Stati Uniti vot\u00f2 il \"Clean Air Act\", che limitava fortemente l'utilizzo dei composti del piombo con il risultato che, nel 1986, tutti i carburanti additivati con piombo tetraetile furono posti fuori commercio negli Stati Uniti."}
{"id": "1137388", "revid": "1086846", "url": "https://it.wikipedia.org/wiki?curid=1137388", "title": "Football Club Internazionale 1954-1955", "text": "Questa voce raccoglie le informazioni riguardanti il Football Club Internazionale nelle competizioni ufficiali della stagione 1954-1955.\nStagione.\nNel 1954 il presidente e patron Carlo Masseroni, ormai appagato dalle vittorie in campionato, inizi\u00f2 una lunga trattativa con il petroliere Angelo Moratti per la cessione della societ\u00e0. Senza nuovi arrivi stranieri poich\u00e9 il Ministro dell'Interno Andreotti aveva chiuso le frontiere dopo la figuraccia a Svizzera '54, il vuoto lasciato da Giovannini si cerc\u00f2 di colmarlo con l'ingaggio di Giorgio Bernardin, che per\u00f2 non convinse in linea con le prestazioni generali della squadra: alla fine del 1954-55 l'Inter arriv\u00f2 solo ottava.\nOrganigramma societario.\nArea direttiva\nArea tecnica\nArea sanitaria\nStatistiche.\n\"Statistiche aggiornate al 19 giugno 1955\".\nCollegamenti esterni.\nhttp://www.calcio.com/tutte_le_partite/ita-serie-a-1954-1955/"}
{"id": "1137399", "revid": "33689", "url": "https://it.wikipedia.org/wiki?curid=1137399", "title": "Mordheim", "text": "Mordheim \u00e8 un wargame tridimensionale fantasy, prodotto da Games Workshop, ambientato nel mondo di \"Warhammer Fantasy\". Mordheim fa parte dei cosiddetti giochi \"Specialist\", quei giochi cio\u00e8 destinati principalmente ai veterani di questo hobby, e che quindi ricevono pochi aggiornamenti sia per quanto riguarda le miniature, sia per quanto riguarda le regole.\nNel 2017 il Museo Finlandese dei Giochi (\"Suomen pelimuseo\") lo annover\u00f2 tra i suoi primi 100 classici giochi finlandesi.\nAmbientazione del gioco.\nMordheim segue l'ambientazione della quinta edizione di \"Warhammer Fantasy Battle\", questo perch\u00e9 entrando nella serie di giochi Specialist non riceve pi\u00f9 materiale aggiuntivo.\nIl gioco si svolge nella citt\u00e0 dell'Impero chiamata Mordheim o anche \"Citt\u00e0 dei Dannati\". Nell'anno imperiale 1999, una grande cometa dalla doppia coda (simbolo del dio Sigmar Heldenhammer) cadde sulla citt\u00e0 di Mordheim sul convento delle Sorelle di Sigmar: si ritenne che quello fosse il ritorno di Sigmar, venuto per iniziare la nuova et\u00e0 dell'oro dell'Impero, ma non fu cos\u00ec. La cometa distrusse gran parte della citt\u00e0, con eccezione del Castello delle Sorelle Sigmarite, e la citt\u00e0 cadde nell'anarchia pi\u00f9 totale. Viaggiatori da tutto il Vecchio Mondo giunsero a Mordheim, fino a riempire la citt\u00e0 oltre le sue capacit\u00e0. La citt\u00e0 fu infestata dalle forze maligne del Caos, con i demoni che camminano per le strade della citt\u00e0 e ora la consideravano la propria citt\u00e0.\nPoco dopo, si sparse la voce che una strana pietra giaceva tra le rovine della citt\u00e0 e nei luoghi circostanti ad essa, chiamata inizialmente Bonapietra. In breve si scopr\u00ec per\u00f2 che questa pietra aveva strani e ignoti poteri che provocavano follia e, in molti casi, mutazioni; il nome fu cos\u00ec cambiato in Malapietra, e divenne presto la pi\u00f9 preziosa merce di scambio di tutto l'Impero e anche oltre: girava voce, infatti, che potesse trasformare qualunque metallo in oro e chiunque era pronto a pagare qualunque cifra per possederne qualche frammento. Moltissime bande iniziarono a viaggiare nella Citt\u00e0 dei Dannati, per cercare frammenti di Malapietra e fare la propria fortuna.\nDopo la Grande Guerra contro il Caos, Magnus il Pio distrusse le restanti rovine della citt\u00e0 e cancell\u00f2 il nome di Mordheim da tutti gli annali dell'Impero.\nMeccanica di gioco.\n\"Mordheim\" \u00e8 un gioco basato su scontri fatti da piccole bande di guerrieri che svolgono nella citt\u00e0 di Mordheim. Le battaglie quindi sono pi\u00f9 che altro delle piccole schermaglie, giocate su un tavolo di 1\u00a0m\u00b2 che deve rappresentare una citt\u00e0 in rovina. L'obiettivo principale di ogni banda \u00e8 cercare la Malapietra, sia per i suoi enormi poteri magici, sia perch\u00e9 considerata la merce pi\u00f9 preziosa di tutto l'Impero, l'obiettivo secondario \u00e8 ovviamente cercare tesori e monete d'oro e in qualche modo riuscire a uscire sani e salvi dai vicoli della citt\u00e0.\nPresenta delle regole specifiche fatte in modo da poter muovere ogni singolo modello, in totale autonomia rispetto al resto della banda. Le regole sono molto simili a quelle di \"Warhammer\", cos\u00ec come anche lo svolgimento del turno, che si divide in quattro fasi:\nOgni modello pu\u00f2 essere equipaggiato in moltissimi modi: si hanno a disposizione una gran numero di armi, armature, oggetti magici e talismani, oltre ad altri oggetti consumabili come veleni, droghe, particolari indumenti, animali e tanti altri. Tutto questo equipaggiamento pu\u00f2 essere trovato all'interno delle rovine o acquistato presso i mercanti e gli ambulanti che si trovano nei villaggi e negli insediamenti circostanti Mordheim. \nLe bande possono anche trovare tesori e corone d'oro che \u00e8 la valuta dell'Impero, con cui vengono pagati gli oggetti che si desidera comprare, ma non prima di aver dato il giusto stipendio ad ogni membro della banda!\nLe bande.\nIl gioco essendo quindi svolto in un unico luogo rispetto al vasto universo di Warhammer Fantasy, non permette di utilizzare tutti gli eserciti di Warhammer, le bande disponibili nelle regole base sono:\nUlteriori bande sono state pubblicate nell'espansione \"Impero in Fiamme\" o descritte in \"Town Crier\":"}
{"id": "1137402", "revid": "110157", "url": "https://it.wikipedia.org/wiki?curid=1137402", "title": "Achterwehr", "text": "Achterwehr \u00e8 un comune tedesco del circondario di Rendsburg-Eckernf\u00f6rde, nella regione dello Schleswig-Holstein. Ha circa 900 abitanti."}
{"id": "1137405", "revid": "112920044", "url": "https://it.wikipedia.org/wiki?curid=1137405", "title": "Le mie favole", "text": "Le mie favole \u00e8 un album del 2002 della cantante Syria.\nAnticipato dal singolo \"Se tu non sei con me\", brano scritto dal collega e amico Jovanotti, l'album contiene diverse tracce scritte dalla stessa Syria.\nNel 2003, grazie alla partecipazione della cantante al Festival di Sanremo 2003 con il brano \"L'amore \u00e8\" (scritto dall'ormai fedele Jovanotti) il disco \u00e8 stato ristampato con l'aggiunta di due canzoni: il pezzo sanremese (di cui, visto il successo, \u00e8 stata fatta anche una versione remix) e \"Aria\"."}
{"id": "1137407", "revid": "339392", "url": "https://it.wikipedia.org/wiki?curid=1137407", "title": "Gmat", "text": ""}
{"id": "1137415", "revid": "738999", "url": "https://it.wikipedia.org/wiki?curid=1137415", "title": "Vitozza (Sorano)", "text": "Vitozza \u00e8 un importante insediamento rupestre situato nel comune di Sorano. La sua ubicazione \u00e8 nella parte sud-orientale del territorio comunale, un paio di chilometri a nord-ovest rispetto alla frazione di San Quirico.\nStoria.\nL'antica citt\u00e0 di Vitozza sorse in epoca medievale, quasi sicuramente alla fine dell'XI secolo, attorno al castello edificato dalla famiglia Aldobrandeschi. La struttura castellana venne costruita nel cuore di un insediamento rupestre che risultava abitato, molto probabilmente, gi\u00e0 in epoca etrusco-romana.\nNella prima met\u00e0 del Duecento il centro pass\u00f2 temporaneamente prima sotto il controllo di Orvieto e poi della famiglia Baschi, che nella parte orientale della provincia di Grosseto possedeva numerosi beni, prima di essere ripreso nuovamente dagli Aldobrandeschi ed inserito nel territorio della Contea di Sovana nel 1274, anno della spartizione dei beni della famiglia.\nTra la fine del Duecento e gli inizi del Trecento, il luogo venne conquistato dai Senesi che lo inglobarono nella Repubblica di Siena e lo controllarono, nonostante le numerose contese, fino alla met\u00e0 del Quattrocento. Successivamente, Vitozza entr\u00f2 a far parte della Contea degli Orsini, all'interno della quale rivestiva fondamentale importanza; tuttavia, in seguito si verific\u00f2 un progressivo abbandono del nucleo castellano e delle sue strutture difensive per cause ancora ignote, che in seguito caus\u00f2 un lunghissimo ed inesorabile declino.\nCi\u00f2 nonostante, l'insediamento rupestre di Vitozza, pur vedendo migrare gradualmente la popolazione verso il vicino centro di San Quirico di origini cinquecentesche, fu abitato fino a quasi tutto il Settecento. Nel 1783 i Lorena ne censirono la popolazione residente; all'entrata di alcune grotte \u00e8 presente un pannello descrittivo che indica anche i nomi delle persone o delle famiglie che vi abitavano all'epoca del suddetto censimento.\nIl definitivo abbandono delle grotte avvenne appunto alla fine del Settecento.\nArea archeologica.\nVitozza in epoca medievale presentava un castello notevolmente fortificato, almeno due rocche ed edifici di culto tra i quali vanno ricordati una pieve e due chiese che sono decaduti assieme al resto dell'abitato, oltre al caratteristico insediamento rupestre.\nInsediamento rupestre di Vitozza.\nL'insediamento rupestre di Vitozza \u00e8 sicuramente il pi\u00f9 vasto e pi\u00f9 importante dell'Italia centrale. Comprende oltre duecento grotte, che erano adibite ad abitazioni fin dall'epoca medievale, alcune delle quali erano ancora popolate nel Settecento quando i Lorena effettuarono il censimento degli abitanti della zona.\nLe grotte adibite ad usi abitativi si estendono lungo i sentieri che attraversano il bosco che domina l'alta valle del fiume Lente, risalendola fino alla sua sorgente; alcune risultano piuttosto ravvicinate tra loro, mentre altre tendono ad essere pi\u00f9 isolate.\nIn base alla loro tipologia, le grotte possono essere infatti classificate in quattro diverse tipologie di riferimento. Giungendo da San Quirico, si incontrano per un lungo tratto del sentiero tre varianti diverse di grotte.\nUn primo gruppo \u00e8 caratterizzato da grotte con aperture rettangolari che spesso sono disposte su pi\u00f9 livelli collegati tra loro da scalette e passaggi, con le abitazioni collocate ai livelli superiori e i ricoveri degli animali a quelli inferiori.\nUn secondo gruppo di grotte presenta piante rettangolari con strutture destinate ad ospitare gli animali.\nUna terza tipologia di grotte era adibita ad usi misti: esse si caratterizzano per un'apertura ad arco, una pianta culminante con un settore a forma circolare e maggiori rifiniture. La parte a forma circolare, ad uso animale, era munita di mangiatoia; gli altri ambienti erano probabilmente adibiti ad abitazione.\nNella parte nord-occidentale di Vitozza, si trova invece un raggruppamento di alcune decine di grotte, denominate \"colombari\", in base all'uso a cui erano destinate. Queste furono realizzate quasi certamente in epoca romana e rimasero attive anche durante tutto il Medioevo, con lo scopo di essere sfruttate per l'allevamento dei piccioni, pratica molto diffusa nel territorio di Sorano.\nRocche di Vitozza.\nIl primo castello \u00e8 una fortificazione che si presenta sotto forma di ruderi, situata lungo il sentiero che attraversa l'intero insediamento rupestre. Vi si giunge dopo aver superato una decina di grotte che, fino alla fine del Settecento, erano adibite ad uso abitativo. La fortificazione \u00e8 la prima delle due rocche che caratterizzano i resti del castello medievale di Vitozza. La struttura si presenta con spesse pareti in conci di tufo, che inglobavano una porta che si apriva lungo la via di accesso. I resti della rocca sono visibili da entrambi i lati del sentiero che si biforca poco prima. Sul lato settentrionale la struttura era delimitata da un fossato, reso oramai invisibile dalla vegetazione, che proteggeva ulteriormente la struttura difensiva garantendone maggiore sicurezza.\nIl secondo castello \u00e8 una struttura fortificata situata lungo il sentiero che conduce verso i \"colombari\" (grotte adibite all'allevamento di volatili) e la sorgente del fiume Lente; la fortificazione \u00e8, di fatto, la seconda rocca di Vitozza. La struttura \u00e8 situata su un poggio che si eleva sulla destra del sentiero e si raggiunge dopo aver superato un'altra serie di grotte ad uso abitativo. Le pareti si articolano su due cortine murarie che nel complesso si sviluppano ad L, presentandosi rivestite in conci di tufo, poggianti su un basamento roccioso dello stesso materiale che ne costituisce il naturale basamento a scarpa. Rispetto alla prima rocca vi si conservano pi\u00f9 resti.\nLa Chiesaccia.\nI ruderi di un edificio religioso di epoca medievale, denominato \"La Chiesaccia\", sono raggiungibili deviando a destra dal sentiero proveniente da San Quirico, in prossimit\u00e0 della prima rocca.\nPresso la chiesa, sono visibili sul lato settentrionale del pianoro i ruderi di un altro edificio fortificato che svolgeva funzioni difensive, oltre ai resti di una porta che controllava l'accesso attraverso la strada parallela al costone.\nL'edificio religioso doveva presentarsi a pianta rettangolare e ad aula unica con abside semicircolare."}
{"id": "1137416", "revid": "15756", "url": "https://it.wikipedia.org/wiki?curid=1137416", "title": "Sociologia della globalizzazione", "text": "La sociologia della globalizzazione \u00e8 quella branca della sociologia che studia gli effetti e le problematiche sociali e culturali dei processi di globalizzazione, con particolare riferimento alle mutazioni delle forme di comunicazione interpersonale e sociale, dello sviluppo economico e delle politiche sociali ad esso correlate. Essa permette di analizzare i processi e le formazioni, localizzati in ambiti nazionali e sub-nazionali, caratteristici del rapporto di interazione stabilitosi con le dinamiche locali. Ne consegue l'individuazione delle reti transazionali e dei mezzi di collegamento, che sostengono l'articolato sistema di relazioni multidimensionali, venutosi a creare nei rapporti che riguardano differenti paesi e localit\u00e0. Tale disciplina, quindi, indaga sulla costante interazione sussistente tra quanto avviene nei grandi apparati e fenomeni internazionali e quanto si verifica a livello delle unit\u00e0 di vita locali, dei sistemi di auto-organizzazione delle microcomunit\u00e0, siano essi locali, nazionali o mondiali.\nLo sviluppo storico della disciplina.\nBench\u00e9 molti studiosi inizino a parlare di globalizzazione solamente a partire dalla fine della Prima Guerra Mondiale, c'\u00e8 da sottolineare che tuttavia il concetto nasce, con caratteristiche e particolarit\u00e0 diverse, molto tempo prima, all'epoca degli Imperi Coloniali, anche se in riferimento a quel periodo risulta forse pi\u00f9 corretto parlare di internazionalizzazione che di globalizzazione.\nL'interesse delle scienze sociali per quanto riguarda la globalizzazione, inizia a nascere nel corso del XX secolo quando i processi transnazionali, quali l'economia, la politica e la cultura, iniziano ad intensificarsi e i processi globali iniziano ad avere un effetto destabilizzante sulla gerarchia di scala che ruota attorno allo stato nazionale, lanciando cos\u00ec una serie di nuove sfide teoriche e metodologiche sulla globalizzazione.\nA partire dagli ultimi decenni del secolo scorso infatti, molti sociologi si sono interessati a cercare di creare nuovi paradigmi sociologici, che interessino tutte le tematiche della vita quotidiana della globalizzazione.\nTemi di principale interesse per questa disciplina sono, ad esempio, la crescente interdipendenza della vita economica, sociale e culturale a livello mondiale e le conseguenze che questo comporta. Alcuni indicatori utili per analizzare questi temi sono il commercio internazionale, gli investimenti diretti esteri, l'andamento dei mercati finanziari, i flussi migratori e la continua denazionalizazione. Su questo tema Giaccardi e Magatti introducono il concetto di doppia sconnessione (rispetto al passato e al futuro): rispetto al passato si ha infatti una rottura e un distacco dalla societ\u00e0 del XX secolo, mentre guardando al futuro si denota un'apertura verso degli scenari ancora non chiari e che si tentano di prevedere.\nAltri studiosi invece non si sono solamente soffermati all'aspetto socio-economico della globalizzazione, ma ad esempio, come il sociologo tedesco Ulrich Beck, si sono occupati con particolare attenzione delle conseguenze della globalizzazione in termini di disuguaglianze sociali e sostenibilit\u00e0 ambientale.\nIndubbiamente il dibattito su questi temi rimane ancora ampiamente aperto e molti aspetti risultano ancora inesplorati, tuttavia le scienze sociali in questo campo stanno cercando di dare il loro massimo contributo, continuando a riflettere e a considerare nuovi possibili indicatori e temi da tenere in considerazione.\nAmbiti d'interesse.\nLe societ\u00e0 sono inserite all'interno dello Stato, come identit\u00e0 collettive e assetti sociali, ma l'avvento della globalizzazione all'interno della societ\u00e0 giunge a metter in crisi la connessione tra la sociologia e l'idea di stato-nazione. Per rendere pi\u00f9 chiaro questo processo, si pu\u00f2 immaginare di rappresentare la sociologia della globalizzazione come un insieme indistinto di diversi fattori che influenzano le \"societ\u00e0-stato\" rendendo fragili e indistinti i loro confini: tentare di definire con accuratezza questo fenomeno \u00e8 il compito della sociologia della globalizzazione.\nCome disciplina pone l'attenzione sull'analizzare gli effetti della globalizzazione sulla societ\u00e0, tentando di collocare il processo storico e socio-culturale della \u201cglobalizzazione\u201d nella sua dimensione complessa di fenomeno che risulta un processo storico, ma al tempo stesso culturale, economico e politico.\nLa sociologia della globalizzazione \u00e8 dunque:\n\u201c\u2026un processo comprendente stati, organizzazioni internazionali, gruppi economici multinazionali, associazioni e gruppi di pressione, che agiscono in modo sistematico allo scopo di espandere alla totalit\u00e0 del globo l'economia di mercato e i suoi modelli di organizzazione internazionale della produzione, di governo delle imprese, di tecnologia, di scambi commerciali e mercato del lavoro; e sistemi politici, tratti culturali e mezzi di comunicazione che siano con quello coerenti..\u201d.\nDalla definizione di Gallino emerge dunque che i principali argomenti d'interesse della disciplina sono le organizzazioni internazionali e i gruppi economici multinazionali, tenendo in considerazione al contempo anche l'economia di mercato e i suoi modelli. Alla luce di quanto espresso, risulta dunque di fondamentale importanza anche la comprensione delle tecnologie e dei mezzi di comunicazione che rendono possibili sia gli scambi commerciali sia la circolazione di caratteristiche culturali locali, che possono rapidamente diffondersi nel mondo.\nTeorie e autori principali.\nImmanuel Wallerstein.\nImmanuel Wallerstein (New York, 28 settembre 1930) con i suoi studi e le sue ricerche, ha contribuito alla nascita della sociologia della globalizzazione. Nella sua analisi sociologica della societ\u00e0, preferisce utilizzare il termine \u201csistema-mondo\u201d, rispetto al termine globalizzazione ritenuto deviante; ci\u00f2 che viene comunemente definito globalizzazione, dal suo punto di vista, non \u00e8 che \u201cun aspetto dell'economia mondo-capitalista\u201d. Il mondo \u00e8 dunque un unico sistema, che si impone mediante l'affermazione a livello globale del capitalismo. Nello specifico la teoria del sistema-mondo emerge dall'insoddisfazione per la pi\u00f9 ristretta teoria della modernizzazione, che analizzava le societ\u00e0 solo in modo comparativo (con l'Occidente come punto di riferimento). Con il passare del tempo si notano dei cambiamenti rilevanti anche per quanto riguarda la velocit\u00e0 con cui vengono prese le decisioni e rispetto alla loro trasmissione e diffusione, con reazioni nuove rispetto alla globalizzazione: infatti all'interno delle democrazie contemporanee, i lavoratori richiedono sempre pi\u00f9 di frequente protezione agli Stati, proprio alla luce di questa nuova condizione di \u201cflessibilit\u00e0\u201d e cambiamento.\nRoland Robertson.\nRoland Robertson (1938) inizia ad affrontare il tema della globalizzazione dalla met\u00e0 degli anni '60 proponendo un approccio culturale alla teoria della globalizzazione. Per interpretarla appieno, ritiene necessario analizzare temi quali la differenza culturale, il nazionalismo, i nuovi comunitarismi e i fondamentalismi; in questo modo risulta possibile comprendere come sia gli individui che la societ\u00e0 in generale siano alla ricerca di simboli rilevanti per comprendere la propria identit\u00e0. Nella sua ricerca, considera rilevante indagare anche tutti gli aspetti culturali, soggettivi e interpretativi, che in precedenza non venivano considerati di pertinenza della sociologia della globalizzazione, notando come proprio la dimensione culturale risulti essere il punto di riferimento per plasmare relazioni, di tipo ostile o amichevole, fra le differenti societ\u00e0 organizzate su base nazionale. Spesso per\u00f2 la separazione fra relazioni internazionali e sociologia ha portato ad avere scarsa attenzione sulle culture, le tradizioni e le identit\u00e0 locali, privilegiando piuttosto una visione del mondo basata sui rapporti fra Stati sovrani. Per questo motivo risulta importante considerare qualsiasi prospettiva che presenti come centrale l'interesse per il mondo intero (nella sua complessit\u00e0 anche locale e specifica e non solo nelle relazioni fra Stati), anche se di tipo antiglobalista (come i vari fenomeni \u201cno global\u201d), poich\u00e9 rappresentano anch'essi uno sviluppo della coscienza della globalit\u00e0.\nRisulta inoltre di rilevante importanza la comprensione di come universale e particolare siano intrecciati in un nesso globale, dato che la globalizzazione favorisce lo sviluppo di individui e di movimenti interessati al significato del mondo nel suo insieme, oltre a generare la ricerca di identit\u00e0 specifiche, giungendo a volte alla generazione di tradizioni \u201cinventate\u201d\nArjun Appadurai.\nArjun Appadurai (Bombay, 1949) riflette sulla globalizzazione, notando come spesso risulti un'omogeneizzazione che segue il modello americano e che ad esso si adegua. Sottolinea come caratteristica centrale della cultura globale odierna la politica dello sforzo reciproco che tenta di bilanciare uguaglianze e differenze fra realt\u00e0 pi\u00f9 o meno vicine, che cercano di condividere idee, culture e tradizioni sostenendo che\n\u201cLa nuova economia culturale globale deve essere compresa come un ordine complesso, sovrastante, disgiuntivo, che non pu\u00f2 pi\u00f9 essere considerato nei termini dei modelli esistenti di centro-periferia\u201d\nPer comprendere meglio queste disgiunzioni, risulta necessario analizzare le relazioni fra diverse dimensioni:\nLa relazione globale tra queste dimensioni risulta essere disgiuntiva e imprevedibile, dal momento che ciascuno di questi panorami \u00e8 soggetto a restrizioni e a stimoli intrinseci; inoltre, allo stesso tempo ognuno di essi agisce come restrizione e parametro per il movimento degli altri.\nAltre due dimensioni completano l'analisi delle disgiunzioni:\nAnthony Giddens.\nAnthony Giddens (Londra, 18 gennaio 1938) propone una riflessione sulla globalizzazione strettamente legata al concetto di modernit\u00e0: la globalizzazione rappresenta una delle conseguenze fondamentali della modernit\u00e0, che \u00e8 intrinsecamente globalizzante. Essa infatti impone di adattare i paradigmi di razionalit\u00e0 in direzione di una maggior riflessivit\u00e0 e consapevolezza dei rischi e della sostenibilit\u00e0 sociale ed ambientale in tutte le decisioni politiche che riguardano le relazioni fra Stati diversi. In particolare propone un'analisi istituzionale della modernit\u00e0, sottolineando l'importanza di porre l'accento anche sugli aspetti culturali ed epistemologici. Le conseguenze della modernit\u00e0 cos\u00ec intesa, divengono dunque sempre pi\u00f9 radicali e universali e consistono in un allontanamento dai tradizionali tipi di ordinamento sociale, con trasformazioni molto maggiori rispetto al passato.\nIn particolare si considera inoltre quanto vi sia una rapidit\u00e0 estrema nel cambiamento, non solo in ambio tecnologico, che coinvolge l'intera superficie terrestre, che porta anche alla nascita di alcune nuove forme sociali, che non esistevano nelle precedenti epoche storiche, quali ad esempio lo stato-nazione.\nZygmunt Bauman.\nZygmunt Bauman (Pozna\u0144, 19 novembre 1925 - Leeds, 9 gennaio 2017) Analizza come nella globalizzazione si possa notare l'emergere di sentimenti di insicurezza che generano una domanda crescente di protezione su tre differenti livelli di sicurezza:\nUlrich Beck.\nUlrich Beck (Stolp, 15 maggio 1944 \u2013 1\u00ba gennaio 2015) elabora il concetto di \u201crisiko-Gesellschaft\u201d, sostenendo come la societ\u00e0 contemporanea non disponga dei dispositivi necessari a fronteggiare i rischi (tecnologici, ecologici e di coesione) che essa stessa alimenta. In particolare, i nuovi rischi sociali corrispondono ad una vulnerabilit\u00e0 originata anche dai cambiamenti nella struttura delle famiglie e dal lavoro che risulta maggiormente destrutturato e con reddito sempre pi\u00f9 basso ed incerto, che spesso non riesce ad impedire la caduta in forme di povert\u00e0. Questa vulnerabilit\u00e0 senza tutele produce anche il mancato accesso a dispositivi di assistenza fondati su un conclamato stato di esclusione e di bisogno.\nSaskia Sassen.\nSaskia Sassen (L'Aia, 5 gennaio 1947) descrive il mondo globale in termini di reti e flussi di capitali e di informazioni, che coinvolgono attori economici, politici e professionali. Le dinamiche di questi flussi si sviluppano a pi\u00f9 livelli: globale, nazionale e locale, coinvolgendo vari attori che intervengono nei differenti livelli. Ne deriva dunque un gioco complesso e fluido di interrelazioni, dove lo stato nazionale permette la creazione delle dinamiche e degli attori, in diverse direzioni, sia verso l'alto, ovvero verso il mondo, verso una maggiora apertura, sia verso l'interno, ovvero verso le reti relazionali regionali e locali."}
{"id": "1137419", "revid": "1566286", "url": "https://it.wikipedia.org/wiki?curid=1137419", "title": "Muriel Baumeister", "text": "\u00c8 figlia dell'attore Edwin No\u00ebl (1944-2004) e sorella dell'attrice Peri Baumeister."}
{"id": "1137423", "revid": "169119", "url": "https://it.wikipedia.org/wiki?curid=1137423", "title": "Modulo del terreno", "text": ""}
{"id": "1137425", "revid": "88812", "url": "https://it.wikipedia.org/wiki?curid=1137425", "title": "Ous\u00eca", "text": ""}
{"id": "1137428", "revid": "599013", "url": "https://it.wikipedia.org/wiki?curid=1137428", "title": "TransNamib", "text": "La TransNamib \u00e8 attualmente la societ\u00e0 che gestisce le ferrovie nazionali della Namibia.\nStoria.\nLa prima ferrovia pubblica in Namibia fu costruita durante l'occupazione coloniale tedesca ed inaugurata il\n19 giugno 1902 con la linea Swakopmund-Windhoek di 383\u00a0km. Dopo la prima guerra mondiale la\ngestione pass\u00f2 alle Ferrovie del Sudafrica che la collegarono alla rete della suddetta nazione.\nL'ente dI gestione, la TransNamib, infine, \u00e8 stata costituita dopo l'indipendenza della Namibia, avvenuta nel 1990.\nEsercizio.\nNel 1995 la TransNamib controllava 2.382\u00a0km di linee ferroviarie, tutte con scartamento ridotto di 1067\u00a0mm. Maggior rilievo aveva in origine il trasporto merci, soprattutto minerali; negli ultimi anni sono state sviluppate nuove linee passeggeri, specialmente nella Namibia settentrionale.\nLa trazione \u00e8 con locomotive diesel.\nSede.\nLa sede legale si trova nella citt\u00e0 di Windhoek, dove \u00e8 stato allestito anche il museo ferroviario della TransNamib."}
{"id": "1137430", "revid": "729019", "url": "https://it.wikipedia.org/wiki?curid=1137430", "title": "Powerballin'", "text": "Powerballin' \u00e8 il secondo album in studio del rapper statunitense Chingy, pubblicato il 16 novembre 2004.\nDescrizione.\nHa debuttato alla decima posizione delle chart statunitensi, diventando disco di platino. Il fortunato singolo, uscito anche in Italia, \u00e8 \"\"Balla Baby\"; una sua remix, che vede la collaborazione del rapper di Houston Lil' Flip e di Boozie, \u00e8 stata poi rilanciata come secondo singolo.\nTra gli ospiti pi\u00f9 importanti hanno poi collaborato al disco R. Kelly nel pezzo \"Leave With Me\", Bun B in \"We Do\", David Banner e Nate Dogg in \"All The Way To St. Lou\", Lil Wayne in \"26's\" e Janet Jackson in \"Don't Worry\".\nIl cd ha tre bonus tracks: la remix di \"Balla Baby\", \"What Up Wit It\" e \"Don't Really Care\"\". Le tracce complessive sono diciannove."}
{"id": "1137431", "revid": "287204", "url": "https://it.wikipedia.org/wiki?curid=1137431", "title": "Cratere D'Arrest (Luna)", "text": "D'Arrest \u00e8 un cratere lunare di 29,67 km situato nella parte nord-orientale della faccia visibile della Luna, ad ovest del Mare Tranquillitatis, a sud-est del cratere Agrippa ed a nord-ovest del cratere Delambre.\nNelle vicinanze del bordo di nord-est si trovano i due crateri De Morgan, piccolo ed a forma di coppa, e Cayley.\nIl bordo di D'Arrest \u00e8 interrotto in diversi punti, con un accumulo di detriti a sud ed un ampio intervallo a nord-est, dove il margine \u00e8 ridotto a un basso terrapieno, mentre altrove \u00e8 basso e consumato. Il pianoro interno \u00e8 stato completamente ricoperto da una colata di lava e non presenta caratteristiche particolari.\nI crateri secondari \"D'Arrest A\" e \"D'Arrest M\" sono quasi concentrici.\nIl cratere \u00e8 dedicato all'astronomo tedesco Heinrich Louis d'Arrest.\nCrateri correlati.\nAlcuni crateri minori situati in prossimit\u00e0 di D'Arrest sono convenzionalmente identificati, sulle mappe lunari, attraverso una lettera associata al nome."}
{"id": "1137438", "revid": "1086846", "url": "https://it.wikipedia.org/wiki?curid=1137438", "title": "Football Club Internazionale 1953-1954", "text": "Questa voce raccoglie le informazioni riguardanti il Football Club Internazionale nelle competizioni ufficiali della stagione 1953-1954.\nStagione.\nIn risposta alle critiche di un gioco \"catenacciaro\" che avevano accompagnato la vittoria del torneo 1952-53, nella stagione seguente il tecnico Foni apport\u00f2 alcune innovazioni tra cui il dislocamento di Skoglund all'ala e il rilancio di Padulazzi in difesa nonch\u00e9 di Fattori e Buzzin a centrocampo: da segnalare inoltre l'acquisto del terzino Vincenzi e il contributo in avanti di Brighenti, prima alternativa ai titolari Lorenzi e Nyers. Con Armano risultato il miglior finalizzatore della squadra, il magiaro fu temporaneamente escluso dalla rosa stante un diverbio col presidente Masseroni circa il compenso economico: il reintegro avvenne alla vigilia del derby contro il Milan, deciso proprio da una tripletta dell'attaccante.\nA frapporsi tra i nerazzurri e il bis-scudetto furono Juventus e Fiorentina, coi nerazzurri a condividere il primato al giro di boa con gli stessi bianconeri e gigliati: dopo un breve tentativo di fuga dei toscani, in primavera il duello si circoscrisse a meneghini e torinesi. Nello scontro diretto del 4 aprile 1954 la \"Beneamata\" inflisse ai sabaudi un 6-0, risultato che costituisce la pi\u00f9 ampia affermazione nerazzurra nei confronti della rivale. Malgrado un effimero sorpasso in vetta operato dai piemontesi, la formazione lombarda riguadagn\u00f2 il comando assicurandosi un punto di margine sull'avversaria: difeso l'esiguo vantaggio, l'Inter si conferm\u00f2 sul trono nazionale all'ultima domenica.\nLa conquista del settimo Scudetto rese Foni il primo tecnico della storia interista a laurearsi campione d'Italia per due stagioni consecutive, traguardo successivamente raggiunto anche da Herrera nonch\u00e9 da Mancini e Mourinho.\nOrganigramma societario.\nArea direttiva\nArea tecnica\nArea sanitaria\nStatistiche.\n\"Statistiche aggiornate al 30 maggio 1954\".\nStatistiche dei giocatori.\nPresenze e reti riferite al campionato."}
{"id": "1137439", "revid": "217591", "url": "https://it.wikipedia.org/wiki?curid=1137439", "title": "Supplica alla Madonna di Pompei", "text": "La supplica alla Madonna di Pompei \u00e8 una pratica devozionale cattolica, che viene recitata l'8 maggio (giorno in cui ebbe inizio nel 1876 la costruzione della basilica) e la prima domenica di ottobre alle ore 12, davanti all'immagine della Madonna di Pompei.\nStoria.\nLa tela originale, attribuita alla scuola di Luca Giordano, \u00e8 un'opera del Seicento e la sua immagine, molto popolare nell'Italia meridionale e tra gli emigranti italiani, \u00e8 diffusa in tutto il mondo.\nIl quadro rappresenta la Madonna del Rosario che offre un rosario a santa Caterina da Siena, mentre Ges\u00f9 ne offre un altro a Domenico di Guzm\u00e1n, fondatore dell'ordine domenicano e particolarmente legato al culto del rosario.\nParrocchie e santuari dedicati alla Madonna di Pompei, e quindi luoghi dove \u00e8 comune la pratica della supplica, sono tra l'altro:\nIl culto fu introdotto da Bartolo Longo, acquistando in breve tempo fama internazionale per i prodigi attribuitigli. Dopo la sua morte si apr\u00ec la causa di beatificazione, culminata nel 1980 con la sua proclamazione a beato, mentre \u00e8 tuttora in corso la causa di canonizzazione.\nLa Basilica Pontificia, ricca di ex voto, \u00e8 una delle mete italiane pi\u00f9 frequentate dai fedeli in cerca di grazie.\nL'importanza della pratica devozionale ha indotto la Santa Sede a creare la Prelatura territoriale di Pompei, una delle sole due prelature esistenti in Italia (l'altra \u00e8 Loreto).\nIl testo della \"supplica\" ha subito diversi ritocchi negli anni seguenti il Concilio Vaticano II, durante i quali si \u00e8 rivisto il testo eliminandone gli accenti tipici della spiritualit\u00e0 del beato Bartolo Longo. \u00c8 tuttavia possibile trovarla stampata nell'edizione originale.\nLa \"supplica\" nei mezzi di comunicazione.\nLa supplica viene anche trasmessa dai mezzi radiotelevisivi.\nNegli anni '50 la Radio Vaticana, in collegamento con le radio nazionali di molti paesi (tra cui la RAI), mandava in onda il duplice appuntamento annuale.\nAttualmente, a riprendere l'avvenimento sono a livello nazionale TV2000, emittente satellitare della Conferenza Episcopale Italiana, e a livello locale l'emittente campana Canale 21."}
{"id": "1137445", "revid": "30641892", "url": "https://it.wikipedia.org/wiki?curid=1137445", "title": "Ritorno a Halloweentown", "text": ""}
{"id": "1137447", "revid": "1355461", "url": "https://it.wikipedia.org/wiki?curid=1137447", "title": "Scala ZZ", "text": "La scala ZZ nel modellismo ferroviario indica un rapporto di riduzione di 1:300 con scartamento da . Questo rapporto di riduzione \u00e8 stato adottato solo dal produttore giapponese Bandai; la scelta di materiale rotabile \u00e8 molto ridotta essendo stati messi in vendita solo alcuni treni Shinkansen e treni suburbani."}
{"id": "1137448", "revid": "287204", "url": "https://it.wikipedia.org/wiki?curid=1137448", "title": "Moretti di Ponzone", "text": "Moretti \u00e8 una frazione del comune di Ponzone, posizionata lungo la Strada Provinciale 210 Acqui - Palo, a 725 m s.l.m. \u00e8 l'ultima frazione del Comune di Ponzone prima di Bric Berton e del confine con la Liguria, dal quale dista circa 3\u00a0km, frequentata localit\u00e0 di villeggiatura estiva, rappresenta uno dei centri del ponzonese pi\u00f9 ricco d'infrastrutture ricettive ed alberghiere.\nIl territorio in cui \u00e8 collocata la localit\u00e0 di Moretti, come quello delle altre frazioni, \u00e8 di tipo collinare, caratterizzato dalla presenza di vasti boschi e prati; .\nParticolarmente attiva \u00e8 l'unione sportiva locale \"U.S. Moretti '70\", da anni impegnata nell'organizzazione, soprattutto nel periodo estivo, di manifestazioni a carattere gastronomico ma anche sportivo; di recente la sede della societ\u00e0 \u00e8 stata rinnovata con la costruzione di una nuova struttura dotata di un campo polivalente (calcetto e tennis) in erba sintetica .\nTra le manifestazioni organizzate la pi\u00f9 famosa \u00e8 la \"Festa della Birra\", giunta nel 2018 alla sua 26\u00aa edizione."}
{"id": "1137450", "revid": "2044019", "url": "https://it.wikipedia.org/wiki?curid=1137450", "title": "Halloweentown High - Libri e magia", "text": "Halloweentown High - Libri e magia (\"Halloweentown High\") \u00e8 un film per la televisione, terzo capitolo della serie di \"Halloweentown\".\nTrama.\nIl portale che unisce Halloweentown al mondo mortale \u00e8 aperto. A questo punto, Marnie, che ha mamma strega e pap\u00e0 mortale, organizza un programma di scambio: vuole portare un gruppo di studenti di Halloweentown nella sua scuola, frequentata solo da esseri umani. Marnie pensa bene di scommettere sulla magia della sua famiglia che non accadr\u00e0 nulla agli studenti, ma iniziano ad accadere strane cose: Marnie e la sua famiglia dovranno dunque proteggere i ragazzi dal leggendario Cavaliere dal pugnale di ferro, e, allo stesso tempo, salvare i loro poteri."}
{"id": "1137452", "revid": "287204", "url": "https://it.wikipedia.org/wiki?curid=1137452", "title": "Football Club Internazionale 1952-1953", "text": "Questa voce raccoglie le informazioni riguardanti il Football Club Internazionale nelle competizioni ufficiali della stagione 1952-1953.\nStagione.\nNell'estate 1952 il presidente Carlo Masseroni chiam\u00f2 in panchina Alfredo Foni, ex difensore campione del mondo con la maglia azzurra nel 1938. L'allenatore riusc\u00ec ad apportare equilibrio tattico ad una formazione che negli anni precedenti si era distinta perlopi\u00f9 per i guizzi dei singoli, fattore rivelatosi tuttavia un limite anzich\u00e9 una risorsa: la prima novit\u00e0 riguardo l'inserimento del mediano Nesti e dell'interno Mazza, quest'ultimo preferito all'estroso ma poco concreto Wilkes. \nTra i pali fu definitivamente lanciato Ghezzi, col terzino Blason adattato invece a battitore libero: il duttile Armano, talvolta impiegato da laterale difensivo, ricopr\u00ec lo spazio sulla fascia destra finendo per costituire il primo \u00abtornante\u00bb nella storia del calcio italiano. Con Giacomazzi a completare il pacchetto arretrato, in mediana agiva un terzetto composto da Neri e Nesti col capitano Giovannini a ricoprire il ruolo di centrosostegno; incursore offensivo divenne Mazza, con Skoglund a svariare sulla trequarti in appoggio ai terminali d'attacco Lorenzi e Nyers. Pur con uno schema tattico da molti assimilato al \"catenaccio\" \u2014 circostanza ritenuta un impoverimento sul piano dello spettacolo \u2014 l'Inter costru\u00ec le proprie fortune sulla solidit\u00e0 della retroguardia, perforata solamente in 24 occasioni nell'arco del torneo.\nMantenendo tra l'altro immacolato il proprio \"score\" per ben 19 domeniche consecutive, i nerazzurri si assicurarono il titolo invernale con 6 lunghezze di vantaggio sui concittadini. Conosciuto il primo stop stagionale per mano di un Torino cui era stato ceduto Wilkes, nella tornata conclusiva i meneghini registrarono un calo ascrivibile alla stanchezza fisica degli interpreti: una serie d'infortuni occorsi in casa juventina e il logoramento del trio svedese preclusero tuttavia alle rivali l'opportunit\u00e0 di recuperare terreno, complice anche il ritardo accumulato nella prima fase. La certezza matematica del tricolore soggiunse il 3 maggio 1953, dopo una vittoria contro il Palermo: nella circostanza Lorenzi sub\u00ec un grave infortunio al perone, rovinando addosso ai pali della porta in quanto sbilanciato durante la corsa dal contrasto di un avversario. \nA titolo ormai acquisito la formazione usc\u00ec sconfitta nelle successive gare, terminando dunque il campionato con una media inglese tra le pi\u00f9 basse della storia (\u22124): il trionfo, ottenuto con 2 punti di margine sui bianconeri e 4 sul Milan, rappresent\u00f2 il ritorno al successo nazionale dopo un digiuno di 13 anni.\nOrganigramma societario.\nArea direttiva\nArea tecnica\nArea sanitaria\nStatistiche.\n\"Statistiche aggiornate al 31 maggio 1953\".\nStatistiche dei giocatori.\n\"Presenze e reti in campionato\"."}
{"id": "1137453", "revid": "827882", "url": "https://it.wikipedia.org/wiki?curid=1137453", "title": "Back Down to One", "text": "Back Down to One \u00e8 un album da solista di Jani Lane, leader dei Warrant, pubblicato il 17 giugno 2003 per la Z Records in Europa e nel 2006 negli Stati Uniti per la Immortal/Sidewinder Records."}
{"id": "1137456", "revid": "767487", "url": "https://it.wikipedia.org/wiki?curid=1137456", "title": "Dogg's Hamlet, Cahoot's Macbeth", "text": "Dogg's Hamlet, Cahoot's Macbeth \u00e8 un film del 2005 diretto da Joey Zimmerman."}
{"id": "1137457", "revid": "110157", "url": "https://it.wikipedia.org/wiki?curid=1137457", "title": "Stati di immaginazione", "text": "Stati di immaginazione \u00e8 un album in studio del gruppo di rock progressivo italiano Premiata Forneria Marconi, pubblicato nel 2006. \u00c8 stato distribuito in una doppia edizione contenente un CD e un DVD; quest'ultimo contiene otto corti che, in concerto, vengono presentati al pubblico su grande schermo. Le immagini dei filmati e la musica dell'album sono state concepite come un'opera multimediale, sulla base di un progetto di Iaia De Capitani, manager del gruppo."}
{"id": "1137458", "revid": "1543377", "url": "https://it.wikipedia.org/wiki?curid=1137458", "title": "Peugeot Type 9, 10 e 12", "text": "Le Type 9, 10 e 12 erano tre autovetture prodotte tra il 1894 ed il 1897 dalla Peugeot.\nProfilo.\nErano queste tre vetture progettate pensando a garantire un'abitabilit\u00e0 migliore rispetto a quella offerta dalle Type 6, 7 ed 8 con le quali erano telaisticamente imparentate. In un certo senso si pu\u00f2 affermare che queste vetture siano le antesignane delle moderne station wagon, ma ancora non erano provviste di carrozzeria chiusa, bens\u00ec di una carrozzeria aperta e di un abitacolo spazioso.\nLa versione di base era la Type 9, dotata del corpo vettura dagli ingombri minori. Piccola vettura in configurazione vis-a-vis, la Type 9 era equipaggiata da un nuovo motore da 1645 cm\u00b3 in grado di erogare 3,75 CV. Garantiva una buona abitabilit\u00e0 per quattro persone come nel caso, per esempio, della Type 8. Rispetto a quest'ultima, per\u00f2, gli ingombri erano ridotti (20 cm in meno di lunghezza). Era in grado di raggiungere una velocit\u00e0 massima di 30\u00a0km/h e fu prodotta tra il 1894 ed il 1897 in 87 esemplari.\nLa Type 10, rispetto alla Type 9, era pi\u00f9 grande come ingombri. In particolare \u00e8 proprio questo modello a potersi fregiare a pieno titolo di vera antenata delle attuali station wagon. La parte posteriore era molto sviluppata e garantiva un'ottima abitabilit\u00e0 rispetto al resto della produzione automobilistica dell'epoca, e ci si poteva permettere anche un maggior carico di bagagli. Il motore era lo stesso della Type 9, e quindi anche le prestazioni. Fu prodotta tra il 1894 ed il 1896 in 90 esemplari.\nLo stesso motore era montato anche sulla Type 12, un'altra sorta di antica station wagon a 5 posti, prodotta nel solo anno 1895 in solo 2 esemplari. Era la prima Peugeot a carrozzeria chiusa, almeno per quanto riguarda gli occupanti posteriori. La fila anteriore di posti era invece ancora scoperta."}
{"id": "1137460", "revid": "793215", "url": "https://it.wikipedia.org/wiki?curid=1137460", "title": "Inquisitore generale", "text": "L'Inquisitore generale o Grande inquisitore (in latino: \"Inquisitor generalis\") \u00e8 il capo supremo di un'inquisizione. Il pi\u00f9 celebre inquisitore generale \u00e8 stato probabilmente il domenicano spagnolo Tom\u00e1s de Torquemada, che fu a capo dell'inquisizione spagnola dal 1483 al 1492.\nElenco degli inquisitori generali di Spagna.\nLe seguenti personalit\u00e0 assunsero l'incarico di inquisitori generali di Spagna tra il 1483 e il 1820:\nNella cultura di massa.\n\"Il grande inquisitore\" \u00e8 anche il titolo dato a un capitolo del romanzo \"I fratelli Karam\u00e0zov\", opera letteraria dello scrittore e filosofo russo F\u00ebdor Michajlovi\u010d Dostoevskij. Il personaggio centrale del capitolo \u00e8 un inquisitore generale che arresta Ges\u00f9."}
{"id": "1137463", "revid": "287204", "url": "https://it.wikipedia.org/wiki?curid=1137463", "title": "Palleggio", "text": "Il palleggio \u00e8 un fondamentale di alcuni sport, tra cui la pallavolo, la pallacanestro e il tennistavolo.\nPallavolo.\nNella pallavolo, il palleggio deve essere l'abilit\u00e0 migliore del palleggiatore, il giocatore che fa l'ultimo passaggio allo schiacciatore-laterale. Con il palleggio si gestiscono la maggior parte delle azioni in una partita di volley: ricezione, alzata e attacco. Solitamente, per palleggiare vanno utilizzate tutte le dita delle mani, con i gomiti vicino al corpo e non larghi, e le mani sotto la palla. Le braccia danno la spinta aiutando le dita e le gambe entrano in azione nel caso si debba fare un palleggio pi\u00f9 lungo.\nPallacanestro.\nNella pallacanestro, il giocatore che porta avanti la palla deve necessariamente palleggiare, sempre, a partire dal momento nel quale compie il primo passo. Il palleggio va fatto con una sola mano e si attua spingendo il pallone verso il parquet, dal quale rimbalza per tornare nella mano del giocatore; in continuit\u00e0 e senza interruzione. Se il giocatore ferma il palleggio, non pu\u00f2 muoversi se non con un piede solo, senza mai staccare l'altro (che viene detto \"piede perno\") da terra; una volta arrestato il palleggio il giocatore non pu\u00f2 riprendere a palleggiare (infrazione di doppio palleggio) ed, in pratica, ha solo due possibilit\u00e0: passare la palla ad un compagno o tirare a canestro. Il palleggio deve essere forte e basso, in modo che la palla torni subito nella mano del giocatore e sia pi\u00f9 difficile per un avversario cercare di rubare la palla, e questo in particolar modo quando si cambia direzione per cercare di superare l'avversario.\nParticolare tipo di palleggio \u00e8 il crossover che consiste nel cambio di mano incrociato davanti o sotto le gambe.\nTennistavolo.\nNel tennistavolo il palleggio \u00e8 un colpo effettuato sul tavolo che imprime un moderato giro. Con questo termine si pu\u00f2 intendere anche la sequenza di colpi che i due (o quattro) giocatori scambiano per riscaldamento del gesto atletico prima di iniziare un incontro, o anche la sequenza di schemi che i giocatori eseguono in allenamento per affinare i movimenti tecnici.\nCalcio.\nNel calcio il palleggio consiste nell'impedire al pallone di toccare terra, tenendolo sospeso con il tocco della testa, dei piedi e del petto: l'esercizio nel palleggio serve a migliorare il controllo della sfera.\nCon l'affermazione del calcio totale si \u00e8 sviluppata la capacit\u00e0 di passare la palla con velocit\u00e0 e precisione, solitamente di prima (ovvero senza effettuare stop): questa capacit\u00e0 \u00e8 chiamata \"facilit\u00e0 di palleggio\". Ha avuto una delle sue migliori espressioni nel tiki-taka, uno stile di gioco adottato dalle squadre spagnole negli anni 2000."}
{"id": "1137468", "revid": "767487", "url": "https://it.wikipedia.org/wiki?curid=1137468", "title": "Photos of Ghosts", "text": "Photos of Ghosts \u00e8 il terzo album in studio del gruppo musicale italiano Premiata Forneria Marconi, pubblicato nell'ottobre 1973 dalla Numero Uno.\nSi tratta del primo album di un gruppo italiano ad essere entrato nella classifica statunitense Billboard 200, posizionandosi alla numero 180 nel novembre dello stesso anno.\nDescrizione.\nSi tratta della prima pubblicazione in lingua inglese del gruppo e contiene nuove versioni di brani originariamente pubblicati negli album \"Storia di un minuto\" e \"Per un amico\", oltre all'inedito \"Old Rain\". Cinque dei sette brani possiedono nuovi testi scritti da Peter Sinfield, coproduttore dell'album, mentre \"Celebration\" \u00e8 in una versione differente rispetto all'originale, essendo stata reincisa.\nIl missaggio \u00e8 avvenuto presso gli Advision Studios di Londra."}
{"id": "1137469", "revid": "767487", "url": "https://it.wikipedia.org/wiki?curid=1137469", "title": "Jackpot (Chingy)", "text": "Jackpot \u00e8 il primo album, uscito nel 2003, del rapper Chingy.\nIl disco.\n\"Jackpot\" ha segnato il debutto del rapper su scala nazionale, divenendo poi triplo Disco di Platino.\nIl primo fortunatissimo singolo estratto \u00e8 stato \"\"Right Thurr\", che ha riscosso un vasto successo in USA portando Chingy al secondo posto nelle classifichei. Il secondo \u00e8 stato \"Holidae In\", al quale hanno collaborato Snoop Dogg e il master della Disturbing Tha Peace Ludacris; il terzo singolo \u00e8 stato \"One Call Away\", che ha visto invece la partecipazione del cantanteR&amp;B e attore J-Weav; una remix di \"Right Thurr\", realizzata assieme a Jermaine Dupri e la rapper della Slip-N-Slide Records Trina, \u00e8 stata ultimo lanciata come quarto singolo, non edito in Italia.\nAl disco hanno anche collaborato i due rapper Tity Boi e I-20 al pezzo \"Represent\", e il membro dei St. Lunatics Murphy Lee in \"Sample Dat Ass\"\"."}
{"id": "1137471", "revid": "767487", "url": "https://it.wikipedia.org/wiki?curid=1137471", "title": "New Shoes", "text": "New Shoes \u00e8 un singolo del cantautore britannico Paolo Nutini, pubblicato il 12 marzo 2007 come quarto estratto dal primo album in studio \"These Streets\".\nLa canzone \u00e8 stata scritta da Nutini, Jim Duguid e Matty Benbrook, e prodotta da questi ultimi due.\nNel 2007 il brano \u00e8 stato utilizzato per la campagna pubblicitaria internazionale della Puma."}
{"id": "1137473", "revid": "1086846", "url": "https://it.wikipedia.org/wiki?curid=1137473", "title": "Football Club Internazionale 1951-1952", "text": "Questa voce raccoglie le informazioni riguardanti il Football Club Internazionale nelle competizioni ufficiali della stagione 1951-1952.\nStagione.\nNell'estate che precedette il 1951-52 il presidente diede fiducia all'organico, rimpolpato solo dal portiere Giorgio Ghezzi, la squadra soffr\u00ec, per\u00f2, per la discontinuit\u00e0 di rendimento, particolarmente evidente per Skoglund e Wilkes, e arriv\u00f2 solo terza.\nOrganigramma societario.\nArea direttiva\nArea tecnica\nArea sanitaria"}
{"id": "1137475", "revid": "1850460", "url": "https://it.wikipedia.org/wiki?curid=1137475", "title": "Stereophonics", "text": "Gli Stereophonics sono un gruppo musicale rock britannico, costituitosi in Galles nel 1992, tra i massimi esponenti della seconda ondata del Britpop.\nAssociabile alla scena alternative rock, il gruppo \u00e8 formato da Kelly Jones, chitarra solista e voce, Richard Jones, basso e seconda voce, Adam Zindani, chitarra e seconda voce, e Jamie Morrison, batteria. Nei tour alla band si aggrega il tastierista Tony Kirkham.\nIl nucleo originario del gruppo comprendeva i due Jones, non uniti da legami di parentela, e Stuart Cable alla batteria. Nel 2003 Cable fu rimpiazzato da Javier Weyler, rimasto nella band sino al 2012.\nGli Stereophonics hanno pubblicato dieci album in studio e hanno piazzato cinque di questi consecutivamente al primo posto della classifica britannica degli album. Nel novembre 2008 hanno pubblicato la raccolta \"\", giunta alla posizione numero due nella classifica di vendita nel Regno Unito.\nDebuttarono nel 1997 con l'album \"Word Gets Around\", che conquist\u00f2 la sesta piazza nelle classifiche britanniche, trainata da singoli quali \"Local Boy in the Photograph\", \"More Life in a Tramps Vest\" e \"A Thousand Trees\". Il successo vero giunse nel 1999 con \"Performance and Cocktails\", da cui furono estratti come singoli \"The Bartender and the Thief\", \"Just Looking\" e \"Pick a Part That's New\". Vantano un totale di dieci singoli entrati nella top ten e un singolo giunto al primo posto della Official Singles Chart, \"Dakota\", uscito nel 2005. Con oltre 10 milioni di copie vendute sono una delle band gallesi di maggiore successo di tutti i tempi. Con \"Pull the Pin\" sono diventati l'ottavo gruppo capace di piazzare cinque album consecutivi in testa alla classifica di vendita nel Regno Unito, dopo Beatles, Led Zeppelin, ABBA, Genesis, Oasis, Blur e U2.\nLa band \u00e8 presenza fissa dei principali festival musicali che si tengono in Regno Unito e in Irlanda. Ha preso parte al Festival di Reading e Leeds nel 2000, al Festival di Glastonbury nel 2002, al V Festival nel 2002 e nel 2015, all'Isle of Wight Festival nel 2004 e nel 2009, all'Oxegen Festival nel 2010, al T in the Park nel 2015, al TRNSMT nel 2018.\nStoria.\nGli anni novanta.\nCresciuti insieme a Cwmaman, Cynon Valley, nel sud del Galles, cominciarono a scrivere testi e a suonare come cover band, conosciuta come Tragic Love Company (nome tratto dalle loro band preferite: Tragically Hip, Mother Love Bone, e Bad Company), nel 1992. In seguito il nome fu mutato in Stereophonics, preso dal marchio di un grammofono della nonna di Cable.\nCompiono il grande salto nel 1996, essendo la prima band a firmare un contratto esclusivo con la nuova etichetta di Richard Branson, V2, in seguito alla cessione, da parte di quest'ultimo, della Virgin Records alla EMI. Il loro sound, particolarmente originale, trae ispirazione da una commistione di britpop di marca Oasis, con il rock and roll classico degli anni settanta, e li ha condotti, con diverse hits, ai primi posti delle classifiche britanniche. Nel 1998, gli Stereophonics ricevettero il BRIT Award come miglior gruppo emergente. Nella stessa settimana, (ri) pubblicarono un lavoro precedente, il singolo \"Local Boy in the Photograph\", che guadagn\u00f2 la quattordicesima posizione nella classifica inglese. Inoltre, il primo album del gruppo, \"Word Gets Around\", divenne presto disco d'oro (sempre in Gran Bretagna, oltre 100.000 copie vendute).\nIl 1998 \u00e8 anche l'anno di \"The Bartender and the Thief\", primo singolo estratto dall'album \"Performance and Cocktails\". Il risultato, in termini di vendite ed ascolti, fu eccellente: terzo posto nella classifica inglese. Ma era solo l'inizio: il CD completo ebbe ancora miglior sorte, piazzandosi anche al primo posto e divenendo disco di platino in tre settimane (1999). Nello stesso periodo, il gruppo suon\u00f2 al Morfa Stadium di Swansea, davanti ad oltre 50.000 persone, per quello che venne considerato uno dei migliori \"live\" britannici dell'anno. Collaborarono inoltre con Tom Jones alla realizzazione di una reinterpretazione di Mama Told Me Not To Come, di Randy Newman, pubblicata nell'album \"Reload\". Durante il 1998 fecero invece un'importante tourn\u00e9e in Europa, Australia, Stati Uniti. Il \"Live at Cardiff Castle\" fu registrato e pubblicato in versione VHS e DVD.\nGli anni duemila.\nNel 2001 esce il terzo lavoro della band, \"Just Enough Education to Perform\". La controversa traccia \"Mr. Writer\", che tratta del disprezzo del cantante verso giornalisti e media in generale, e che gener\u00f2 forti critiche e cattiva pubblicit\u00e0 al gruppo, \u00e8 contenuta in quest'album. Per promuoverlo, gli Stereophonics organizzarono una due-giorni di concerto live a Donington Park e al Millennium Stadium di Cardiff, che chiamarono \"A Day at the Races\", a cui presero parte anche Ash, Black Crowes e Proud Mary. Matthew Bellamy dei Muse ebbe una disputa con Kelly Jones per il rifiuto di quest'ultimo di farlo esibire come supporto. Furono venduti oltre 200.000 biglietti, e la performance divenne presto un DVD (2002). Sempre nel 2001, esce il singolo Have a Nice Day.\nIl quarto album, \"You Gotta Go There to Come Back\", usc\u00ec nel 2003, anno che vide inoltre un cambiamento nel logo della band. Ci fu anche spazio per un tour in Gran Bretagna, che vide una foltissima partecipazione di pubblico, e che si concluse con un \"Christmas Show\" al Millennium Stadium di Cardiff. Dopo un ulteriore tour, mondiale, nel 2003-2004, il gruppo si prese una breve pausa. Sempre nel 2003, il batterista Stuart Cable fu licenziato dalla band, con una telefonata in cui Kelly ha addotto come motivazione la mancanza di impegno nella band da parte di Stuart. . A partire dal 2005, con la registrazione di Language. Sex. Violence. Other?, Javier Weyler ha preso il suo posto, , avendo inoltre gi\u00e0 suonato con loro durante le registrazioni di You Gotta Go There to Come Back.\nNel 2005 tornano con \"Language. Sex. Violence. Other?\". Si tratta del primo album con Javier Weyler alla batteria. \u00c8 inoltre un momento di innovazione stilistica: il singolo \"Dakota\" (prima posizione in classifica inglese), ha influenze punk ed una ritmica upbeat; \"Superman\", secondo singolo estratto dall'album, si ispira al sound dei Black Sabbath. Suonarono a Vancouver nel 2005 con i The Manvils come gruppo-spalla. Dopo il concerto, Kelly Jones invit\u00f2 Mark Parry, chitarrista dei Manvils, ad unirsi agli Stereophonics come secondo chitarrista nel loro \"World Tour\". Sempre nel 2005, presero parte al Live 8, ad Hyde Park, Londra.\nLa band fu scelta dagli Oasis per accompagnarli in una serie di concerti del loro tour europeo nel 2006, ma gli Stereophonics declinarono l'offerta per impegni familiari: Kelly Jones si apprestava a diventare padre.\nIl 15 ottobre 2007 esce il sesto album in studio della band, \"Pull the Pin\". Il 10 novembre 2008 la band pubblica \"\", una raccolta dei maggiori successi da \"Word Gets Around\" a \"Pull the Pin\" pi\u00f9 due inediti, \"My Own Worst Enemy\" e \"You're My Star\". Il 16 novembre 2009 esce l'album \"Keep Calm and Carry On\", contenente 12 tracce inedite.\nGli anni duemiladieci.\nIl 7 giugno 2010 l'ex batterista Stuart Cable viene trovato morto nella sua casa di Aberdare, in Galles.. Il 19 luglio 2012 il batterista Javier Weyler lascia la band per proseguire la propria carriera Durante il tour che segue \u00e8 temporaneamente sostituito da Sam, amico di Kelly Jones.\nIl 24 settembre 2012 la band annuncia tramite Twitter di aver ingaggiato il batterista Jamie Morrison, ex membro dei Noisettes.\nIl 4 marzo 2013 esce l'album \"Graffiti on the Train\", anticipato gi\u00e0 il 4 novembre 2012 dal singolo \"In a Moment\". Il terzo singolo \u00e8 \"Indian Summer\" ed esce a gennaio. A maggio esce come singolo \"Graffiti on the Train\", la title track.\nNel maggio 2015 la band lancia il singolo \"C'est la vie\" e nel luglio dello stesso anno il singolo \"I Wanna Get Lost with You\", entrambi estratti dal nono album in studio, \"Keep the Village Alive\", pubblicato l'11 settembre 2015. Il 27 novembre esce \"Song for the Summer\", il terzo singolo. L'8 aprile 2016 \u00e8 la volta del quarto singolo, \"White Lies\".\nNel 2017 il gruppo gallese firma con la compagnia distributiva Parlophone.\nIl 27 luglio 2017 il gruppo gallese annuncia il titolo del decimo album, \"Scream Above the Sounds\", e la data di pubblicazione del disco (3 novembre 2017), che \u00e8 reso disponibile in pre-ordine. Nello stesso giorno \u00e8 lanciato come singolo il brano \"All in One Night\", il cui video musicale viene diffuso su YouTube. Il secondo singolo, \"Caught by the Wind\", esce il 4 settembre seguente, mentre \"Before Anyone Knew Our Name\", terzo singolo, il 20 ottobre. Il 4 dicembre \u00e8 pubblicato il quarto singolo, \"What's All The Fuss About?\".\nDal 29 giugno al 9 luglio 2019 la band si ritrova alla Ramsbury Brewery &amp; Distillery di Marlborough, nel Wiltshire, per registrare l'undicesimo album, prodotto da Kelly Jones e George Drakoulias. Il 15 agosto il gruppo diffonde il singolo \"Fly Like an Eagle\", accompagnandolo con un video musicale. Il 18 settembre esce \"Bust This Town\", secondo singolo estratto dal disco, \"Kind\", che esce il 25 ottobre 2019.\nIl 25 ottobre 2019 gli Stereophonics pubblicano l'album \"Kind\". Dopo la pubblicazione del disco, Jones svela di aver pensato di lasciare la band per prendersi una pausa dal mondo della musica.\nGli anni duemilaventi.\nNel settembre 2021 la band diffonde la canzone \"Hanging On Your Hinges\", annunciandolo come primo singolo tratto dall'album l'album \"Oochya!\", in uscita il 4 marzo 2022, e contestualmente alcuni concerti per dicembre successivo e un tour estivo per il 2022. Il secondo singolo, \"Do Ya Feel My Love?\", esce il 10 novembre seguente, mentre il terzo singolo, \"Forever\", esce il 25 gennaio 2022.\nAltri progetti.\nIl 9 ottobre 2007 fu pubblicato negli Stati Uniti un DVD retrospettivo dal titolo \"Rewind: The First 10 Years\", contenente un doppio disco della durata totale di quasi quattro ore. Il materiale inciso sui dischi consiste di registrazioni effettuate in studio durante le sessioni dell'album \"You Gotta Go There to Come Back\".\nNel 2007 Jones pubblic\u00f2 un album da solista, intitolato \"Only the Names Have Been Changed\", mentre er in studio per registrare il sesto album degli Stereophonics, \"Pull the Pin\". L'album contiene dieci brani, tutti con nomi di donne e tutti incisi con strumentazione minima. La canzone \"Jayne\", contenuta in questo disco, \u00e8 un brano degli Stereophonics fino ad allora noto solo nella versione dal vivo, inserita nel disco dal vivo \"Live from Dakota\" e nel DVD \"Rewind\" summenzionato.\nStereophonics hanno inciso la sigla di apertura della serie TV \"Long Way Round\". Le parole del brano furono alterate leggermente per la sigla del sequel della serie, \"Long Way Down and Long Way Up\"."}
{"id": "1137476", "revid": "466539", "url": "https://it.wikipedia.org/wiki?curid=1137476", "title": "Wilmington (Delaware)", "text": "Wilmington \u00e8 una citt\u00e0 degli Stati Uniti d'America, la pi\u00f9 popolosa dello Stato del Delaware.\nGeografia fisica.\n\u00c8 situata alla confluenza del fiume Christina con il torrente Brandywine Creek poco prima che il Christina si unisca al fiume Delaware.\nStoria.\nWilmington \u00e8 il capoluogo della contea di New Castle e una delle pi\u00f9 grandi citt\u00e0 dell'area metropolitana della valle del fiume Delaware. Il nome le fu dato nel 1731 da Thomas Penn, primo governatore della Provincia di Pennsylvania (la colonia britannica che sarebbe successivamente divenuta lo Stato della Pennsylvania) in onore del suo amico Spencer Compton, conte di Wilmington, che era stato primo ministro di re Giorgio II del Regno Unito.\nWilmington ottenne lo status di borough nel 1739, ma l'area in cui sorgeva era stata colonizzata nel secolo precedente dagli svedesi che avevano fondato, nel 1638, la colonia di Nuova Svezia e in seguito era passata prima agli olandesi nel 1655 e successivamente agli inglesi nel 1664.\nNegli anni tra il 1980 e il 1986, attraverso una serie di normative atte a liberalizzare il regime fiscale delle banche e delle assicurazioni, incominci\u00f2 un fortissimo movimento di insediamento di queste societ\u00e0, mirate a sfruttare i vantaggi economici promessi. Molte sedi centrali di societ\u00e0 finanziarie occupano oggi la citt\u00e0, dando una grossa spinta all'impiego nel terziario.\n\u00c8 la citt\u00e0 dove aveva la residenza Joe Biden, attuale Presidente degli Stati Uniti d'America, prima di assumere l'incarico."}
{"id": "1137478", "revid": "1442080", "url": "https://it.wikipedia.org/wiki?curid=1137478", "title": "Suolo elastico alla Winkler", "text": "Il suolo elastico alla Winkler \u00e8 un modello matematico del terreno adottato nel problema del calcolo delle fondazioni in cui si ipotizza che la spinta esercitata dalla fondazione sul suolo sia proporzionale all'abbassamento del suolo.\nIn genere le pressioni esercitate dalla fondazione sul suolo sono minori del 40% di quelle che provocano la rottura del terreno ed in questo caso il modello di Winkler risulta abbastanza corretto.\nFormulazione.\nL'espressione matematica del modello di Winkler, nel caso di fondazione superficiale piana \u00e8:\nformula_1\ndove:\nPraticamente il modello equivale a schematizzare il terreno come un letto di molle, dotate di una certa rigidezza, molto vicine tra loro ma svincolate: quindi ogni molla \u00e8 indipendente dalle altre (cede solo la molla premuta). L'indipendenza delle molle comporta inoltre l'impossibilit\u00e0 di trasmettere sollecitazioni di taglio.\nIl modello di Winkler non schematizza il terreno come un mezzo continuo, cio\u00e8 non restituisce lo stato tenso-deformativo alle varie profondit\u00e0. Con questo modello di suolo il terreno \u00e8 semplicemente visto come un mezzo che in superficie reagisce proporzionalmente ai carichi applicati.\nPro e contro.\nTale modello cade in difetto per diverse ragioni:\nTuttavia tale modello si rivela particolarmente adatto a modellare le fondazioni flessibili monodimensionali che lavorano in condizioni di deformazione piana (pali di fondazione soggetti a carichi orizzontali, non a carichi distribuiti). \u00c8 possibile ricorrere al modello di Winkler anche quando si \u00e8 in presenza di uno strato di terreno deformabile di spessore esiguo (indicativamente quando lo spessore dello strato compressibile \u00e8 inferiore alla met\u00e0 della dimensione minore della fondazione).\nIl modello di Winkler trova larghissimo impiego per la progettazione di strutture di fondazioni superficiali per la sua semplicit\u00e0. Modelli pi\u00f9 complessi presuppongono complesse indagini geotecniche che per loro natura forniscono parametri comunque approssimati. Nella progettazione strutturale si consiglia di assumere un intervallo di variazione piuttosto che un unico valore del modulo di Winkler in modo da inviluppare le sollecitazioni agenti sull'elemento strutturale di fondazione: tale range pu\u00f2 essere ricavato da tabelle in funzione del terreno o da un riscontro con il geologo/ingegnere geotecnico.\nI parametri geotecnici, inoltre, variano, anche in maniera consistente in uno stesso sito, con la profondit\u00e0 e a seconda del punto in cui vengono fatte le indagini. Pertanto per la progettazione di strutture di fondazione con l'utilizzo di modelli matematici del terreno pi\u00f9 sofisticati non \u00e8 in genere giustificato."}
{"id": "1137479", "revid": "2181523", "url": "https://it.wikipedia.org/wiki?curid=1137479", "title": "Giovanni Schmidt", "text": "Ancora giovane si trasfer\u00ec a Napoli, dove rimase tutta la vita. Ivi tra il 1800 e il 1840 scrisse circa 45 libretti d'opera, soprattutto per il Teatro San Carlo, ove teneva la posizione di poeta ufficiale. Insieme al librettista Andrea Leone Tottola domin\u00f2 l'attivit\u00e0 teatrale napoletana nel primo quarto del XIX secolo. I suoi testi, per lo pi\u00f9 banali e prolissi, furono musicati dai pi\u00f9 grandi compositori del suo tempo, come Giacomo Tritto, Gaetano Andreozzi, Luigi Mosca, Pietro Generali, Saverio Mercadante e Gioachino Rossini; per quest'ultimo scrisse \"Elisabetta regina d'Inghilterra\", \"Eduardo e Cristina\", \"Armida\" e \"Adelaide di Borgogna\", che sono ritenuti i suoi migliori lavori.\nGiovanni Schmidt al cinema.\nGiovanni Schmidt appare come personaggio in una scena del film \"Rossini! Rossini!\" del 1991 diretto da Mario Monicelli."}
{"id": "1137480", "revid": "384917", "url": "https://it.wikipedia.org/wiki?curid=1137480", "title": "Nonno Bassotto", "text": ""}
{"id": "1137481", "revid": "2161469", "url": "https://it.wikipedia.org/wiki?curid=1137481", "title": "Jerry Falwell", "text": "Biografia.\nNacque nel 1933 in una famiglia benestante: la madre, Helen, era una casalinga mentre il padre, Carey Hezekiah Falwell, distribu\u00ec illegalmente alcolici durante il periodo del proibizionismo e divenne per questo molto ricco. Jerry, che aveva un fratello gemello di nome Gene, raccont\u00f2 in seguito che nella sua famiglia erano tutti laici, mentre il nonno paterno era dichiaratamente ateo.\nLa carriera di Falwell ebbe inizio nel 1956 con la fondazione della Thomas Road Baptist Church, nella sua citt\u00e0 natale. Il 12 aprile del 1958 Jerry si spos\u00f2 con Macel Pate ed ebbe due figli maschi (Jerry Junior, avvocato, e Jonathan, che divenne un pastore protestante cos\u00ec come il padre) ed una figlia (Jeannie, chirurgo).\nJerry Falwell, soprannominato \"The Doctor\", si \u00e8 diplomato alla Brookville High School di Lynchburg, in Virginia, e nel 1956 si \u00e8 laureato alla Baptist Bible College a Springfield, Missouri. In seguito ha ricevuto alcune lauree honoris causa, tutte in teologia. Nel 1979 fond\u00f2 il movimento Moral Majority ed il Lynchburg Bible College, divenuto successivamente la Liberty University, uno dei punti di riferimento dell'estrema destra cristiana. Di fatto, la fama per Falwell giunse grazie alla predicazione televisiva, che lo aiut\u00f2 a diffondere il suo messaggio nelle case della cosiddetta \"Bible belt\", la cintura di stati meridionali caratterizzati dalla forte presenza di congregazioni fondamentaliste.\nLa Moral Majority sostenne i candidati del Partito Repubblicano ad ogni consultazione politica statunitense, non importa se presidenziale o locale, e mostr\u00f2 le sue capacit\u00e0 contribuendo all'elezione di Ronald Reagan. Falwell combatteva in nome dei valori religiosi contro l'aborto, l'omosessualit\u00e0, il femminismo e tutte le altre manifestazioni che divergevano dal suo credo fondamentalista cristiano. . Il 30 settembre 2002 in una intervista afferm\u00f2:\nIl venerd\u00ec successivo Mohammad Mojtahed Shabestari, portavoce dell'Ayatollah Ali Khamenei proclam\u00f2 una fatw\u0101 in cui affermava che Falwell era:\nSofferente di problemi cardiaci, Falwell fu trovato privo di sensi dal suo vice Duke Westover il 15 maggio del 2007: trasportato all'ospedale in condizioni molto gravi, mor\u00ec poco dopo."}
{"id": "1137482", "revid": "22229", "url": "https://it.wikipedia.org/wiki?curid=1137482", "title": "Baltico", "text": ""}
{"id": "1137484", "revid": "1543377", "url": "https://it.wikipedia.org/wiki?curid=1137484", "title": "Live @ the Key Club", "text": "Live @ the Key Club \u00e8 un album dal vivo dei Pennywise registrato ad Hollywood in un piccolo locale con capienza 600 persone; la scaletta delle tracce \u00e8 stata scelta dai fan.\nDurante il concerto, il chitarrista Fletcher Dragge ha promesso a chi voleva farsi un tatuaggio dei Pennywise che gliel'avrebbe pagato lui."}
{"id": "1137485", "revid": "32698", "url": "https://it.wikipedia.org/wiki?curid=1137485", "title": "Sottoinsieme chiuso", "text": ""}
{"id": "1137486", "revid": "547034", "url": "https://it.wikipedia.org/wiki?curid=1137486", "title": "Parigi-Rouen 1894", "text": "La Parigi-Rouen 1894 pu\u00f2 a giusto titolo essere considerata la prima vera competizione automobilistica organizzata con un congruo numero di veicoli a motore e tappa fondamentale della Storia dell'automobilismo della fine del XIX secolo.\nA monte della gara.\nAd un 1891 relativamente denso di eventi incentrati sui veicoli automobili, segu\u00ec un 1892 durante il quale non si ebbero notizie di manifestazioni motoristiche.\nAnche il 1893 pass\u00f2 tranquillo sino al 19 dicembre, quando a Parigi, sul \"Petit Journal\", apparve una notizia che dest\u00f2 l'interesse dei lettori: venne preannunciata l'intenzione di organizzare, nel 1894, un grande \"concorso per vetture senza cavalli\".\nTenuto conto che questi nuovi mezzi, denominati locomobili, parevano destinati a soppiantare i cavalli, lo scopo del concorso era palesemente quello di incentivarne il progresso.\n\"Giovanni senza terra\" (pseudonimo di Pierre Giffard, uno dei pionieri del ciclismo) fece pubblicare, nel numero successivo del giornale, il testo del regolamento, aprendo contemporaneamente la lista delle iscrizioni.\nTra le dieci clausole regolamentari, queste erano le pi\u00f9 importanti:\nIl montepremi annunciato ammontava a 10.000 franchi-oro: oltre al primo premio di 5.000 franchi, ne erano previsti altri quattro (messi in palio dal mecenate signor Marinoni, proprietario del giornale) rispettivamente di 2.000, 1.500, 1.000 e 500 franchi-oro.\nStando alla quantit\u00e0 di iscrizioni che pervennero al \"Petit Journal\", non si poteva negare il successo dell'iniziativa: alla data del 30 aprile 1894 (termine ultimo utile per iscriversi) risultarono iscritti ben 102 concorrenti.\nIn realt\u00e0 questo numero sbalorditivo ed inaspettato doveva essere ridimensionato, nel senso che una buona parte dei concorrenti dichiar\u00f2, sulla scheda di iscrizione, sistemi di propulsione quasi certamente esistenti soltanto nella loro fervida fantasia.\nI pi\u00f9 fantasiosamente sensazionali - ma concretamente improponibili - sembravano essere una trentina\nSi contavano infatti 4 veicoli \"mossi da leve azionate dai passeggeri\", 4 \"ad aria compressa\", 4 \"con propulsione determinata dal peso dei passeggeri\", 3 \" a propulsione idraulica\", 3 definiti semplicemente come \"automatici\", 2 con propulsione \"a sistema pendolare\"; la lista comprendeva anche veicoli (uno per tipo) azionati da motore \"a peso per gravit\u00e0, a pedali, a gas compresso, a gas e pendoli, elettropneumatico, con motore ad olio minerale, con motore a liquidi misti\". Chiudevano l'elenco un veicolo \"mosso da una combinazione di energia meccanica\", un altro che avrebbe dovuto trarre l'energia da una sorta di\" moto perpetuo generato dalla traslazione del veicolo stesso\", per finire con un veicolo definito semplicemente come \"auto-semovente\".\nMolto pi\u00f9 seriamente dovevano invece essere considerate le restanti 72 iscrizioni, che riguardano 37 veicoli a petrolio (quindi con motore endotermico), 30 veicoli a vapore, 3 veicoli elettrici o semi-elettrici, mentre i rimanenti due erano definiti \"a petrolio oppure a gas\" in un caso e \"a vapore od aria compressa oppure gas\" nell'altro.\nIl concorso - per il quale si scelse il percorso Parigi-Mantes-Rouen di 126 chilometri - venne originariamente indetto per il 1\u00ba giugno, poi fu rimandato al 7 giugno per consentire al \"patron\" Marinoni di essere presente: all'approssimarsi della data prevista, per\u00f2, gran parte dei concorrenti non aveva ancora i veicoli pronti per la gara, per cui la manifestazione slitt\u00f2 ulteriormente al 22 luglio.\nMalgrado il ritardo, il solo veicolo italiano iscritto - il triciclo elettrico costruito a Castelnuovo di Garfagnana nello stabilimento tessile del Conte Giuseppe Carli, Deputato al Parlamento Italiano - non venne spedito in tempo utile e non pot\u00e9 partecipare.\nPer fornire al pubblico una prima opportunit\u00e0 di vedere i veicoli da vicino, fu organizzata un'esposizione all'aperto, che si tenne a Neuilly nel pomeriggio di mercoled\u00ec 18 luglio, alla quale presenziarono 26 auto, tutte quelle pronte. Secondo le cronache il numero degli spettatori fu talmente elevato che le macchine che giunsero in leggero ritardo riuscirono\na stento a farsi largo tra la folla.\nLe prove preliminari.\nGioved\u00ec 19 luglio iniziarono le prove preliminari e 17 macchine partirono su cinque itinerari diversi.\nI cronisti riportarono che, lungo le strade, la gente manifest\u00f2 molto entusiasmo al passaggio delle auto: mazzi di fiori e ricevimenti attendono anzi i piloti ai traguardi d'arrivo (a Pr\u00e9cy-sur-Oise venne addirittura eretto appositamente un arco trionfale...).\nVenerdi 20 luglio partirono altre 6 auto, di cui 4 sul percorso Parigi, Bezons, Houilles, Maisons-Laffitte, Mantes e le altre 2 su quello Parigi, Versailles, Palaiseau, Corbeil: tutte e 6 le macchine (3 a petrolio, 1 Panhard, 1 Peugeot, 1 Benz-Roger e 3 a vapore, 1 Serpollet, 1 Serpollet-Le Blant e 1 triciclo De Montais) superarono la prova.\nSabato 21 luglio dei rimanenti 6 veicoli solo due vetture a petrolio si presentarono al Boulevard Maillot e completarono il tragitto sino a Poissy e ritorno con successo: la prima era una sconosciuta De Bourmont, mentre l'altra era una Panhard &amp; Levassor-Vacheron che aveva la particolarit\u00e0 di montare un volante di guida in luogo della allora solita barra.\nQuindi su 102 iscritte, 21 macchine (di cui 25 complessivamente cimentatesi nelle prove selettive) si qualificarono per partecipare al concorso. Durante i tre giorni delle prove preliminari le condizioni meteorologiche si mantennero costantemente buone ed anche la domenica 22 fu caratterizzata dalla stessa favorevole situazione atmosferica.\nI veicoli in gara.\nLe marche che si presentavano al via con le maggiori probabilit\u00e0 di successo erano quattro (la tedesca Benz e le francesi De Dion-Bouton, Panhard &amp; Levassor e Peugeot).\nIn effetti questi nomi corrispondevano alle industrie motoristiche che vantavano la maggiore esperienza e che andavano per la maggiore nel mondo: all'appello sembrava mancare soltanto la tedesca Daimler, ma cos\u00ec non era, dal momento che il propulsore che equipaggiava le Panhard e le Peugeot recava appunto questo gi\u00e0 prestigioso marchio tedesco.\nMa vediamo i dati essenziali dei veicoli messi in gara da queste Case.\nLa gara.\nLa folla di curiosi inizi\u00f2 a radunarsi molte ore prima di quella stabilita per l'inizio (le otto del mattino) attorno alla Porta Maillot mentre centinaia di ciclisti affluirono da ogni quartiere di Paris per vedere le automobili e seguirle nella loro marcia sino a Rouen.\nAlla partenza presenziarono parecchie personalit\u00e0, tra le quali Gottlieb Daimler (il realizzatore del primo motore endotermico veramente affidabile) e James Gordon Bennett (proprietario del \"New York Herald\").\nAttorno alle 7 e un quarto i veicoli vennero fatti disporre in fila indiana lungo il Boulevard Maillot, ordinati in base al numero di iscrizione. Alle otto meno dieci, 19 vetture erano pronte per la partenza: all'appello mancavano due veicoli a vapore Serpollet-Le Blant, ancora privi del secondo pilota.\nAlle otto e un minuto prese il via il primo veicolo, il trattore De Dion-Bouton di Albert De Dion, che si mosse abbastanza velocemente in direzione di Mantes, subito attorniato ed accompagnato da un nugolo di ciclisti.\nLe successive 18 macchine seguirono ad intervalli di 30 secondi cosicch\u00e9 nel volgere di meno di 10 minuti, risultarono tutte partite, accompagnate anche da quelle poche auto eliminate nelle prove preliminari, i cui conduttori decisero di compiere il percorso dilettantisticamente. Poco dopo la partenza di \u00c9mile Roger, ultimo ad avviarsi, sopraggiunsero le due macchine a vapore Serpollet/Le Blant, che furono fatte partire senza lunga attesa.\nIl trattore De Dion-Bouton, sicuramente il pi\u00f9 potente tra i veicoli in gara, mantenne il suo posto al comando, seguito per\u00f2 da vicino dalle Panhard &amp; Levassor e dalle Peugeot, che sopperivano alla inferiorit\u00e0 di potenza con un peso sensibilmente minore.\nNei pressi di Nanterre, la Serpollet a vapore a 6 posti di De Prandi\u00e9res sub\u00ec la rottura di un asse delle ruote e non pot\u00e9 proseguire: il veicolo venne abbandonato sul ciglio della strada e gli occupanti furono raccolti da un'auto di un altro cortese concorrente.\nAttraverso Chatou e Pecq, il De Dion-Bouton mantenne la testa, ricevendo conseguentemente la maggior parte degli applausi degli spettatori, alcuni dei quali sembrarono letteralmente atterriti dalla velocit\u00e0 di marcia dei grossi veicoli.\nDopo una sosta (obbligatoria) di dieci minuti nella foresta di Saint Germain, che consent\u00ec agli equipaggi di riposarsi, la colonna prosegu\u00ec per Poissy, Triel, Vaux e Meulan, con le strade sempre gremite di persone festanti che lanciavano fiori verso le automobili ed offrivano frutta: intere famiglie prelevarono tavoli e sedie dalle abitazioni per installarsi ai bordi della carreggiata e non perdersi neppure un passaggio.\nA Meulan venne effettuata una seconda sosta obbligatoria di un quarto d'ora, dopodich\u00e9 si ripart\u00ec per Mantes, dove la seconda colazione ed un veloce ricevimento attesero i partecipanti al concorso.\nAllo scoccare delle undici, il trattore De Dion-Bouton attravers\u00f2 il ponte di Mantes, seguito dalla Peugeot n\u00b0 65, poi dalla Panhard &amp; Levassor n\u00b0 15 e via via dagli altri, l'ultimo dei quali fu l'eroico Etienne Le Blant, evidentemente riuscito a tenere in strada il suo un po' goffo veicolo.\nTenuto conto dell'ora di effettivo avvio da Parigi e dei 25 minuti di sosta osservati da tutti i concorrenti, la classifica provvisoria vide in testa la Peugeot 3 HP n\u00b0 65 di Georges Lemaitre in 2 ore 36'30\", seguita dal trattore De Dion-Bouton di Albert De Dion (staccato di 1'30\"), quindi dalla Panhard &amp; Levassor 3,5 HP di \u00c9mile Levassor, dalla Peugeot 3 HP di Auguste Doriot e dalle due Panhard &amp; Levassor di Hippolyte Panhard e di \u00c9mile Mayade. Ultimo in classifica risult\u00f2 il gi\u00e0 citato Etienne Le Blant, accreditato di un tempo di 4 ore e 39 minuti, quindi staccato dal primo di due ore abbondanti.\nIl pranzo fu reso caotico dalla presenza di una folla enorme, tuttavia tutti (o quasi) gli equipaggi riuscirono a mangiare qualcosa prima dell'una e mezza, quando le auto ripartirono tutte assieme.\nA Vernon transit\u00f2 in testa il \"solito\" trattore De Dion-Bouton, seguito ora dalla Peugeot di Doriot.\nA Gaillon scoppi\u00f2 uno dei tubi della caldaia dell'omnibus a vapore di J. Scotte, che, non essendo in grado di riparare il guasto, dovette abbandonare la gara.\nA L\u00e9ry un tratto di strada nuova costituita da pietrisco procur\u00f2 parecchie difficolt\u00e0 un po' a tutti: il pesante omnibus di Maurice Le Blant, incagliatosi, venne aiutato da una cinquantina di volonterosi e solo cos\u00ec riusc\u00ec a riprendere la marcia; d'altro canto, quasi tutti i concorrenti si trovarono in difficolt\u00e0 e vennero tratti d'impaccio dai pi\u00f9 generosi tra gli spettatori.\nIl \"leader\" della gara, Albert De Dion, subito dopo aver dovuto ricorrere a sua volta a questo genere di intervento esterno, abbord\u00f2 malamente una curva e finendo in un campo di patate, riuscendo peraltro a riprendere dopo aver perso una manciata di minuti ed a giungere primo a Rouen, al Camp de Mars, alle 17 e 40. Cinque minuti dopo, giunse la Peugeot n\u00b0 65 di Lemaitre, poi, trascorsi altri cinque minuti, l'altra Peugeot di Doriot. E cos\u00ec, ad intervalli, le auto si fecero largo tra la folla e tagliarono il traguardo finale.\nI piloti, stanchi ed impolverati (al pari delle macchine) apparvero per\u00f2 soddisfatti per essere riusciti a coprire la non indifferente distanza di quasi 130 chilometri. Per la cronaca, l'ultimo concorrente ad arrivare al Camp de Mars di Rouen fu Ernest Archdeacon, che giunse alle 22.10 piazzandosi comunque al penultimo posto della classifica.\nDelle 21 macchine partite dalla Porta Maillot, 17 portarono a compimento la gara e soltanto 4 - tutte mosse da propulsione a vapore - furono costrette al ritiro.\nI premi assegnati.\nPoich\u00e9 non vennero emessi orari d'arrivo ufficiali, la classifica di velocit\u00e0 non pot\u00e9 che risultare approssimativa.\nCalcolando in 25 minuti il tempo cumulativo delle due soste obbligatorie avutesi nel tratto tra Parigi e Mantes e considerando le 13:30 quale orario di ri-partenza da Mantes per tutti i concorrenti, la graduatoria finale vede al 1\u00ba posto il pi\u00f9 volte citato trattore De Dion-Bouton a vapore di Albert De Dion che risulterebbe aver impiegato 6 ore e 48 minuti, ottenendo una velocit\u00e0 media di 18,529\u00a0km/h. Al posto d'onore, Georges Lemaitre su Peugeot 3 HP, staccato di 3'30\", terza l'altra Peugeot di Auguste Doriot, a pi\u00f9 di 16 minuti dal primo.\nQuarto \u00e8 Hippolyte Panhard con la prima macchina della Casa recante il suo nome (la Panhard &amp; Levassor), con oltre mezz'ora di ritardo rispetto al vincitore. Le posizioni dal 5\u00ba al 12\u00ba posto sono tutte occupate da automobili con motore endotermico Peugeot oppure Panhard &amp; Levassor, poi viene una De Bourmont e una Benz-Roger (entrambe ancora con motore endotermico) prima di giungere ad un veicolo a vapore, il Serpollet-Le Blant di Maurice Le Blant, classificatosi 15\u00ba con un distacco che sfiora le 4 ore.\nAlle undici del luned\u00ec 23 luglio, la Giuria si riun\u00ec per decidere la assegnazione dei premi e la determinazione di conferire il primo premio alla Peugeot oppure alla Panhard &amp; Levassor rimane a lungo in sospeso: alla fine, come sempre, si giunge al compromesso ed i premi - come pubblicato sul \"Petit Journal\" del 24 luglio - vennero cos\u00ec assegnati:\nDa osservare che le due automobili di Vacheron e di Le Brun cui venne assegnato il terzo premio, altro non erano se non, rispettivamente, una Panhard &amp; Levassor ed una Peugeot, modificate dai proprietari.\nMalgrado la maggiore velocit\u00e0 ottenuta, il primo premio non fu dunque assegnato al trattore De Dion-Bouton, perch\u00e9, come specificato nel comunicato ufficiale emesso dalla Giuria, \"pur essendo risultato il pi\u00f9 veloce, viene classificato al 3\u00ba posto perch\u00e9 troppo pesante, poco maneggevole e non del tutto conforme allo spirito del regolamento\".\nQuanto affermato dalla Giuria sembra peraltro assolutamente rispondente al vero, ove si consideri che il veicolo in questione - un trattore che serve per trainare \"land\u00f2\" o \"vittoria\" cui si toglie il treno anteriore - deve caricare 400 litri d'acqua e 80 chili di carbone e che occorre almeno un'ora per mettere in pressione la caldaia.\nAl di la delle decisioni dell'organo giudicante, \u00e8 indubbio che i veicoli con motore endotermico abbiano riportato un successo nettamente maggiore rispetto a quelli muniti di motore a vapore: stanno a dimostrarlo la classifica finale (dove, a parte il trattore De Dion-Bouton, i veicoli a vapore occupano gli ultimi posti) e la lista dei ritiri (quattro veicoli soltanto, ma tutti a vapore).\nCommentando i risultati tecnici e pratici della Parigi-Rouen, il redattore di una rivista parigina scrisse \"senza realizzare ancora il sogno del turista o dell'uomo d'affari, la vettura a benzina \u00e8 ormai entrata nell'uso pratico: gli apparecchi si perfezionano ogni giorno di pi\u00f9 grazie alle lezioni dell'esperienza, gli inconvenienti si riducono o spariscono, i meccanismi si semplificano, ed essa raggiunger\u00e0 ben presto la perfezione di cui \u00e8 suscettibile\"\nAlla Parigi-Rouen va comunque ascritto un grande merito, quello di aver portato alla ribalta le competizioni come potente mezzo di collaudo meccanico e di pubblicit\u00e0.\nAneddoto.\nNella serie animata \"C'era una volta l'uomo\", il 24 \u00b0 episodio (La Belle \u00e9poque), si tratta di un breve riassunto del concorso."}
{"id": "1137487", "revid": "1186766", "url": "https://it.wikipedia.org/wiki?curid=1137487", "title": "Bassotti", "text": ""}
{"id": "1137488", "revid": "22229", "url": "https://it.wikipedia.org/wiki?curid=1137488", "title": "Kosovari", "text": ""}
{"id": "1137489", "revid": "22229", "url": "https://it.wikipedia.org/wiki?curid=1137489", "title": "Marocchini", "text": ""}
{"id": "1137490", "revid": "298229", "url": "https://it.wikipedia.org/wiki?curid=1137490", "title": "Islam in Svezia", "text": "L'Islam \u00e8 la pi\u00f9 numerosa minoranza religiosa in Svezia.\nStoria.\nI Tatari del Baltico furono il primo gruppo musulmano nella Svezia moderna.\nFu per\u00f2 solo nella seconda met\u00e0 del XX secolo che larghi gruppi di musulmani giunsero in Svezia per immigrazione da paesi a maggioranza musulmana, come Bosnia ed Erzegovina, Turchia, Iraq, Iran, Somalia e Libano. La maggior parte dei musulmani in Svezia oggi sono immigrati o discendenti di immigrati. La maggioranza di loro \u00e8 di origine araba, principalmente provenienti dall'Iraq. Il secondo gruppo pi\u00f9 numeroso di musulmani \u00e8 costituito di migranti e rifugiati dall'ex-Jugoslavia, soprattutto Bosgnacchi e Kosovari. Seguono Somali e Marocchini, Curdi e Berberi. Ahmed Rami, di origine marocchina, produce dalla Svezia il suo programma radiofonico \"Radio Islam\", divenuto controverso per le sue posizioni antisemite negazioniste sull'Olocausto.\nLa moschea Nasir della comunit\u00e0 Ahmadiyya di G\u00f6teborg \u00e8 stata la prima moschea ad essere costruita in Svezia, bench\u00e9 il gruppo non sia considerato islamico dalle altre confessioni musulmane. Sono oggi presenti numerose moschee in Svezia, di cui le principali sono quelle di Malm\u00f6 e di Stoccolma.\nDemografia.\nNon ci sono statistiche ufficiali sul numero di musulmani in Svezia, ma le stime variano tra 100.000 e 400.000, ossia tra l'1% e il 4% della popolazione svedese.\nLuoghi di culto.\nMolteplici moschee sono state costruite in Svezia a partire dagli anni '80, le principali la moschea di Malm\u00f6 (1984) e la moschea di Stoccolma (2000). La moschea di Bellevue e la moschea di Brandbergen sono state al centro di controversie negli anni 2000 come luoghi di reclutamento e propaganda jihadista.\nDi seguito una lista (non esaustiva) delle moschee in Svezia"}
{"id": "1137491", "revid": "363629", "url": "https://it.wikipedia.org/wiki?curid=1137491", "title": "Epstein Barr Virus", "text": ""}
{"id": "1137497", "revid": "1266208", "url": "https://it.wikipedia.org/wiki?curid=1137497", "title": "Football Club Internazionale 1950-1951", "text": "Questa voce raccoglie le informazioni riguardanti il Football Club Internazionale nelle competizioni ufficiali della stagione 1950-1951.\nStagione.\nAldo Olivieri prese il posto di Giulio Cappelli in panchina. Masseroni acquist\u00f2 poi i difensori Ivano Blason dalla Triestina e Bruno Padulazzi dalla Lucchese, completando le trattative con lo svedese Lennart Skoglund. Il suo arrivo, e la conferma di Nyers, Lorenzi e Wilkes, creava abbondanza in attacco, che veniva risolta con la cessione al di Amadei. Il finale di campionato fu caratterizzato da una rimonta su un in declino, ma l'Inter non era abbastanza incisiva e lo scudetto 1950-51 rimase affare dei rossoneri per un solo punto.\nOrganigramma societario.\nArea direttiva\nArea tecnica\nArea sanitaria"}
{"id": "1137499", "revid": "287204", "url": "https://it.wikipedia.org/wiki?curid=1137499", "title": "Coppa delle Coppe 1967-1968 (pallacanestro maschile)", "text": "La Coppa delle Coppe 1967-1968 di pallacanestro maschile \u00e8 stata la seconda edizione organizzata dalla FIBA Europe. Vi erano ammesse tutte le squadre europee vincitrici della coppa nazionale.\nNon essendo ancora iniziata la Coppa Italia, la FIP present\u00f2 come rappresentativa locale l'Ignis Varese, seconda classificata nel campionato 1966-67 e campione in carica della Coppa delle Coppe, e l'All'Onest\u00e0 Milano, terza nel campionato precedente.\nLa finale si disput\u00f2 allo Stadio Panatinaiko di Atene il 4 aprile 1968 tra l'AEK Atene (che aveva eliminato l'Ignis in semifinale) e lo Slavia Praga. Alla partita erano presenti 80.000 spettatori: \u00e8 un record tuttora ineguagliato nella pallacanestro. L'incontro fu vinto dalla squadra greca per 89-82.\nRisultati.\nOttavi di finale.\nIgnis Varese qualificata automaticamente ai quarti."}
{"id": "1137507", "revid": "287204", "url": "https://it.wikipedia.org/wiki?curid=1137507", "title": "Peter Iredale", "text": "La Peter Iredale era una nave a quattro alberi d'acciaio naufragata il 25 ottobre 1906 sulla costa dell'Oregon. Fu abbandonata sulla spiaggia vicino alla base militare di Fort Stevens a Warrenton, circa 4 miglia a sud del fiume Columbia. Il relitto, tuttora visibile, la rende una famosa attrazione turistica.\nNome.\nLa nave fu battezzata in onore di Peter Iredale, armatore alla cui flotta apparteneva il vascello e personaggio conosciuto a Liverpool, in Inghilterra dove aveva il quartier generale dei suoi affari.\nIl vascello fu costruito a Maryport nel giugno 1890, dalla R. Ritson &amp; Co. Ltd. per conto di P. Iredale &amp; Porter. Pesava 2.075 tonnellate, misurava 87 metri in lunghezza ed era il pi\u00f9 grande vascello mai costruito dalla Ritson. Fu inizialmente comandata dal capitano G.A. Brown e successivamente dal capitano H. Lawrence.\nIl naufragio.\nPartita da Salina Cruz, Messico, il 26 settembre 1906, la \"Peter Iredale\" era diretta a Portland, Oregon con a bordo 1.000 tonnellate di zavorra e 27 uomini d'equipaggio, inclusi due clandestini.\nIl viaggio fu irrilevante fino alla notte del 25 ottobre, quando il capitano H. Lawrence avvist\u00f2 il faro Tillamook Rock Lighthouse alle 3:20 del mattino. L'equipaggio cambi\u00f2 rotta prima ad est-nordest, quindi a nordest per imboccare la foce del fiume Columbia avvolti da una fitta nebbia.\nA causa dei forti venti da ovest, diversi tentativi furono fatti per evitare che la nave si incagliasse sulla costa, ma senza risultato. I forti venti e il mare in tempesta portarono la nave definitivamente alla deriva. Una scialuppa di salvataggio fu inviata da Hammond per evacuare l'equipaggio, al quale furono garantiti i primi soccorsi alla base di Fort Stevens.\nUn'inchiesta, presieduta al vice-consolato britannico, venne tenuta da un tribunale navale ad Astoria il 12 e 13 novembre 1906, allo scopo di determinare le cause del naufragio. L'inchiesta concluse che il capitano e il suo equipaggio non potevano essere ritenuti responsabili dell'incidente e gli ufficiali vennero elogiati per il loro tentativo di salvare la nave.\nLa nave, aveva subito danni relativamente contenuti e furono preparati dei piani per permetterle di riguadagnare il mare, ma dopo diverse settimane in attesa di condizioni oceaniche e meteorologiche favorevoli, il vascello si inclin\u00f2 sulla destra e fin\u00ec in parte risucchiato dalla sabbia.\nIl messaggio finale che il capitano Lawrence pronunci\u00f2 alla sua nave fu:\nOggi.\nDurante il periodo della Seconda guerra mondiale, il tratto di costa che ospita il relitto della Peter Iredale fu protagonista di un bombardamento da parte dei sottomarini nipponici. La nave non riport\u00f2 per\u00f2 nessun danno. Il giorno seguente, la costa fu circondata da filo spinato per ostacolare l'invasione giapponese e il vascello fu intrecciato permettendogli di rimanere integro fino alla fine del conflitto.\nOggi, a oltre un secolo di distanza dal giorno del naufragio, il suo relitto rimane visibile emergere dalle sabbie ed \u00e8 diventata un'attrazione turistica. Attualmente appartiene al \"Fort Steven State Park\", facente parte del \"Lewis and Clark National and State Historical Parks\" dell'Oregon."}
{"id": "1137520", "revid": "1543377", "url": "https://it.wikipedia.org/wiki?curid=1137520", "title": "Jessadabodindra", "text": "In campo politico, al contrario del padre Rama II, ebbe grande potere decisionale e non demand\u00f2 completamente l'amministrazione ai potenti clan aristocratici. Ebbe comunque un ruolo primario durante il suo regno il clan dei Bunnag, i cui antenati di origini persiane erano gi\u00e0 stati ai vertici dei ministeri nel periodo di Ayutthaya. Il suo capostipite aveva stretto un forte rapporto di alleanza politica e di parentela con Rama I, sposando una sorella della prima regina consorte e la famiglia aveva avuto grande potere durante il regno di Rama II.\nBiografia.\nNangklao era figlio del Re Loetla Nabhalai e della concubina Chao Chom Riem, venne scelto come re a discapito del fratellastro Maha Mongkut che era stato ritenuto troppo giovane dall'aristocrazia di Bangkok ma che avrebbe avuto il diritto alla corona come figlio della regina consorte. Mongkut evit\u00f2 le polemiche e si diede alla vita monastica fino alla morte di Nangklao.\nPolitica estera.\nTra il 1827 e il 1829 i suoi eserciti soffocarono la rivolta del vassallo re di Vientiane Anuvong, radendo al suolo la capitale del regno e deportando a Bangkok il sovrano laotiano ribelle, che aveva ricevuto l'appoggio dell'imperatore del Vietnam. Inizi\u00f2 quindi una massiccia deportazione di laotiani per popolare le aree deserte dell'altopiano di Korat, nel nordest del Paese. Le deportazioni aumentarono a partire dal 1834, dopo che Vietnam e Siam iniziarono un conflitto di lunga durata per il controllo della Cambogia. La prima parte della guerra vide i successi siamesi ma i rinforzi giunti sul delta del Mekong dalla capitale permisero ai vietnamiti di respingere l'offensiva. Il periodo successivo fu caratterizzato da tregue e riprese delle ostilit\u00e0 fino alla controffensiva dei vietnamiti, che invasero la Cambogia costringendo i siamesi sulla difensiva. Gli scontri ebbero fine nel 1846 con un trattato di pace; il filo-siamese Ang Duong fu lasciato sul trono impegnandosi a versare tributi sia al Siam che al Vietnam, e nel 1848 fu incoronato re a Oudong.\nNangklao mantenne una politica di equilibrio in un periodo in cui l'Impero britannico estese i suoi possedimenti coloniali nella regione sconfiggendo i birmani nel 1826 nella prima guerra anglo-birmana. Quello stesso anno sigl\u00f2 con i britannici in febbraio un accordo militare in funzione anti-birmana e in giugno il trattato Burney che regolamentava i rapporti tra i due Paesi e la rispettiva sfera d'influenza sui sultanati malesi a sud.\nTali accordi rappresentano la riapertura del Siam ai rapporti con l'Occidente, interrotti nel 1688 con la rivoluzione scatenatasi alla morte di re Narai. Nel 1833 fu sottoscritto il trattato di amicizia e commercio siamese-americano con gli Stati Uniti. Durante il suo regno venne incrementato anche il commercio con la Cina.\nPolitica interna.\nNon prese decisioni di notevole importanza, ma prepar\u00f2 il terreno delle riforme al suo successore il fratellastro Mongkut. Durante il suo regno il missionario statunitense James Law introdusse l'uso della stampa per la lingua siamese."}
{"id": "1137521", "revid": "599013", "url": "https://it.wikipedia.org/wiki?curid=1137521", "title": "Davide Di Gennaro", "text": "Biografia.\nIl 21 marzo 2013 ha avuto il primogenito Leonardo dalla moglie Alessia.\nCarriera.\nClub.\nGli inizi al Milan e il prestito al Bologna.\nInizia a giocare a calcio nella squadra del suo paese, Peschiera Borromeo, all'et\u00e0 di cinque anni mentre nel 1995 passa nelle giovanili del dove \u00e8 stato anche capitano della squadra Primavera. L'esordio tra i professionisti arriva il 19 maggio 2007, all'et\u00e0 di diciotto anni, in occasione della sconfitta casalinga, per 2-3, contro l' andando a sostituire, al minuto 59, il compagno di squadra Alessandro Costacurta. La prima stagione tra i professionisti si conclude con tale presenza.\nNel luglio del 2007 passa in prestito al militante in Serie B. L'esordio in maglia \"rossoblu\" arriva il 14 agosto in occasione del primo turno di Coppa Italia vinto, per 2-1, contro il . Il 25 agosto successivo invece arriva l'esordio in Serie B in occasione del pareggio interno, per 0-0, contro il . Il 3 novembre arriva la prima rete tra i professionisti in occasione della trasferta vinta, per 1-2, contro il Modena andando a siglare il momentaneo 0-2. Conclude la stagione con 22 presenze e realizzando 2 reti contribuendo alla promozione della squadra in Serie A.\nGenoa e il prestito alla Reggina.\nA maggio 2008 viene inserito nell'affare con il che ha riportato a Milano l'attaccante Marco Borriello passando cos\u00ec di fatto, in compropriet\u00e0, al club ligure. Il 31 agosto disputa la sua prima partita con la maglia del \"grifone\" in occasione della trasferta persa, per 1-0, contro il . Il giovane centrocampista rimarr\u00e0 ben poco a Genova poich\u00e9 a settembre dello stesso anno verr\u00e0 ceduto, a titolo temporaneo, alla militante in Serie A con il quale esordisce il 14 settembre in occasione nel pareggio interno, per 1-1, contro il . Il 7 febbraio 2009 arriva la prima marcatura nel massimo campionato italiano e il gol arriva proprio contro il Milan, club che lo ha lanciato nel calcio professionistico, aprendo le marcature dell'1-1 finale. Conclude l'esperienza nel club \"amaranto\" con un bottino di 25 presenze e 1 rete non riuscendo per\u00f2 a contribuire alla salvezza del club dalla retrocessione.\nIl ritorno al Milan e i vari prestiti.\nIl 27 giugno 2009 viene riscattato dal Milan per\u00f2 viene costretto a saltare i primi mesi della stagione 2009-2010 a causa di una frattura del piede destro subita in occasione del torneo amichevole Trofeo TIM. Torna in campo il 13 gennaio 2010 in occasione dell'ottavo di finale di Coppa Italia vinto, per 2-1, contro il andando a mettere l'assist per Filippo Inzaghi che apre le marcature. Il 29 gennaio successivo passa in prestito al con il quale esordisce il 6 febbraio contro la , la partita finir\u00e0 1-1. Concluder\u00e0 la stagione con il Livorno con un totale di 11 presenze e con la seconda retrocessione in carriera.\nIl 15 luglio 2010 passa al , in Serie B, con la formula del prestito con diritto di riscatto della compartecipazione. L'esordio in \"biancoscudato\" arriva il 5 settembre successivo in occasione della trasferta persa, per 1-0, contro il Modena. Venti giorni pi\u00f9 tardi mette a segno anche la sua prima marcatura con la maglia del Padova in occasione della vittoria interna, per 2-0, contro l'. Il 10 ottobre invece arriva la prima doppietta in carriera in occasione della vittoria casalinga, per 3-0, contro il andando a siglare il momentaneo 2-0 e il 3-0 finale. Nel marzo 2011 subisce una rottura del tendine della gamba sinistra costretto cos\u00ec a chiudere anticipatamente la stagione con un bottino di 18 presenze e 5 reti. A fine campionato, dopo il mancato riscatto da parte del Padova, torna al Milan.\nIl 14 luglio 2011 passa, sempre a titolo temporaneo, al Modena militante in Serie B. Esordisce con la squadra emiliana il 13 agosto successivo nel primo turno della Coppa Italia 2011-2012 contro il e la settimana seguente, nella gara del secondo turno contro la Reggina, segna il suo primo gol con la maglia \"gialloblu\". Il 10 marzo mette a segno la sua prima doppietta con la maglia del Modena in occasione della trasferta pareggiata, per 2-2, contro il . A fine stagione il bottino segna 34 presenze e 11 reti messe a segno risultando essere uno dei miglior giocatori stagionali del club emiliano.\nLe parentesi con Spezia, Palermo e Vicenza.\nIl 14 luglio 2012, dopo essere rientrato al Milan per fine prestito, viene acquistato a titolo definitivo dallo per una cifra vicina ai 500.000 euro. Fa il suo esordio il 18 agosto successivo in Coppa Italia contro il segnando anche il gol del pareggio su rigore. Concluder\u00e0 la stagione disputando 35 presenze e mettendo a segno 10 reti.\nIl 1\u00ba luglio 2013, dopo una sola stagione con la maglia dello Spezia, passa al andando a sottoscrivere un contratto triennale. Debutta in maglia \"rosanero\" nella prima partita utile, cio\u00e8 il secondo turno di Coppa Italia vinta, per 2-1, contro la disputata l'11 agosto 2013, entrando in campo, al minuto 70, al posto di Alen Stevanovi\u0107. L'8 settembre 2013, alla sua prima partita da titolare, mette a segno la sua prime rete con maglia dei siciliani in occasione della vittoria, per 0-3, contro il Padova andando a siglare la rete che apre le marcature. Il 3 maggio 2014, dopo la vittoria contro il , per 1-0 in trasferta, vince il suo primo campionato italiano di Serie B con cinque giornate d'anticipo. La stagione si chiude con 15 presenze e 2 reti.\nIl 9 settembre 2014 viene ceduto, in prestito, al . Con la maglia \"biancorossa\" fa il proprio esordio il 10 settembre successivo nella gara casalinga, terminata 0-0, contro il . Il 17 ottobre successivo, contro il , segna dal dischetto la sua prima rete con la maglia del Vicenza. Conclude la stagione realizzando 4 goal in 39 match disputati.\nCagliari.\nIl 9 luglio 2015 si trasferisce, a titolo definitivo, al Cagliari con il quale esordisce il 9 agosto successivo in occasione del secondo turno di Coppa Italia vinto, per 5-0, contro il . Il 26 settembre invece arriva la prima marcatura in maglia \"rossoblu\" in occasione della vittoria interna, per 3-2, contro il Latina. Il 20 maggio 2016, insieme al club sardo, vince il suo secondo campionato di Serie B. La stagione si conclude con 34 presenze e 4 reti.\nIl 21 agosto 2016 torna a disputare una partita di Serie A dopo sei anni dall'ultima in occasione della trasferta persa, per 3-1, contro il Genoa. Il 2 ottobre successivo ritorna anche in gol nel massimo campionato italiano questa volta in occasione della vittoria interna, per 2-1, contro il Crotone. Per via dei problemi contrattuali che nascono in stagione in corso la seconda parte di quest'ultima viene passata da spettatore non pagante fermando il totale di partite giocate a 22 con 2 reti siglate.\nLazio e i vari prestiti.\nIl 21 luglio 2017, dopo essersi svincolato dalla societ\u00e0 sarda, passa alla andando a firmare un contratto triennale. Il 13 agosto successivo vince il suo primo titolo in maglia \"biancoceleste\" poich\u00e9 la Lazio si impone, per 2-3, sulla nella partita valida per l'assegnazione della Supercoppa italiana 2017. L'esordio arriva il 17 settembre 2017 in occasione della partita di Europa League vinta, per 2-3, contro gli olandesi del . Sette giorni pi\u00f9 tardi disputa la sua prima partita in Serie A con la maglia \"biancoceleste\" in occasione della trasferta vinta, per 0-3, contro il . Chiude la stagione con un bottino di 5 presenze e la vittoria della Supercoppa italiana.\nL'anno successivo viene ceduto con la formula del prestito alla Salernitana, squadra con la quale disputa il campionato di Serie B 2018-2019.\nIl 24 luglio 2019 viene ufficializzato il passaggio, sempre con la formula del prestito, alla Juve Stabia, neopromossa in serie cadetta. Segna la sua prima rete in campionato nel girone di ritorno in casa del Pisa, fissando il risultato finale sull'1-1 il 25 gennaio 2020. Il 30 giugno 2020, a scadenza del prestito, non viene prolungato l'accordo con la societ\u00e0 campana e fa rientro alla .\nCesena, Bari e Taranto.\nIl 31 gennaio 2021 viene acquistato a titolo definitivo dal con cui sottoscrive un contratto semestrale. Con i cesenati disputa 15 partite e segna 3 gol. Non confermato per la stagione successiva, il 2 settembre 2021 firma un contratto annuale con il . Dopo 8 presenze in maglia biancorossa, il 31 gennaio 2022 risolve consensualmente il proprio contratto con il Bari. \nL'8 febbraio successivo firma un contratto fino al termine della stagione con il , in Serie C. \nNazionale.\nDi Gennaro ha esordito in Nazionale con la selezione Under-16 nel 2004, con cui ha disputato 4 partite. Sempre nel 2004 \u00e8 sceso in campo in due occasioni con la Under-17, realizzando un gol il 22 dicembre contro i pari et\u00e0 della Turchia.\nNel 2005 ha collezionato 2 presenze e una rete nella Nazionale Under-18 e nel 2006 ha disputato una gara con l'Under-19.\nHa esordito con la Nazionale Under-20 nel 2007, disputandovi, dal 2007 al 2008, 5 partite.\n\u00c8 stato convocato per la prima volta in Nazionale Under-21 il 17 novembre 2007, per la partita Isole F\u00e6r \u00d8er-Italia, valida per le qualificazioni all'Europeo Under-21 del 2009. Il 18 novembre 2008, sotto la direzione del CT Casiraghi, ha esordito nella Nazionale Under-21 entrando nel secondo tempo della partita amichevole Germania-Italia (1-0).\nStatistiche.\nPresenze e reti nei club.\n\"Statistiche aggiornate al 12 febbraio 2022.\""}
{"id": "1137522", "revid": "1149807", "url": "https://it.wikipedia.org/wiki?curid=1137522", "title": "NBA Live 07", "text": "NBA Live 07 \u00e8 un videogioco di pallacanestro sulla stagione 2006-2007 dell'NBA, pubblicato nel 2006 per PlayStation 2, Xbox, Microsoft Windows, Xbox 360, PlayStation Portable e telefono cellulare dalla Electronic Arts.\nModalit\u00e0 di gioco.\nNel gioco sono creati virtualmente tutti i giocatori di tutte le squadre della National Basketball Association. Oltre a fare partite amichevoli, sono disponibili anche nuove o rinnovate modalit\u00e0 di gioco. Per quest'edizione, erano raffigurati diversi atleti in copertina a seconda dei vari Paesi.\nOltre a queste ci sono altre modalit\u00e0 come la creazione di un nuovo personaggio, l\"'All Star Game\" e il \"Rookie Challenge\"."}
{"id": "1137525", "revid": "6923", "url": "https://it.wikipedia.org/wiki?curid=1137525", "title": "Panhard &amp; Levassor", "text": ""}
{"id": "1137531", "revid": "1382012", "url": "https://it.wikipedia.org/wiki?curid=1137531", "title": "Potenza irradiata efficace", "text": "La potenza irradiata efficace o potenza irradiata equivalente (ERP - \"Effective Radiated Power\") \u00e8 la potenza che deve irradiare un dipolo, radialmente, sul piano ortogonale, per avere la stessa potenza misurata sull'antenna in prova, nella direzione di massimo campo. Viene calcolata aggiungendo alla potenza del trasmettitore misurata al connettore d'uscita posto in carico con impedenza caratteristica, sottraendo eventuali perdite del sistema, il guadagno dell'antenna. L'ERP si esprime secondo la formula\ndove ERP \u00e8 la grandezza che si intende calcolare (espressa in dBW, o dBm), Pt \u00e8 la potenza a radiofrequenza emessa dal trasmettitore (espressa in dBW o dBm) e Gt \u00e8 il guadagno d'antenna espresso in dB, oppure\nin questo caso esprimendo ERP e Pt in Watt.\nLa potenza ERP non va confusa con la potenza EIRP, \"Effective Isotropical Radiated Power\", che invece si riferisce al radiale isotropico di riferimento. Si calcola sostituendo al guadagno Gt espresso in dBd, il suo guadagno in dBi, cio\u00e8 espresso rispetto al radiale isotropico. In particolare il guadagno in dBi si deduce da quello in dBd semplicemente sommando 2,15dB (10 log 1,64, dove 1,64 \u00e8 il guadagno in regime lineare di un dipolo a mezz'onda) secondo la formula\nin quanto il dipolo guadagna 2,15dB in pi\u00f9 rispetto al radiale isotropico, anche se soltanto lungo la direzione di massima irradiazione."}
{"id": "1137533", "revid": "767487", "url": "https://it.wikipedia.org/wiki?curid=1137533", "title": "Dr. Jack", "text": "Dr. Jack \u00e8 un film del 1922 di Fred C. Newmeyer, con Harold Lloyd.\nFu uno dei pochissimi film in cui Lloyd non interpretava la solita parte del \"ragazzo\".\nTrama.\nIl dottor Jack cura i suoi pazienti con metodi particolari ma molto efficaci. Gli viene consigliato di visitare una ragazza, curata da un medico ciarlatano. Va a visitarla e si accorge che la ragazza, trattata come una malata grave, obbligata a prendere mediacine e a stare sempre in casa al buio, sta benissimo. Ma il padre di lei si fida pi\u00f9 del ciarlatano e non d\u00e0 retta al dottor Jack che \u00e8 molto dispiaciuto di come vive la ragazza, essendosene innamorato e ricambiato. Decide per\u00f2 di rimanere l\u00ec ad aiutarla. Quando arriva la notizia di un criminale che si aggira nei luoghi, la ragazza si emoziona e il ciarlatano ordina di rimetterla a letto. Allora il dottor Jack si finge il criminale, travestendosi, e spaventa tutti e cercano di nasconderesi e scappare, anche la ragazza. Poi questa si accorge del trucco e dice al padre che lo ha fatto per dimostrargli che il dottor Jack ci tiene a lei. Cos\u00ec il padre caccia via il ciarlatano e il dottor Jack e la ragazza si baciano."}
{"id": "1137534", "revid": "2062065", "url": "https://it.wikipedia.org/wiki?curid=1137534", "title": "Indy Lights", "text": "La Indy Lights \u00e8 una serie propedeutica organizzata dalla Indy Racing League (IRL). \u00c8 stata fondata nel 2002 per far crescere giovani talenti da convogliare in seguito nella IRL e la prima edizione ha coinciso con l'abbandono da parte della Infiniti dalla serie principale. Il motore \u00e8 una versione modificata del 3.5L V8 montato sulla Infiniti Q45, in combinazione con un telaio Dallara. La serie ha dovuto lottare parecchio per attrarre nuovi piloti e spesso molte gare hanno visto la partecipazione di meno di 10 concorrenti. Tuttavia, grazie all'introduzione di alcune corse su tracciato stradale dal 2005, molte delle nuove promesse americane come Marco Andretti e Phil Giebler hanno partecipato saltuariamente alla serie. Nel 2006, l'incremento dei premi ha portato a uno schieramento di almeno 16 vetture, con appuntamenti divisi a met\u00e0 tra circuiti ovali e stradali, e una gara indipendente dal circuito IRL in occasione del Gran Premio degli Stati Uniti di F1 a Indianapolis. La serie era denominata fino al 2006 Menards Infiniti Pro Series quando sia la Menards che la Nissan, proprietaria del marchio Infiniti abbandonarono la sponsorizzazione della serie. Fino al 2008 si \u00e8 chiamata Indy Pro Series ed adesso \u00e8 stata rinominata Firestone Indy Lights. In precedenza, un'altra serie di nome Indy Lights aveva svolto lo stesso ruolo per la CART e corse dal 1986 al 1990 con il nome di American Racing Series e dal 1991 al 2001 con il nome di Dayton Indy Lights. Il primo campione di questa categoria fu l'italiano Fabrizio Barbazza.\nL'appuntamento pi\u00f9 importante in calendario \u00e8 la Freedom 100, che si disputa sull'ovale di Indianapolis il venerd\u00ec precedente la 500 miglia."}
{"id": "1137535", "revid": "133557", "url": "https://it.wikipedia.org/wiki?curid=1137535", "title": "Cugini di campagna", "text": ""}
{"id": "1137538", "revid": "133557", "url": "https://it.wikipedia.org/wiki?curid=1137538", "title": "I cugini di campagna", "text": ""}
{"id": "1137539", "revid": "1226", "url": "https://it.wikipedia.org/wiki?curid=1137539", "title": "Villa Pisani detta la Rocca Pisana", "text": ""}
{"id": "1137540", "revid": "125443199", "url": "https://it.wikipedia.org/wiki?curid=1137540", "title": "City Angels", "text": "City Angels \u00e8 un'associazione di volontariato (OdV), originariamente nata come ONLUS, fondata nel 1994 e operante nei territori italiano e svizzero.\nStoria.\nL'organizzazione City Angels fu fondata il 7 settembre 1994 a Milano da Mario Furlan, giornalista e docente universitario, prefiggendosi come \u00abONLUS laica, multietnica, gay friendly e antirazzista di volontari di strada\u00bb.\nL'associazione ha iniziato collaborando con il centro d'accoglienza per senzatetto del frate camilliano Ettore Boschini, allora presente in via Sammartini, nei pressi della Stazione di Milano Centrale. \nNel corso degli anni ha aperto varie sedi in diverse citt\u00e0, 21 in Italia e in 3 in Svizzera.\nVolontari.\nGli \"angels\" hanno un'et\u00e0 variabile (prevalentemente compresa tra i 18 e i 45 anni) e nazionalit\u00e0 varia, tra cui pi\u00f9 del 20% sono immigrati. \nNon portano armi e sono riconoscibili per la loro divisa: una maglietta o giubba rossa e il basco blu simile a quello delle truppe dell'ONU, per sottolineare il fatto di voler essere una \"forza di pace\".\nAll'epoca della loro fondazione i volontari erano quasi tutti di sesso maschile; negli anni la loro componente femminile \u00e8 andata aumentando, al punto che nel 2021 le donne costituiscono oltre il 50% del totale. \nFormazione dei volontari.\nPer diventare un \"angel\" occorre inizialmente superare un test psicoattitudinale e quindi soprattutto partecipare a un corso di formazione della durata di 20 ore, durante il quale vengono date nozioni di primo soccorso, alcolismo e tossicodipendenza; viene illustrato il regolamento interno e si forniscono nozioni giuridiche, di psicologia e di comunicazione. Inoltre sono impartite lezioni sulle tecniche di squadra e lezioni di Wilding, la tecnica di autodifesa istintiva e psicofisica ideata dal fondatore, Mario Furlan. Durante il tempo dello svolgimento del corso il volontario ha la qualifica di ausiliario e indossa una pettorina rossa in luogo della maglietta. Chi completa il corso pu\u00f2 sostenere l'esame finale, superando il quale diventa City Angel.\nEmblema e divisa.\nL'emblema dei City Angels \u00e8 un'aquila che, con le ali aperte, protegge i grattacieli di una citt\u00e0. Al di sopra di questo simbolo sono riportate le parole \"City Angels\" e al di sotto \u00e8 riportato il motto e la missione dell'associazione, \"Solidariet\u00e0 e sicurezza\". L'emblema fu disegnato dallo stilista Elio Fiorucci.\nI City Angels durante il loro servizio sono tenuti ad indossare la divisa per essere riconoscibili sia da parte degli assistiti o da chiunque altro che possa trovare nella figura del City Angel un punto di riferimento a cui rivolgersi in caso di dubbi, necessit\u00e0 o per segnalare situazioni di emergenza.\nLa divisa \u00e8 cos\u00ec composta:\nQuesta divisa, assieme ad altre informazioni sui City Angels, da fine maggio 2009 \u00e8 esposta al Museo del Risorgimento di Milano in un salone dedicato. Nel giugno 2012 il Museo del Fumetto di Milano ha voluto celebrare i City Angels e la loro divisa all'interno della sua mostra sull'Uomo Ragno e sui supereroi positivi.\nAttivit\u00e0.\nI City Angels sono volontari di strada d'emergenza che assistono cittadini in difficolt\u00e0 e chiunque necessiti di bisogno, cercando di comportarsi come \"perfetti cittadini\" che si muovono totalmente nell'ambito della legalit\u00e0 e di ci\u00f2 che \u00e8 consentito fare ad un comune cittadino su strada, instillando di fatto il senso civico nelle persone.\nTra le categorie aiutate dai City Angels: i senza fissa dimora, i tossicomani e gli alcolisti, le prostitute, gli immigrati, gli anziani, i disabili, persone a rischio soglia di povert\u00e0, le vittime della criminalit\u00e0, i detenuti, animali maltrattati o abbandonati.\nSono addestrati alle pratiche del Wilding o autodifesa istintiva, creata dal fondatore Mario Furlan, e del primo soccorso. Intervengono inoltre nelle scuole medie inferiori e superiori per tenere incontri sul tema della lotta a droghe e bullismo.\nAttivit\u00e0 durante la pandemia di Covid-19.\nNei mesi di marzo, aprile e maggio 2020, durante la pandemia di Covid-19, i City Angels hanno consegnato a casa la spesa e i farmaci ad anziani soli e disabili in tutte le citt\u00e0 in cui erano presenti e distribuito mascherine e disinfettanti ai senzatetto. A Milano, Roma, Bergamo e Monza hanno tenuto aperte e gestito mense e docce per i senzatetto che altrimenti sarebbero state chiuse perch\u00e9 i loro gestori, spaventati dal virus, si erano ritirati. \nNei mesi di maggio e giugno 2020 a Milano, Monza, Bergamo, Brescia, Varese, Gallarate, Lecco, Torino, Novara, Parma, Roma, Cagliari, Campomarino (Campobasso) e Lugano gli Angeli hanno svolto un servizio anti assembramento nei parchi, nei mercati e nei luoghi della movida, su richiesta dei rispettivi Comuni.\nIniziative pubbliche.\nDalla loro nascita i City Angels organizzano iniziative pubbliche volte a promuovere tolleranza, solidariet\u00e0, antirazzismo e fratellanza tra popoli. Tra i loro eventi, la preghiera multireligiosa della vigilia di Natale davanti al Memoriale della Shoah, a Milano: esponenti di varie religioni (preti, imam, rabbini, pastori protestanti..) pregano insieme in mezzo ai clochard; la S. Messa tra i senzatetto della Stazione Centrale di Milano, a Pasqua; e la Befana del clochard presso l'hotel Principe di Savoia di Milano, una giornata in cui personaggi dello spettacolo, della cultura, dello sport e delle Istituzioni indossano la divisa dei City Angels e fanno da camerieri dei clochard. Tra i partecipanti negli anni i sindaci di Milano, Letizia Moratti, Giuliano Pisapia e Giuseppe Sala; Linus, Platinette, Roberto Vecchioni, i Nomadi, Edoardo Raspelli, Maria Teresa Ruta, Jo Squillo, Enrico Beruschi, Stefano Zecchi, Sfera Ebbasta, Ron, Michel Altieri, Arianna Bergamaschi. Nel gennaio 2012 a Palazzo Marino il sindaco di Milano, Giuliano Pisapia, ha pubblicamente elogiato e ringraziato i City Angels, auspicando di rendere la collaborazione tra Comune e Associazione ancora pi\u00f9 stretta e costruttiva. \nA Torino i City Angels hanno fondato una squadra di calcio multietnica. Gioca in Seconda categoria, ed \u00e8 gemellata con la Nazionale Magistrati.\nDal 2010 i City Angels aderiscono all'LGBT Pride in tutte le citt\u00e0 in cui sono presenti, svolgendo il servizio d'ordine alla manifestazione. Dal 2016 i City Angels, in collaborazione con l'ANPI (Associazione Nazionale Partigiani Italiani), aderiscono a Milano al Corteo del 25 aprile, svolgendo il servizio d'ordine per la Brigata Ebraica. Il 18 ottobre 2021 Mario Furlan ha firmato a Roma un protocollo d'intesa con Gianfranco Pagliarulo, Presidente dell'ANPI, per sviluppare iniziative comuni di solidariet\u00e0.\nDal 2017 i City Angels aderiscono alla Lega Italiana Difesa Animali e Ambiente.\nCentri d'accoglienza per senzatetto a Milano e in Lombardia.\nCasa Silvana \u00e8 il centro di prima accoglienza per senzatetto fondato e gestito dai City Angels a Milano, chiamata cos\u00ec in ricordo di Silvana, una senzatetto rapita da una gang di sfruttatori, costretta a prostituirsi e poi uccisa. Il centro \u00e8 stato inaugurato il 17 maggio 2007 da Letizia Moratti, Sindaco di Milano, e dall'Assessore ai Servizi sociali Mariolina Moioli\nSi trova in via Esterle 13, a Milano, nel quartiere di Lambrate - viale Padova, in uno spazio concesso in comodato d'uso gratuito per 15 anni dal Comune di Milano.\nOspita dieci persone pi\u00f9 un assistente sociale costantemente presente. Nato come rifugio per donne clochard - le pi\u00f9 deboli della categoria dei senza fissa dimora, le pi\u00f9 esposte a violenze - \u00e8 il primo e unico centro di prima accoglienza in Italia che:\nIn Casa Silvana, oltre a dormire, gli ospiti ricevono cena, prima colazione e abiti puliti: possono lavarsi e ricevere assistenza psicologica e legale. Casa Silvana \u00e8 un luogo dove chi \u00e8 senza dimora pu\u00f2 trovare serenit\u00e0, un ambiente caloroso e un momento in cui fare il punto della propria vita per ripartire con nuovi obiettivi.\nNel 2014 la giunta Pisapia ha assegnato ai City Angels la gestione di tre centri d'accoglienza per senzatetto e profughi, soprattutto eritrei: in viale Toscana, piazza XXV Aprile e via Guerzoni. Per un totale di circa 400 posti letto.\nDal 2016 a Milano i City Angels gestiscono anche il centro d'accoglienza per senzatetto e profughi intitolato allo stilista scomparso Elio Fiorucci, che ide\u00f2 nel 1994 il logo dei City Angels. Il centro si trova in via Gino Pollini e accoglie 130 persone.\nNel 2017 a Milano, ove prima sorgeva un campo Rom, i City Angels avevano dato vita all'Oasi del clochard: un villaggio per senzatetto composto da prefabbricati, collocati intorno alla piazza del villaggio. Nell'agosto 2018 il villaggio \u00e8 stato smantellato perch\u00e9 Sogemi, la societ\u00e0 proprietaria del terreno, ha deciso di riprenderselo.\nDal 2020 i City Angels gestiscono centri d'accoglienza per senzatetto anche a Monza e a Varese.\nIl \"decreto sicurezza\".\nNel febbraio 2009 il Ministro dell'interno Roberto Maroni ha proposto il cosiddetto \"decreto sicurezza\" che ha previsto, tra le altre cose, l'istituzionalizzazione delle associazioni di volontari per la sicurezza, cosiddette \"ronde\".\nNel formulare il decreto il ministro ha ripetutamente dichiarato di essersi ispirato al modello dei City Angels di Milano, che dal 1994 portano avanti un'opera unica nel loro genere.\nNell'agosto 2009, a valle dell'emanazione di tale decreto, le cosiddette \"ronde\" vengono istituite come associazioni di volontari che devono venire formate dai Comuni di appartenenza tramite corsi appositi e registrate presso appositi registri in prefettura.\nIl presidente e fondatore dei City Angels, Mario Furlan, si \u00e8 dichiarato favorevole riguardo al provvedimento, in maniera analoga a quanto aveva gi\u00e0 fatto a febbraio (\"Siamo soddisfatti che il ministro Maroni abbia riconosciuto la nostra seriet\u00e0 e il lavoro che svolgiamo da anni a presidio del territorio e d'accordo sull'ipotesi di ronde di cittadini, a patto che siano composte da persone con la testa sulle spalle e appositamente formate. I volontari non devono andare \"in cerca del nemico\", ma sentirsi come angeli in cerca di persone da aiutare\"). Dopo il varo del provvedimento i sindaci di alcune citt\u00e0 (Roma, Torino, Bologna, Reggio Emilia) si sono dichiarati scettici sulle ronde e proprio per questo hanno affermato di volersi avvalere soltanto del contributo dei City Angels, ritenendola un'attivit\u00e0 differente.\nI City Angels non si sono mai registrati come \"associazioni di volontari per la sicurezza\" presso le prefetture delle citt\u00e0 in cui operano. Sempre secondo Furlan: \"Le norme volute da Maroni non c'entrano con noi. I City Angels infatti non sono ronde, ma volontari che si limitano a dare una mano ai bisognosi. Noi svolgiamo un'attivit\u00e0 sociale, che ha al cuore l'assistenza ai senza fissa dimora\".\nPresenza sul territorio italiano.\nSono presenti anche a Roma, Torino, Monza, Parma, Brescia, Bergamo, Voghera, Novara, Como, Varese, Cagliari, Lecce, Albenga, Savona, Campomarino (CB), Lecco, Palermo, Genova, Busto Arsizio, Gallarate. A Palermo i City Angels nascono nel gennaio 2018, grazie a giovani del movimento antimafia delle Agende Rosse, vicino alla figura di Salvatore Borsellino.\nPresenza sul territorio svizzero.\nLa sede ufficiale \u00e8 a Lugano. Dal 2018 i City Angels sono anche a Chiasso, dove collaborano con la polizia di frontiera; e nel 2021 hanno aperto una sezione anche a Mendrisio, su richiesta delle autorit\u00e0 cittadine. \nDal 2016 i City Angels italiani e svizzeri sono tra i soci fondatori di Eunwa (European Neighbourhood Watch Association), l'associazione europea, con sede a Vienna, che raggruppa le associazioni nazionali che si occupano di sicurezza e di controllo del vicinato.\nRiconoscimenti.\nA Milano i City Angels hanno ricevuto due volte l'Ambrogino d'oro, la massima benemerenza cittadina.\nTra i premi ed i riconoscimenti pi\u00f9 importanti si possono annoverare:\nNel 2008 l'Ambrogino \u00e8 stato attribuito al City Angel onorario Edward \"Eddy\" Gardner, un ghanese ridotto in fin di vita il 20 luglio di quell'anno da tre spacciatori al grido di \"sporco negro!\" perch\u00e9 cercava di convincere i giovani a non drogarsi.\nNel 2008, durante un'udienza in Vaticano, Papa Benedetto XVI li ha definiti \"i boy scout del XXI secolo\". \nPremio \"Il Campione\".\nA partire dal 2001 i City Angels a Milano organizzano ogni anno, in presenza del Sindaco a Palazzo Marino, un premio rivolto a \u201ccampioni\u201d di solidariet\u00e0, legalit\u00e0 e civismo.\nLa giuria del Premio \u00e8 composta dai Direttori dei principali organi d'informazione: dal Corriere della Sera a La Repubblica, dall'ANSA alla Gazzetta dello Sport, dalla Rai a TGcom24, da Fanpage a Wikimedia Italia.\nA partire dall'edizione 2014 il Premio viene patrocinato, oltre che da Comune, Provincia di Milano e Regione Lombardia, anche dal Rotary club, dal Lions Club, dall'Associazione Nazionale Magistrati e dalla Comunit\u00e0 ebraica di Milano. Tra i vincitori negli anni: Brunello Cucinelli, Ezio Greggio, Rita Levi Montalcini, Mario Melazzini, Gabriele Nissim, Don Maurizio Patriciello, Don Antonio Mazzi, Don Gino Rigoldi, Alex Zanardi, Roberto Burioni.\nTestimonial.\nMadrina dei City Angels \u00e8 dal 2004 Daniela Javarone. Presidente onorario \u00e8 dal 2019 Bruno Bella. Testimonial nazionali sono i cantautori Alberto Fortis, Marco Ligabue, Omar Pedrini, Ivan Cattaneo, Beppe Carletti, Ron e Oscar Giammarinaro, leader degli Statuto; la cantante Ivana Spagna; l'attore e regista Maurizio Colombi; il gastronomo Edoardo Raspelli; i cabarettisti Leonardo Manera e Stefano Chiodaroli; i comici Andrea Pucci, Nino Formicola e Gabriele Cirilli; le conduttrici televisive Simona Ventura, Jo Squillo e Patrizia Rossetti; l'attore e conduttore televisivo Beppe Convertini; lo stilista Alviero Martini.\nTestimonial internazionali (Svizzera) sono l'attrice Simona Bernasconi e l'attaccante della squadra di hockey di Lugano Giovanni Morini.\nIl Comitato d'onore dei City Angels comprende personalit\u00e0 come Mons. Vincenzo Di Mauro, Arcivescovo di Vigevano; Don Gino Rigoldi, Don Antonio Mazzi, Mons. Franco Buzzi, Prefetto della Biblioteca Ambrosiana; gli economisti Marco Vitale e Dominic Salvatore; la leader animalista Michela Vittoria Brambilla; la psicologa Maria Rita Parsi; il pubblico ministero antimafia Alberto Nobili; i magistrati Cuno Tarfusser e Maurizio Grigo; Roberto Jarach, presidente del Memoriale della Shoah, e Gabriele Nissim, fondatore del Giardino dei Giusti di tutto il mondo; Nando Dalla Chiesa e Andr\u00e9e Ruth Shammah.\nIl 18 dicembre 2019 i City Angels sono stati proclamati \"Guardiani morali del Giardino dei Giusti di tutto il mondo\" dal Presidente di Gariwo, Gabriele Nissim."}
{"id": "1137541", "revid": "1226", "url": "https://it.wikipedia.org/wiki?curid=1137541", "title": "Villa Pisani detta la Rocca", "text": ""}
{"id": "1137548", "revid": "1543377", "url": "https://it.wikipedia.org/wiki?curid=1137548", "title": "Chakri", "text": "La dinastia Chakri (; ) \u00e8, dal 1782, \nl'attuale dinastia regnante in Thailandia, gi\u00e0 Regno del Siam.\nEtimologia.\nPrima di diventare re, Rama I era stato nominato \"Chao Phraya Chakri\" per i suoi meriti in battaglia dal precedente re Taksin, titolo che detenne per diversi anni. Quando fond\u00f2 la dinastia, scelse come nome ed emblema della stessa il \"Chakri\", composto dalle due armi delle divinit\u00e0 Shiva e N\u0101r\u0101ya\u1e47a, quest'ultimo al pari di Buddha e R\u0101ma \u00e8 un \"avatar\" di Vi\u1e63\u1e47u, al quale i sovrani siamesi sono particolarmente devoti. Tali armi sono il disco dentato di Narayana, chiamato \"chakram\" e il tridente di Shiva, detto \"trisula\" e spesso abbreviato \"tri\" in lingua thai. Il nome coniato indica quindi la forza divina che anima il regno e i suoi sovrani, considerati dei \"cakravartin\".\nStoria.\nAl pari dei precedenti regni siamesi di Sukhothai, Ayutthaya e Thonburi, lo Stato prese il nome della capitale Rattanakosin, uno dei primi nomi di Bangkok, e fu chiamato Regno di Rattanakosin. Mantenne tale denominazione fino alla rivoluzione siamese del 1932, quando il re Rama VII fu costretto a concedere la costituzione e il nuovo Stato mantenne il solo nome alternativo con cui era conosciuto: Regno del Siam. Nel 1939, i nazionalisti che governavano il Paese imposero che fosse chiamato Thailandia, non vedendo di buon occhio le origini cinesi del nome Siam.\nRama I.\nregno dal 6 aprile 1782 al 7 settembre 1809 \nLa dinastia venne fondata dal generale siamese Phraya Chakri. Dopo l'invasione dei birmani che avevano raso al suolo la capitale Ayutthaya e provocato la morte del sovrano Ekathat, il generale Taksin riorganizz\u00f2 i siamesi e fu proclamato re di Thonburi dopo aver cacciato gli invasori. Spost\u00f2 la capitale a Thonburi e con l'aiuto del generale Phraya Chakri riunific\u00f2 il Siam, frantumatosi dopo la caduta di Ayutthaya. In seguito espanse notevolmente il Paese, conquistando i regni che costituivano gli odierni Stati di Laos e Cambogia. Nel 1780, il sovrano inizi\u00f2 a dare segni di follia fino a quando nel 1782 venne deposto da una rivolta guidata dall'aristocrazia della capitale.\nPhraya Chakri, impegnato nella campagna di occupazione della Cambogia, torn\u00f2 a Thonburi alla testa del suo esercito, sed\u00f2 la rivolta, giustizi\u00f2 re Taksin e si proclam\u00f2 nuovo sovrano con il nome di Phra Yot Fa, dando cos\u00ec inizio alla dinastia Chakri e al Regno di Rattanakosin. La capitale venne spostata da Thonburi alla riva opposta del fiume Chao Phraya, nella nuova citt\u00e0 di Rattanakosin, il nucleo dell'odierna Bangkok, dove venne eretto il Grande Palazzo Reale. Il sovrano, che avrebbe ricevuto il nome postumo di Rama I, stabilizz\u00f2 le conquiste del periodo di Thonburi. Respinse diverse invasioni birmane, in particolare quella del 1815, conosciuta come guerra dei nove eserciti, tante furono le armate birmane che attaccarono diversi obiettivi impiegando un totale di 144.000 uomini.\nRama II.\nregno dal 7 settembre 1809 al 21 luglio 1824 \nCon il suo successore Loetla, il Siam si stabilizz\u00f2 come una delle principali potenze dell'Asia sud-orientale, anche se aument\u00f2 la penetrazione coloniale dei britannici, che nel 1786 avevano ottenuto in affitto l'isola malese di Penang e nel 1819 fondarono la colonia di Singapore. Il regno di Loetla, che a sua volta avrebbe ricevuto postumo il titolo di Rama II, fu all'insegna della pace e fu conosciuto come l'et\u00e0 dorata della letteratura di Rattanakosin. Il sovrano stesso fu un poeta e un'artista, oltrech\u00e9 il patrono di diversi letterati. In campo politico Loetla non ebbe il carisma del padre, si limit\u00f2 ad un ruolo cerimoniale e demand\u00f2 l'amministrazione a potenti clan aristocratici di Bangkok. Tra questi si mise in luce quello dei Bunnag, i cui discendenti di origini persiane erano gi\u00e0 stati ai vertici dei ministeri nel periodo di Ayutthaya ed il suo capostipite aveva stretto un forte rapporto di alleanza politica e di parentela con Rama I avendo sposato la sorella della regina consorte, madre di Loetla.\nRama III.\nregno dal 21 luglio 1824 al 2 aprile 1851 \nAlla morte di Rama II gli succedette sul trono nel 1824 il figlio Nangklao, detto anche Jessadabodindra. Al contrario del padre, Nangklao partecip\u00f2 attivamente all'amministrazione che fu per il resto egemonizzata dal clan dei Bunnag. Mantenne una politica di equilibrio in un periodo in cui l'Impero britannico estese i suoi possedimenti coloniali nella regione sconfiggendo i birmani nel 1826 nella prima guerra anglo-birmana. Quello stesso anno sigl\u00f2 con i britannici in febbraio un accordo militare in funzione anti-birmana e in giugno il trattato Burney che regolamentava i rapporti tra i due Paesi e la rispettiva sfera d'influenza sui sultanati malesi a sud.\nTali accordi rappresentano la riapertura del Siam ai rapporti con l'Occidente, interrotti nel 1688 con la rivoluzione scatenatasi alla morte di re Narai. Nel 1833 fu sottoscritto il trattato di amicizia e commercio siamese-americano con gli Stati Uniti. Durante il suo regno venne incrementato il commercio con la Cina, mentre il missionario americano James Law introdusse l'uso della stampa per la lingua siamese.\nNei primi anni di regno Rama III fece soffocare la rivolta del re Anuvong ed annett\u00e9 al Siam il Regno di Vientiane, fino ad allora vassallo. Vientiane fu rasa al suolo e centinaia di migliaia di laotiani furono deportati in Siam, andando a popolare i territori dell'odierno Isan, fino ad allora quasi deserti. Negli anni successivi vi furono due lunghi conflitti con il Vietnam per la supremazia sulla Cambogia che ebbero fine nel 1846 con un trattato di pace con il quale le due potenze si spartitono il controllo della Cambogia e il re khmer Ang Duong si impegn\u00f2 a versare tributi sia al Siam che al Vietnam.\nRama IV.\nregno dal 3 aprile 1851 al 1\u00ba ottobre 1868 \nA Phra Nangklao succedette il fratellastro Phra Chom Klao - Rama IV, detto anche Mongkut: per molti anni monaco buddhista, erudito in sanscrito, pali, latino e inglese, sal\u00ec al trono nel 1851. Le competenze linguistiche gli permisero di stabilire relazioni diplomatiche con l'occidente, firm\u00f2 importanti accordi commerciali con numerosi paesi europei e modernizz\u00f2 l'istruzione. Port\u00f2 il paese nella sfera d'influenza dei britannici, che avevano sconfitto la Cina e la Birmania, riuscendo a mantenere l'indipendenza del Siam.\nCome il padre Rama II, anche Mongkut non prese molte decisioni in campo politico e si limit\u00f2 ad un ruolo cerimoniale affidando l'amministrazione all'aristocrazia, in particolar modo ai Bunnag Non riusc\u00ec a portare a termine tutte le riforme che si era proposto, ostacolato dalla nobilt\u00e0 siamese conservatrice, ma trasmise agli eredi la consapevolezza di quanto fossero necessarie tali riforme per garantirsi l'autonomia dagli Stati europei e fare del Siam un Paese progredito.\nRama V.\nregno dal 1\u00ba ottobre 1868 al 23 ottobre 1910 \nChulalongkorn - Rama V venne incoronato nel 1868 e fu un re di grande personalit\u00e0, rilanci\u00f2 il ruolo del sovrano accentrando nelle proprie mani il potere. Con la prima legge che eman\u00f2, furono tutte poste sotto il controllo reale tutte le entrate fiscali, una grossa parte delle quali era appannaggio del Palazzo Davanti e degli aristocratici. Accentr\u00f2 anche il potere legislativo, fino ad allora controllato dal Consiglio di Stato formato da rappresentanti della monarchia e dei nobili.\nContinu\u00f2 sulla strada delle riforme intrapresa dal padre, modernizzando l'amministrazione e la giustizia: vennero creati i primi servizi postali (1885), le prime ferrovie (1893), le accademie militare e navale e il primo istituto superiore di istruzione, che sarebbe poi diventata la prima universit\u00e0 nel regno del suo successore. Rama V abol\u00ec la schiavit\u00f9 e le corv\u00e9e nel 1895, introdusse le banconote nel 1902 e il sistema decimale nel 1908. Non pot\u00e9 evitare di perdere il controllo del Laos e della Cambogia, cedute all'Indocina francese, e le zone di confine con la Birmania britannica, garantendo in tal modo l'indipendenza del Paese, l'unico nel sudest asiatico a non cadere sotto il dominio coloniale. Per la sua opera, il sovrano \u00e8 tuttora oggetto di venerazione in Thailandia, sue statue sono diffuse ovunque nel Paese ed il 23 ottobre, anniversario della sua morte, \u00e8 festa nazionale.\nRama VI.\nregno dal 23 ottobre 1910 al 25 novembre 1925 \nVajiravudh Klao Mongkut - Rama VI, figlio del predecessore, sal\u00ec al trono nel 1910, dopo aver studiato in Inghilterra, laureandosi a Oxford. Prosegu\u00ec l'opera di rinnovamento del Paese intrapresa dai due predecessori ed istitu\u00ec, fra le altre cose, l'istruzione obbligatoria. Nel 1912 sub\u00ec un fallito colpo di Stato da parte dell'esercito. Con Vajiravudh fu inaugurato nel 1916 il nuovo sistema di denominazione dinastica, il sovrano assunse il nome di Rama VI, stabilendo per i suoi predecessori i nomi postumi di Rama I e Rama II ecc. Il nome Rama \u00e8 il diminutivo di Ramathibodi, fondatore del Regno di Ayutthaya, e rievoca quello della divinit\u00e0 induista R\u0101ma, settimo avatar del dio Vi\u1e63\u1e47u, che in questa forma si manifesta come regale principe che risolleva le sorti morali dell'umanit\u00e0. Nel 1918 il sovrano invi\u00f2 un contingente siamese a combattere in Francia a fianco delle potenze alleate nella Prima guerra mondiale.\nRama VII.\nregno dal 25 novembre 1925 al 2 marzo 1935 \nRama VI non ebbe figli maschi e gli successe nel 1925 il fratello minore Prajadhipok - Rama VII, chiamato anche Pokklao. Malgrado i suoi notevoli sforzi profusi per risollevare il Paese, fu travolto dalla crisi economica dovuta alle eccessive spese sostenute dallo Stato nei regni dei sovrani precedenti e alla grande depressione che segu\u00ec la crisi di Wall Street del 1929. Ne approfittarono i militari, che organizzarono un colpo di Stato noto come rivoluzione siamese del 1932 e lo costrinsero a concedere la Costituzione, accettando la monarchia costituzionale. Nel 1934 il re proib\u00ec la poligamia e l'anno successivo abdic\u00f2, in aperto contrasto con la gestione autocratica del potere da parte dei militari. Scelse di vivere in esilio in Gran Bretagna, dove mor\u00ec nel 1941.\nRama VIII.\nregno dal 2 marzo 1935 al 9 giugno 1946 \nAnche Rama VII non ebbe figli maschi e alla sua abdicazione il governo chiam\u00f2 a succedergli sul trono il nipote Ananda Mahidol - Rama VIII. Fu dichiarato re il 2 marzo 1935, a soli 10 anni, ed il parlamento nomin\u00f2 alcuni reggenti fino a che non raggiunse la maggiore et\u00e0 nel 1945. Il 24 giugno 1939 il paese prese il nome di Thailandia. La scelta fu della giunta militare nazionalista che scelse un nome di origine tai, sostituendo il precedente Siam, di origine cinese.\nNel dicembre del 1945 Ananda Mahidol rientr\u00f2 dalla Svizzera, dove aveva studiato assieme al fratello minore Bhumibol, ed inizi\u00f2 a regnare confortato dall'amore del suo popolo, felice di riavere un re in patria dopo tanti anni. Fu assassinato il 9 giugno 1946 in circostanze mai chiarite, senza aver avuto il tempo di essere incoronato.\nRama IX.\nregno dal 9 giugno 1946 ad 13 ottobre 2016 \nLo stesso giorno della morte del fratello ascese al trono Bhumibol Adulyadej - Rama IX, la cui cerimonia di incoronazione avvenne nel 1950. Sin dagli inizi del suo regno si registr\u00f2 un progressivo indebolimento del sistema parlamentare, segnato dal susseguirsi di colpi di Stato e nuove costituzioni del regno. Nel 1957 vi fu il colpo di Stato che assegn\u00f2 il potere a Sarit Thanarat e pose fine alla carriera di Pibulsonggram, uno dei protagonisti degli eventi del 1932. Il dittatore Sarit riconsegn\u00f2 alla monarchia buona parte dei poteri persi nel 1932, e diede grande impulso alla penetrazione statunitense nel Paese per contrastare i timori sollevati in Thailandia dalla guerra del Vietnam e dall'espansione dei movimenti comunisti.\nNel 1973, una serie di imponenti manifestazioni popolari portarono alle dimissioni del dittatore Thanom Kittikachorn, dando il via ad un breve periodo di democrazia che fu soffocato con il massacro dell'Universit\u00e0 Thammasat nel 1976. Nell periodo che segu\u00ec, la repressione in Thailandia arriv\u00f2 a livelli preoccupanti. Nel 1991 un nuovo golpe militare port\u00f2 al potere il generale Suchinda Kraprayoon, il quale abrog\u00f2 la costituzione, creando un Consiglio Nazionale per il mantenimento dell'ordine. Nel 1992, dopo lunghe e dure dimostrazioni popolari in cui persero la vita molti manifestanti, il regime militare fu costretto a indire libere elezioni in seguito alle quali si insedi\u00f2 un governo civile.\nParticolarmente attivo sulla scena sociale e politica, anche grazie al suo vasto patrimonio personale, che gli consent\u00ec di intervenire con opere pubbliche e di sostegno alla popolazione, Rama IX favor\u00ec il 19 settembre 2006 un nuovo colpo di Stato militare guidato dal generale Prapart Sakuntanak, che pose fine al governo del magnate delle telecomunicazioni Thaksin Shinawatra, costringendolo a fuggire in esilio. La successiva restaurazione del regime democratico e le elezioni del 2007 hanno segnato per\u00f2 il ritorno al governo dei fedelissimi di Shinawatra, spingendo nel 2008 i sostenitori della casa reale ad una nuova rivolta che ha portato il consiglio costituzionale a sciogliere il partito di governo accusandolo di brogli elettorali. \u00c8 stato quindi nominato un nuovo governo ostile ai fedeli di Shinawatra i quali, forti della vittoria alle elezioni del 2007, hanno inscenato vibranti proteste che hanno raggiunto culmine nell'aprile 2010, quando la violenta repressione dell'esercito ha provocato la morte di 87 tra dimostranti, militari e reporter.\nA seguito delle reiterate proteste popolari, il governo e lo stato maggiore dell'esercito hanno acconsentito alle nuove elezioni tenutesi nel 2011, in cui ha trionfato la sorella di Thaksin, Yingluck Shinawatra. Dopo alcuni mesi di dure proteste anti-governative, che chiedevano le dimissioni del primo ministro perch\u00e9 rappresentava gli interessi del deposto fratello, nel maggio del 2014 Yingluck \u00e8 stata destituita dalla Corte Costituzionale. L'accusa \u00e8 stata \"abuso del potere politico a fini personali\", per aver rimosso dall'incarico nel 2011 l'ex capo del Consiglio di sicurezza nazionale ed averlo sostituito con un proprio parente. Con tale sentenza sono stati destituiti anche tutti gli altri ministri in carica quando successe il fatto. La situazione creatasi ha riportato nelle piazze anche le camicie rosse pro-Thaksin del Fronte Unito per la Democrazia contro la Dittatura, che si sono dichiarate pronte a lottare per ottenere a breve nuove elezioni.\nCon l'acutizzarsi della tensione, il 20 maggio 2014 l'esercito ha dichiarato una legge marziale con l'intento di trovare una soluzione alla crisi. Il provvedimento \u00e8 stato l'anticamera del colpo di Stato che i militari thailandesi hanno effettuato il successivo 22 maggio. La costituzione \u00e8 stata soppressa, il governo \"ad interim\" \u00e8 stato sciolto, \u00e8 entrato in vigore il coprifuoco sul territorio nazionale dalle 22 alle 5 e i dimostranti di entrambi gli schieramenti sono stati invitati a disperdersi. L'intervento militare \u00e8 avvenuto dopo che, a partire dall'inizio delle proteste in novembre, 28 persone hanno perso la vita e 700 sono state ferite in scontri e attentati collegati alle proteste. Si tratta del 19\u00ba tentativo di colpo di Stato nel Paese dopo l'istituzione della monarchia costituzionale nel 1932. In questa delicata fase della politica nazionale, il sovrano non \u00e8 intervenuto come aveva spesso fatto in precedenza, probabilmente per motivi di salute che lo ostacolano.\nA partire dal 2004 si sono aggravati alcuni problemi di salute del re, che ha dovuto spesso farsi ricoverare per mal di schiena, malattia di Parkinson e depressione, trovandosi costretto a disertare eventi ufficiali che normalmente presiedeva. Dal settembre del 2009 si trovava ricoverato presso l'ospedale Siriraj di Bangkok, in seguito ad un grave attacco di polmonite, e lasciava la struttura solo occasionalmente per presenziare ad eventi particolarmente importanti. La sua et\u00e0 avanzata e le precarie condizioni di salute hanno innescato in Thailandia un dibattito sulla sua successione; molti dei suoi sudditi temono che l'erede al trono, principe Vajiralongkorn, non abbia il carisma e la statura politica del padre. Temono inoltre che, alla luce della precaria stabilit\u00e0 del Paese dovuta alle lotte politiche degli ultimi anni, si prospettino tempi difficili per la Thailandia dopo la morte di Bhumibol, che con la sua personalit\u00e0 ha contribuito in modo determinante a tenere unito il Paese. \u00c8 deceduto il 13 ottobre 2016, dopo lunga malattia.\nRama X.\nregno dal 13 ottobre 2016 \nDopo la morte di Rama IX, avvenuta il 13 ottobre 2016, l'erede designato Vajiralongkorn non accett\u00f2 subito la nomina regale, affermando di non essere pronto e di aver bisogno di tempo per decidere. Si cre\u00f2, cos\u00ec, una situazione di interregno, durante la quale esercit\u00f2 l'ufficio di reggente il presidente del Consiglio privato del re, Prem Tinsulanonda.\nIl 1\u00ba dicembre 2016 Vajiralongkorn accett\u00f2 la nomina a sovrano e assunse il nome di regno di Rama X; con tale atto la successione ha avuto valore retroattivo alla data della morte di Rama IX.\nAlbero genealogico.\n SAR Mahidol Adulyadej principe di Songkhla (1892-1929)\n = SAR principessa Srinagarindra (1900-1995)\n |- SAR Galyani Vadhana, principessa di Naradhiwas (1923-2008)\n | = Aram Rattanakul Serireongri (1920-1982)\n | = SA principe Varananda Dhavaj (1922-1990)\n |- Ananda Mahidol - Rama VIII (1925-1946)\n |- Bhumibol Adulyadej - Rama IX (1927-2016) \n = Sirikit (1932-...)\n |- principessa Ubolratana Rajakanya (1951-...)\n |- Vajiralongkorn - Rama X (1952-...)\n | = Soamsavali Kitiyakara\n | |- SAR principessa Bajrakitiyabha (1978)\n | = Yuvadhida Polpraserth\n | |- SAS principe Juthavachara Mahidol (1979)\n | |- SAS principe Vacharaeson Mahidol (1981)\n | |- SAS principe Chakriwat Mahidol (1983)\n | |- SAS principe Vacharawee Mahidol (1985)\n | |- SAR principessa Sirivannavari Nariratana (1987)\n | = Srirasmi Suwadee\n | |- SAR principe Dipangkorn Rasmijoti (2005)\n |- SAR la principessa reale Sirindhorn (1955-...)\n |- SAR la principessa Chulabhorn Walailak (1957-...)\n = Virayudh Tishyasarin\n |- SAR principessa Siribhachudabhorn (1982-...)\n |- SAR principessa Aditayadornkitikhun (1984-...)"}
{"id": "1137555", "revid": "1924342", "url": "https://it.wikipedia.org/wiki?curid=1137555", "title": "Konvicted", "text": "Konvicted \u00e8 il secondo album in studio del cantante senegalese Akon, pubblicato il 14 novembre 2006."}
{"id": "1137556", "revid": "486946", "url": "https://it.wikipedia.org/wiki?curid=1137556", "title": "Le castella", "text": ""}
{"id": "1137561", "revid": "287204", "url": "https://it.wikipedia.org/wiki?curid=1137561", "title": "Castell'Ottieri", "text": "Castell'Ottieri \u00e8 una frazione del comune italiano di Sorano, nella provincia di Grosseto, in Toscana.\nGeografia fisica.\nIl paese \u00e8 situato a nord del capoluogo, raggiungibile prendendo una deviazione dalla strada che conduce a Castell'Azzara, lungo la valle del torrente Stridolone. Castell'Ottieri dista circa 10\u00a0km da Sorano e poco pi\u00f9 di 90\u00a0km da Grosseto.\nOrigini del nome.\nSecondo una \"Decisione\" (giudizio definitivo a proposito di una controversia) pronunciata il 22 dicembre 1665 dal Tribunale della Rota Senese, organo giurisdizionale competente, Castell'Ottieri sarebbe stato fondato da un uomo d'arme sceso in Italia dalla \"Provincia d'Austria\" al seguito dell'esercito carolingio, di nome Lotherius dei Signori di Mont Crijs che ricevette in dono una terra maremmana sulla quale eresse un castello che volle denominare \"Castrum Lotherii\" tradotto \"Castello di Lotario\", attuale \"Castell'Ottieri\", dando origine, nel contempo, al noto casato dei conti Ottieri, che intorno alla met\u00e0 del XIII secolo si trasfuse in uno dei rami dei Signori di Baschi che ne assunse cognome, titoli e beni, portando in tal modo l'antica denominazione del casato originale nella posterit\u00e0, fino a quando, il 16 aprile 1616, unitamente a San Giovanni delle Contee, fu ceduto da Sinolfo juniore di Flaminio Ottieri, al granduca di Toscana Cosimo II contro la somma 107.000 piastre e la concessione del feudo granducale di Rigomagno.\nStoria.\nSorto nel Medioevo come subfeudo di un valvassore di origini germaniche, il luogo divenne in seguito possesso dei signori di Montorio e, nella seconda met\u00e0 del XIII secolo, pass\u00f2 sotto il controllo di Orvieto. Successivamente, venne conquistato dalla famiglia locale degli Ottieri che lo fecero diventare il centro principale e l'indiscussa capitale della loro piccola contea.\nGli Ottieri controllarono il centro, a parte una temporanea sottomissione a Siena in epoca quattrocentesca, fino al 1616, anno in cui il feudo fu venduto ai Medici che lo inglobarono nel Granducato di Toscana.\nNella seconda met\u00e0 del XVIII secolo la legge di riforma dei Lorena incluse Castell'Ottieri nel territorio comunale di Sorano.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Castell'Ottieri. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione."}
{"id": "1137563", "revid": "767487", "url": "https://it.wikipedia.org/wiki?curid=1137563", "title": "Kuannersuit", "text": "Il Kuannersuit (danese: Kvanefjeld) \u00e8 una montagna della Groenlandia di 879\u00a0m. Si trova a 60\u00b059'N 45\u00b059'O; appartiene al comune di Kujalleq."}
{"id": "1137564", "revid": "116779501", "url": "https://it.wikipedia.org/wiki?curid=1137564", "title": "Buddha Loetla Nabhalai", "text": "In confronto ai regni dei precedenti due monarchi, il suo fu abbastanza pacifico e le guerre furono relativamente poche, fu dato invece grande impulso all'organizzazione amministrativa, all'educazione scolastica, agli scambi commerciali (soprattutto con la Cina), e alle arti, in particolare alla letteratura. Il re stesso fu un buon poeta e scultore e il suo periodo fu conosciuto come l'\"Et\u00e0 d'Oro della Letteratura di Rattanakosin\".\nInfanzia e giovent\u00f9.\nNacque con il nomignolo Chim il 24 febbraio 1767 nel distretto di Amphawa della provincia di Samut Songkhram, alla fine del regno del re Ekat'at di Ayutthaya. Il padre Thong Duang era il governatore di Ratchaburi e in seguito sarebbe divenuto il re del Siam Rama I. La madre Nak era figlia di un ricco possidente della provincia di Samut Songkhram e spos\u00f2 Thong Duang attorno al 1760. Dopo la caduta di Ayutthaya per mano dei birmani, il Siam si era riorganizzato con re Taksin che aveva fondato il Regno di Thonburi. Il padre e lo zio di Chim, Bunma, furono i generali che si distinsero maggiormente nella riunificazione del paese. Thong Duang divenne primo ministro con il titolo di Chao Phraya Chakri e al ritorno dalla vittoriosa campagna che nel 1768 sottomise il regno laosiano di Vientiane port\u00f2 con s\u00e9 Kam Waen, la figlia del re sconfitto, e ne fece la favorita tra le sue concubine. Ci\u00f2 gener\u00f2 la gelosia della moglie Nak che un giorno picchi\u00f2 Kam Waen. Quando Chao Phraya Chakri lo venne a sapere cacci\u00f2 per sempre Nak, che quindi non divenne mai regina durante il regno di Rama I. Trov\u00f2 rifugio nel palazzo reale di re Taksin, dove visse con la figlia Chimyai che era divenuta concubina del monarca. Solo in seguito, con l'ascesa al trono del figlio Chim, questi la nomin\u00f2 regina madre con il nome Amarindra.\nNel 1782 il padre Chao Phraya Chakri sed\u00f2 una rivolta che aveva deposto e costretto in un monastero re Taksin, fece quindi giustiziare il monarca e si fece incoronare nuovo re del Siam, il giovane Chim fu nominato principe Isarasundhorn. La capitale fu spostata a Rattanakosin, il nucleo centrale dell'odierna Bangkok, ebbero cos\u00ec inizio il regno di Rattanakosin e la dinastia Chakri, che tuttora guida la Thailandia. Re Chao Phraya Chakri fece giustiziare anche tutti i figli di Taksin, a eccezione di quello avuto con la concubina Chimyai, figlia dello stesso Chao Phraya Chakri; era quindi suo nipote e gli assegn\u00f2 il titolo di principe Kasatranuchit.\nTra il 1782 e il 1787 furono condotte le campagne militari pi\u00f9 importanti del regno del padre di Isarasundhorn, che era in giovane et\u00e0 e il suo apporto ad esse non fu significativo. Il braccio destro di re Chao Phraya Chakri fu invece il fratello di questi Bunma, al quale fu dato il nome onorifico Maha Sura Singhanat e il titolo di Palazzo Davanti, riservato all'erede al trono. Nel 1785 Il diciottenne Chim fu trasferito dal padre al Palazzo Reale Wang Derm di Thonburi, l'ex palazzo reale di re Taksin, che era importante per la sua posizione strategica sul fiume Chao Phraya, dove mantenne la residenza fino al momento in cui fu acclamato re.\nConsorti e futuri sovrani.\nIl principe Isarasundhorn spos\u00f2 la concubina Riam, la quale nel 1787 gli diede un figlio a cui fu dato il nome di principe Tub, che sarebbe diventato il suo successore al trono Jessadabodindra (o Rama III). Questi, dopo essere stato incoronato re, avrebbe conferito a Riam il titolo di regina madre con il nome di Sri Sulalai. In seguito Chim ebbe nel Grande Palazzo Reale una segreta relazione con la cugina, la principessa Bunrod, che rimase incinta. Quando re Chao Phraya Chakri venne a saperlo la cacci\u00f2, ma il principe promise di sposarla; Bunrod fu perdonata anche grazie all'intermediazione della concubina Kam Wen, ma fu trasferita al Palazzo Reale di Thonburi a vivere con Chim. A quel tempo la poligamia era legale e Bunrod divenne cos\u00ec la moglie di Chim, perse il bambino che aveva in grembo, ma in seguito gener\u00f2 altri tre figli, tra cui il futuro re Mongkut (Rama IV) e il principe Pinklao, che di Rama IV sarebbe divenuto vicer\u00e9 e Palazzo Davanti (erede al trono). \nDopo la morte dello zio Maha Sura Singhanat nel 1803, Isarasundhorn lo sostitu\u00ec come erede al trono e vicer\u00e9 col titolo di Palazzo Davanti ma rifiut\u00f2 di trasferirsi nella sede riservata a chi viene investito di tale carica, che si trova proprio di fronte al Grande Palazzo Reale. Continu\u00f2 a vivere a Thonburi con la madre Nak e il figlio della sorella maggiore Chimyai, che era morta nel 1779. Isarasundhorn nomin\u00f2 suo successore al titolo di Palazzo Davanti il fratello Maha Senanurak.\nAscesa al trono.\nSuccedette al padre, il re Chao Phraya Chakri (Rama I), quando questi mor\u00ec il 7 settembre 1809. Conserv\u00f2 il nome Isarasundhorn anche come monarca, sar\u00e0 il suo successore, il figlio Jessadabodindra (Rama III), che gli dar\u00e0 i nomi postumi di Buddha Loetla Nabhalai e Rama II. Con la sua ascesa al trono la moglie Bunrod fu nominata regina col nome di Sri Suriyendra, e Riam, che non avendo sangue reale non poteva diventare regina, ottenne il titolo di Chao Chom Manda Riam (principessa consorte).\nNello stesso anno dell'incoronazione, il nipote Kasatranuchit capeggi\u00f2 una rivolta proclamando i suoi diritti al trono in quanto figlio di re Taksin e nipote di re Rama I, il re incaric\u00f2 il figlio, il principe Tub, di soffocare la ribellione. In breve tempo Tub port\u00f2 a termine il compito assegnatogli, e fece giustiziare Kasatranuchit e i suoi parenti, guadagnandosi la stima del re ed il titolo di Krom Muen Jessadabodindra. Per la sua affidabilit\u00e0, per il suo carisma e per le sue capacit\u00e0 sarebbe stato in seguito nominato sovrintendente nel \"ministero del commercio e degli affari esteri\".\nCampagne militari.\nBirmania.\nSempre nel 1809 re Bodawpaya di Birmania cerc\u00f2 di approfittare della morte di Rama I e dell'inesperienza del nuovo sovrano, attaccando il sud del Paese. Le sue truppe occuparono Thalang, nell'odierna isola di Phuket, radendola al suolo e rendendosi protagoniste di gravi episodi di crudelt\u00e0. Isarasundhorn invi\u00f2 un esercito agli ordini del fratello, il Palazzo di Fronte Maha Senanurak, che sconfisse e cacci\u00f2 i birmani. Questi non si diedero per vinti e tornarono ad occupare l'isola altre volte, forse attratti dalle ricche miniere di stagno che vi si trovavano. La recente scoperta che il cibo conservato nello stagno durava molto pi\u00f9 a lungo, aveva portato a un boom nelle richieste di stagno a livello mondiale ed il prezzo era aumentato enormemente. Ma le continue invasioni birmane avevano decimato la popolazione di Phuket e impoverito la produzione del minerale: si era passati dalle 500 tonnellate del 1784 alle 20 tonnellate del 1820. Alla fine tutti gli attacchi birmani all'isola furono respinti, ma per ripopolare l'isola e risollevarne l'economia ci vollero diversi anni.\nFurono questi gli ultimi tentativi di invasione del suolo siamese da parte della Birmania, che in seguito continu\u00f2 invece l'espansione verso ovest, andando a ledere gli interessi dell'Impero britannico in India. Le conseguenti tre guerre anglo-birmane la indebolirono fino a quando, nel 1886, fu colonizzata dai britannici che ne fecero una provincia indiana.\nCambogia e Vietnam.\nDal lontano 1594 la Cambogia aveva perso la sua sovranit\u00e0 ed era diventata uno Stato vassallo del Siam e del Vietnam che se la contendevano e si alternavano nel dominarla. Nel 1806 Rama I perse il controllo della Cambogia, il cui sovrano Ang Chan II scelse di essere vassallo dei vietnamiti. Nel 1811 Isarasundhorn appoggi\u00f2 la rivolta di Ang Snguon, fratello di Ang Chan II, spedendo un esercito che occup\u00f2 il paese e costrinse il re a fuggire a Saigon. Nel 1813 l'imperatore vietnamita Gia Long rispose inviando a sua volta un'armata che riusc\u00ec a cacciare i siamesi e Ang Snguon a Battambang, e a reinstallare Ang Chan II sul trono della capitale Oudong. I siamesi desistettero dalla riconquista del paese ma invasero e si annetterono diverse province del nord.\nSultanati malesi.\nLa cessione di Penang ai britannici nel 1786, senza il permesso del Siam, da parte dello Stato vassallo di Kedah, e le rivolte del Regno di Pattani del 1791 e 1808 fecero temere a Rama II di perdere il controllo su questi sultanati malesi. Nel 1817 ordin\u00f2 lo smembramento del Regno di Pattani in sette piccoli Stati ponendoli sotto la giurisdizione di Songkhla. Malgrado Kedah e Perak avessero fornito uomini e approvvigionamenti ai siamesi durante gli attacchi birmani a Phuket, il re decise di intervenire per riaffermare la supremazia di Bangkok nella zona. Nel 1821 Kedah fu sottomessa e suddivisa in quattro zone a capo delle quali furono posti dei Raja scelti dai siamesi.\nIl sultano di Kedah si rifugi\u00f2 a Penang, da dove tram\u00f2 per riconquistare i propri territori. I mercanti britannici presenti nella zona furono danneggiati dall'intervento siamese e chiesero l'intervento della Compagnia britannica delle Indie orientali, il cui Consiglio supremo di Calcutta rifiut\u00f2 ritenendo controproducente un conflitto con il Siam. I siamesi attaccarono poi invano il sultanato di Perak, che riusc\u00ec a prevalere grazie agli aiuti di altri sultanati malesi. A Kedah le truppe di Rama II dovettero affrontare una guerriglia logorante che spinse il successore Rama III ad abbandonarne il controllo.\nRegni laotiani.\nRama II ebbe un rapporto di amicizia e ammirazione per il vassallo re di Vientiane Anuvong, al quale concesse un elegante palazzo a Bangkok. Nel 1818 Anuvong soffoc\u00f2 una rivolta nel Regno di Champasak, altro stato vassallo laotiano del Siam, di particolare importanza per la sua vicinanza al Vietnam. In cambio Anuvong chiese la nomina del proprio figlio Chao Nho a nuovo re di Champasak e Rama II accett\u00f2 nonostante il parere sfavorevole dell'aristocrazia di corte. Dopo la morte di Rama II, il nuovo re Rama III e i nobili di Bangkok ripresero a essere ostili con Anuvong, che pianific\u00f2 quindi la rivolta e l'invasione del Siam del 1827.\nCultura e letteratura.\nNonostante le campagne militari che mirarono a consolidare il potere siamese sugli stati limitrofi, il regno di Rama II \u00e8 da ricordare principalmente per lo sviluppo che ebbero le arti. Fior\u00ec soprattutto la letteratura e fra i molti poeti, drammaturghi e saggisti che vissero a corte va segnalato l'illustre Sunthorn Phu, autore di \"Phra Aphai Mani\". Il sovrano stesso fu incisore su legno, musicista e poeta, scrisse anche opere di carattere religioso, ed educ\u00f2 con successo i propri figli all'esercizio della poesia. Introdusse nuovi strumenti musicali e l'incisione su niello che ebbe grande sviluppo in Siam. Continu\u00f2 l'abbellimento della capitale Bangkok iniziato dal padre Rama I. Fervente buddhista, fece costruire in tutto il paese numerosi templi e riform\u00f2 il sistema di educazione religiosa, basandolo su nove livelli da superare mediante un nuovo tipo di esami. Reintrodusse nel 1817 la festivit\u00e0 Vesak. Rilanci\u00f2 la cultura e le tradizioni siamesi.\nAmministrazione e rapporti con l'estero.\nProsegu\u00ec le riforme dell'amministrazione statale cominciate dai due precedenti sovrani, destitu\u00ec molti dei vecchi ministri aristocratici nominandone di nuovi che scelse soprattutto tra i suoi parenti materni, allargando cos\u00ec la base nobiliare dello Stato. La politica di Stato fu per\u00f2 monopolizzata dal clan dei Bunnag, i cui antenati di origini persiane erano gi\u00e0 stati ai vertici dei ministeri nel periodo di Ayutthaya. Un membro della famiglia aveva stretto un forte rapporto di alleanza politica e di parentela con Rama I, sposando una sorella della prima regina consorte.\nAnche sul piano della politica estera la diplomazia di Rama II segu\u00ec la strada aperta dai suoi predecessori riguardante lo sviluppo degli scambi commerciali con la Cina. L'immigrazione di commercianti e manodopera qualificata cinese raggiunse l'apice durante il suo regno. La gestione del commercio con la Cina fu affidata a imprese private, che aumentarono il volume degli scambi a proprio vantaggio, con modeste entrate per lo Stato. Nel 1810 il sovrano invi\u00f2 la sua prima missione diplomatica in Cina alla corte dell'imperatore Jiaqing della dinastia Qing.\nUna grande novit\u00e0 in campo commerciale fu la riapertura di Rama II alle diplomazie occidentali. Nel XVII secolo, re Narai di Ayutthaya era stato fortemente influenzato dalla cultura europea, circondandosi di cortigiani, consiglieri e milizie francesi, ma proprio per questo era stato rovesciato nel corso della rivoluzione siamese del 1688. Dopo di allora la chiusura era stata totale. Il primo consolato europeo ad aprire a Bangkok fu quello portoghese nel 1820. La marina militare britannica dopo l'acquisizione di Penang e di Singapore, era diventata la pi\u00f9 potente nel sud-est asiatico. Intuendo gli sviluppi che questo avrebbe comportato, Rama II strinse rapporti diplomatici con la compagnia Britannica delle Indie Orientali, la cui prima rappresentanza diplomatica arriv\u00f2 a Bangkok nel 1822. I britannici furono ricevuti dal re ma non riuscirono a ottenere quanto si erano prefissi: un trattato che proteggesse i loro traffici commerciali in Siam e l'apertura di una sede diplomatica a Bangkok. Furono comunque intavolate relazioni diplomatiche con i britannici, che si apprestavano alla prima guerra anglo-birmana (1823-1826) e intendevano assicurarsi un rapporto di pace con il vicino Siam.\nPer rimediare alla scarsit\u00e0 di manodopera, Rama II incoraggi\u00f2 i ricchi aristocratici a prendere sotto il proprio servizio lavoratori autonomi, rafforzando cos\u00ec il potere dei nobili che ne approfittarono per arricchirsi versando solo una parte dei contributi dovuti allo Stato derivanti da queste attivit\u00e0. Le agevolazioni garantite dall'iniziativa reale spinsero inoltre i nobili ad assumere un crescente numero di lavoratori trattandoli come se fossero una loro propriet\u00e0 privata.\nMorte e successione.\nil 21 luglio 1824, re Isarasundhorn si spense all'et\u00e0 di 57 anni. Nel 1817 era morto il fratello Maha Senanurak, erede al trono con il titolo di Palazzo Davanti, ed il titolo era rimasto vacante. Secondo la legge di successione allora in vigore, il trono sarebbe dovuto spettare al ventenne principe Mongkut in quanto figlio della regina Sri Suriyendra, ma l'aristocrazia siamese decise di assegnarlo al fratellastro Jessadabodindra, sia per la et\u00e0 eccessivamente giovane del primo, sia per la grande esperienza che aveva maturato il secondo negli affari di Stato nonch\u00e9 per la sua forte personalit\u00e0. Jessadabodindra divenne re con il nome regale Rama III. Nel 1851, Mongkut gli sarebbe succeduto al trono con il nome regale Rama IV."}
{"id": "1137573", "revid": "287204", "url": "https://it.wikipedia.org/wiki?curid=1137573", "title": "Hyuga (provincia)", "text": ""}
{"id": "1137574", "revid": "1862310", "url": "https://it.wikipedia.org/wiki?curid=1137574", "title": "Laksefjeld", "text": "Il Laksefjeld \u00e8 una montagna della Groenlandia di 680\u00a0m. Si trova a 60\u00b053'N 45\u00b047'O; appartiene al comune di Kujalleq."}
{"id": "1137580", "revid": "188116", "url": "https://it.wikipedia.org/wiki?curid=1137580", "title": "Lajos T\u00fck\u00f6ry", "text": "Fu un ufficiale noto in Italia per la sua partecipazione alla spedizione dei Mille, nel corso della quale trov\u00f2 la morte.\nBiografia.\nIl padre era amministratore dell'allevamento di cavalli Wenckheim a F\u00e1s-puszta. In quel periodo Istv\u00e1n Sz\u00e9chenyi sosteneva lo sviluppo dell'allevamento dei cavalli. Si spos\u00f2 il 25 ottobre 1829 con Domanek Ter\u00e9zia. La via in cui abitarono (al n. 11) a K\u00f6r\u00f6slad\u00e1ny \u00e8 oggi a lui intitolata. Il 20 marzo 1839 il padre mor\u00ec, e la madre si rispos\u00f2 con un maestro di campagna, Schambach K\u00e1roly.\nNel 1848-49 anche in queste zone nacquero moti di ribellione, e si form\u00f2 un esercito di un migliaio di uomini: Lajos divent\u00f2 tenente a 18 anni, e in seguito fu integrato nel terzo battaglione degli Honv\u00e9d (la milizia nazionale), nella 55\u00aa divisione che si distinse nelle battaglie in Transilvania. Fu nominato capitano, e in seguito inserito nel battaglione turco che, con 250 volontari e 74 volontari, partecip\u00f2 alla guerra di Crimea, avanzando ulteriormente di grado. In questa guerra egli si distinse nella difesa di Kars (caduta il 29 settembre 1855), agli ordini del generale Gy\u00f6rgy Kmety (Ismail Pasha).\nNel conflitto italo-austriaco del 1859, Kossuth ritenne opportuno mandare una legione ungherese in Italia per contrastare l'Austria: si calcola che raggiungesse i 3.000 effettivi. T\u00fck\u00f6ry si un\u00ec al contingente, ma la legione, numericamente scemata, fu operativa dall'anno successivo agli ordini di Garibaldi.\nSi arruol\u00f2 allora nell'esercito di Garibaldi per la spedizione in Sicilia, dove combatt\u00e9 a Calatafimi. Comand\u00f2 l'avanguardia che diede l'attacco alla citt\u00e0 di Palermo il 27 maggio 1860. T\u00fck\u00f6ry fu il primo a superare le barricate nemiche, ma venne fermato davanti a Porta Termini da una fucilata che gli spappol\u00f2 il ginocchio: la gamba gli venne amputata ma la ferita si infett\u00f2 e a causa della gangrena in breve lo condusse alla morte; mor\u00ec a Palermo in via Del Bosco al civico 49 (nelle vicinanze di via Maqueda). Mor\u00ec il 6 giugno e Garibaldi stesso pronunci\u00f2 il suo discorso funebre, di \"combattente per la libert\u00e0 d'Italia\".\nDal 1910 i suoi resti riposano nel pantheon della chiesa di San Domenico a Palermo.\nOmaggi.\nIn suo onore la corvetta borbonica \"Veloce\", caduta in mano ai piemontesi pochi giorni dopo la sua morte (il capitano Amilcare Anguissola la consegn\u00f2 all'ammiraglio Persano il 10 luglio 1860), venne ribattezzata \"T\u00fck\u00f6ry\". E oggi numerosi monumenti e vie in tante citt\u00e0 d'Italia, tra cui Porto Garibaldi, sono dedicate a lui.\nA Palermo una caserma dell'Esercito Italiano \u00e8 intitolata a Lajos Tukory e anche una delle principali arterie cittadine (Corso Tukory). Nella sua citt\u00e0 natale \u00e8 stato posto un busto, di fronte al castello di B\u00e9la Wenckheim."}
{"id": "1137582", "revid": "16987", "url": "https://it.wikipedia.org/wiki?curid=1137582", "title": "Fanteria motorizzata", "text": "La fanteria motorizzata \u00e8 quella parte della fanteria le cui forze possono essere autotrasportate. Si tratta perci\u00f2 di formazioni di fanteria mobile trasportate su veicoli stradali (camion, moto, ma anche veicoli speciali, ad esempio il VTLM), uno dei cui possibili impieghi \u00e8 seguire i rapidi spostamenti delle forze corazzate. \nAccompagnava per questo con maggiore efficacia l'avanzata delle truppe corazzate, molto spesso completando l'aggiramento delle linee nemiche sfruttando la sua velocit\u00e0 (Blitzkrieg). Inoltre questo esaltava sia la forza dei carri sia la forza della fanteria, che si sostenevano a vicenda coprendo le loro reciproche debolezze (es: i carri armati difendevano la fanteria dai carri armati nemici mentre la fanteria interveniva in quelle situazioni tattiche dove per un carro intervenire era troppo rischioso, per esempio nell'occupare una cittadina). I maestri dell'uso di questa forza combinata di carri e fanteria meccanizzata/motorizzata durante la Seconda guerra mondiale furono i tedeschi, che integrarono fanteria e carri a livello di reggimento e di ci\u00f2 si avvantaggiarono sui nemici nella campagna di Francia, poich\u00e9 questi ultimi utilizzavano carri e fanteria separatamente (nel caso degli inglesi) o addirittura combinando carri e fanteria appiedata (nel caso francese), sacrificando cos\u00ec il vantaggio strategico dato dalla mobilit\u00e0 dei carri.\nIn genere queste forze sono dotate di cannoni controcarro per il combattimento contro formazioni corazzate, mortai e artiglieria, nello stesso modo della fanteria appiedata. Si distinguono dalla fanteria meccanizzata perch\u00e9 questa \u00e8 dotata di veicoli cingolati e/o pesanti per il trasporto truppe.\nDurante la seconda guerra mondiale un esempio di questi raggruppamenti tattici erano i bersaglieri italiani al seguito delle divisioni corazzate \"Centauro\", \"Ariete\" e \"Littorio\" che combatterono nel teatro dell'Africa del nord, o quelli inquadrati nelle divisioni motorizzate \"Trieste\" e \"Trento\".\nLe truppe autotrasportate o fanteria motorizzata sono distinte dalle \"truppe autotrasportabili\", espressione usata dal Regio Esercito italiano nella seconda guerra mondiale per distinguere le unit\u00e0 suscettibili di trasporto su gomma (allora non diffuso o disponibile come oggi). Un esempio di queste truppe, d'alto valore ma di scarsa mobilit\u00e0, lo possiamo riscontrare in Russia a seguito delle truppe tedesche autotrasportate.\nOggi \u00e8 stata quasi completamente sostituita dalla fanteria meccanizzata, armata di APC o di IFV. Rimane solo in paesi poveri e/o con eserciti di grandi dimensioni, come quello russo o indiano, che trovano conveniente mantenere delle truppe di 2\u00b0 linea motorizzate per il loro basso costo. "}
{"id": "1137586", "revid": "729019", "url": "https://it.wikipedia.org/wiki?curid=1137586", "title": "Onfalocele", "text": "L'onfalocele \u00e8 un malformazione congenita grave nella quale i visceri addominali protrudono attraverso un difetto della parete addominale contenuti in una sacca membranosa costituita internamente da peritoneo ed esternamente da amnios.\nEpidemiologia.\n\u00c8 pi\u00f9 comune nel sesso maschile e nei nati pretermine. La prevalenza \u00e8 di un caso ogni 2.000 nascite.\n\u00c8 spesso correlata ad altre malformazioni congenite, ad esempio del cuore o dei reni. Aberrazioni numeriche cromosomiche vengono riscontrate con una frequenza sopra la media (soprattutto trisomia 13 e trisomia 17).\nTrattamento.\nL'unico trattamento per questa malformazione \u00e8 l'intervento chirurgico."}
{"id": "1137587", "revid": "1862310", "url": "https://it.wikipedia.org/wiki?curid=1137587", "title": "Naajarsuit", "text": "Il Naajarsuit \u00e8 una montagna della Groenlandia di 1212\u00a0m. Si trova a 61\u00b002'N 45\u00b048'O; appartiene al comune di Kujalleq."}
{"id": "1137588", "revid": "2085422", "url": "https://it.wikipedia.org/wiki?curid=1137588", "title": "Buddha Yodfa Chulaloke", "text": "Ricevette tali nomi, nonch\u00e9 l'appellativo Rama I il Grande, diversi anni dopo la morte. \u00c8 venerato dai thailandesi come eroe nazionale per il ruolo che ebbe nella riunificazione del paese e nelle guerre con la Birmania. Ascese al trono nel 1782, dopo aver domato una rivolta che aveva deposto il precedente Re Taksin.\nFu il fondatore di Rattanakosin, l'odierna Bangkok, in cui trasfer\u00ec la capitale. Durante il suo regno, l'evento pi\u00f9 famoso fu la guerra del 1785, in cui respinse uno degli ultimi attacchi birmani al Siam. Nei ventisette anni di regno, si dimostr\u00f2 un eccellente amministratore riorganizzando l'assetto amministrativo e territoriale dello stato. Ricostru\u00ec le varie citt\u00e0, ristruttur\u00f2 i templi e le fortezze e promosse l'economia.\nInfanzia e giovent\u00f9.\nNacque da una famiglia aristocratica ad Ayutthaya con il nome di Nai Thong Duang nel 1736, durante il regno del re di Ayutthaya Borommakot. Il padre Thongdee, di lontane origini mon, era un dignitario di corte e fu segretario reale del Siam settentrionale e guardiano dello stemma reale. La madre Daoreung, di origine cinese, era figlia di un ricco mecenate della Provincia di Samut Songkhram.\nEntr\u00f2 a corte come paggio reale e strinse amicizia di lunga durata con Sin, che in seguito sarebbe dapprima divenuto Phraya Tak, governatore della Provincia di Tak, e poi re Taksin, il suo predecessore al trono siamese. Nel 1757, seguendo un'antica tradizione del paese, entr\u00f2 temporaneamente in monastero come novizio.\nRientrato alla corte del nuovo Re Ekathat, scal\u00f2 presto le gerarchie e, nel 1758, fu nominato governatore della provincia di Ratchaburi col titolo di \"phraya\", assimilabile a quello di marchese. Nel 1760 spos\u00f2 Nak, figlia di un ricco possidente Mon di Bang Chang, nell'odierna provincia di Samut Songkhram.\nCarriera militare.\nDopo la caduta del Regno di Ayutthaya, il 7 aprile 1767, con la distruzione della citt\u00e0 e del palazzo reale per mano dei birmani di re Hsinbyushin, il Siam si spacc\u00f2 in sei parti controllate da locali signori della guerra. I siamesi si riorganizzarono presto ed il controllo dell'esercito fu preso da Phraya Taksin, che inizi\u00f2 la riunificazione del paese e a soli 7 mesi dal sacco di Ayutthaya sconfisse e cacci\u00f2 i birmani.\nLa capitale fu allora spostata a Thonburi, 70\u00a0km pi\u00f9 a sud; nel 1768 Phraya Taksin si fece incoronare monarca del nuovo Regno di Thonburi e assegn\u00f2 diverse onorificenze militari ai due fratelli Thong Duang e Bunma e a Phraya Phichai, che furono i suoi pi\u00f9 valenti generali.\nThong Duang e Bunma sottomisero, tra il 1768 e il 1770, prima il signore della guerra di Phimai, nell'attuale Thailandia del Nordest e poi quello di Fang, nel centro-nord del paese. L'anno seguente, Thong Duang fu nominato primo ministro e insignito del titolo di \"Chao Phraya Maha Chakri\", mentre a Bunma fu assegnato il titolo di \"Chao Phraya Surasi\" e la carica di governatore di Phitsanulok.\nNel 1775, Thong Duang fu spedito a nord alla testa di un'armata per liberare il regno vassallo Lanna dall'occupazione birmana. Con il fratello difese eroicamente Phitsanulok, che era stata assediata. Quando per mancanza di viveri e di armi furono sul punto di capitolare, riuscirono a radunare la popolazione, a forzare l'assedio nemico e a rifugiarsi a Phetchabun, da dove part\u00ec la controffensiva che ricacci\u00f2 i birmani.\nGuid\u00f2 l'avanzata siamese in Cambogia, dove nel 1776 sottrasse \"Khmer Pa Dong\", vicino all'odierna Surin, ai cambogiani.\nNel 1778 gli fu assegnato il compito di conquistare tutti e tre i regni laosiani di Vientiane, di Luang Prabang e di Champasak, che caddero nelle sue mani nello stesso anno: questa impresa gli valse il titolo di \"Somdet Chao Phraya Maha Kshatriyaseuk\", equiparabile a quello di duca, la pi\u00f9 alta onorificenza mai assegnata nel paese fino ad allora. Quando espugn\u00f2 Vientiane, riport\u00f2 in Siam il Buddha di Smeraldo, una sacra statua che divenne il palladio della monarchia.\nDopo la vittoriosa campagna in Laos, port\u00f2 in Siam Kam Waen, la figlia del re di Vientiane, facendone la favorita tra le sue concubine. Ci\u00f2 caus\u00f2 la gelosia della moglie Nak, che un giorno la picchi\u00f2. Quando Thong Duang venne a sapere l'accaduto, cacci\u00f2 per sempre la moglie da casa e fu cos\u00ec che Nak non ricevette mai il titolo di regina: solo pi\u00f9 tardi, dopo la morte di Thong Duang, sarebbe stata insignita dal figlio Rama II del titolo di regina madre col nome di Amarindra. Thong Duang aveva avuto da Nak 10 figli, tra i quali il suo successore Rama II, mentre da varie concubine ne ebbe altri 32.\nNel 1781 torn\u00f2 a combattere nella campagna militare contro la Cambogia.\nAscesa al trono.\nRe Taksin fu deposto nel marzo del 1782 da un colpo di Stato guidato da \"Phraya San.\" I golpisti giustificarono la presa del potere accusando il re di alienazione mentale.\nAppena Chao Phraya Chakri, che in quel momento stava combattendo in Cambogia, seppe di quanto stava succedendo a Thonburi, torn\u00f2 immediatamente in Siam alla testa di un'armata, lasciando il comando delle operazioni in Cambogia al fratello Bunma. Giunto a Thonburi, sconfisse le forze di Phraya San e fece decapitare Taksin il 6 aprile 1782.\nSecondo le fonti delle Cronache Ufficiali Annamite, Chao Phraya Chakri avrebbe invece ordinato che Taksin fosse messo in un sacco e bastonato a morte. Alcune fonti che danno credito a questa seconda ipotesi ritengono possibile che Taksin sia stato risparmiato e mandato segretamente in una remota localit\u00e0 tra le montagne di Nakhon Si Thammarat, dove visse fino al 1825, e che al suo posto sia stato bastonato a morte un sostituto. Tale eventuale messinscena sarebbe stata architettata da Taksin e da Chao Phraya Chakri per evitare di restituire i debiti che il Regno di Thonburi aveva accumulato con la Cina.\nLo stesso giorno si fece acclamare re, dando inizio al Regno di Rattanakosin, detto anche Regno del Siam, e alla dinastia Chakri, che tuttora guida il paese. I suoi sudditi continuarono a chiamarlo Chao Phraya Chakri e solo in seguito il nipote, il re Rama III, gli assegn\u00f2 i nomi postumi di \"\"Phra Bat Somdet Phra Poramintharamaha Chakri Borommanat Phra Buddha Yodfa Chulaloke\" e \"Rama I il Grande\"\".\nQuando sal\u00ec al trono, diede al fratello Bunma il nome \"Maha Sura Singhanat\", conferendogli il titolo di \"Palazzo Davanti\", spettante all'erede al trono. Il nipote Anurak Devesh ricevette il titolo di \"Palazzo Dietro\", spettante al vicer\u00e9.\nNon ricostru\u00ec l'antica capitale Ayutthaya perch\u00e9 voleva ricostruire un Siam nuovo dalle fondamenta, proiettato verso una nuova era. Fu cos\u00ec che trasfer\u00ec la capitale da Thonburi a Bangkok. Era questo un villaggio situato sulla riva opposta del fiume Chao Phraya, dove si era stanziata una comunit\u00e0 cinese nelle vicinanze della vecchia fortezza francese eretta ai tempi del re di Ayutthaya Narai. Fece trasferire i cinesi nella vicina Sampeng, l'odierna \"Yaowarat\", che presto si ritrov\u00f2 ad essere la periferia a sud della nuova capitale, ed \u00e8 divenuta oggi una delle pi\u00f9 grandi \"chinatown\" del mondo. Fu costruito un fossato a difesa della citt\u00e0 creando l'isola di Rattanakosin, che \u00e8 il nucleo attorno a cui si \u00e8 sviluppata la capitale.\nIl fatto che Bangkok fosse sulla sponda ad est del grande fiume Chao Phraya, la rendeva difficilmente attaccabile dai birmani che arrivavano da ovest, in questo senso si faceva preferire a Thonburi. Fu dato inizio a imponenti lavori e il piccolo villaggio fu trasformato in una grande citt\u00e0 degna del rango di capitale. Il re le diede il nome \"Rattanakosin\", che significa \"la citt\u00e0 del gioiello di Indra\", la divinit\u00e0-guerriera di origine induista adottata anche dal Buddhismo, particolarmente venerata in Thailandia.\nLe assegn\u00f2 anche un lunghissimo nome cerimoniale, in seguito leggermente modificato dal re Rama IV, la cui abbreviazione \u00e8 il nome thailandese ufficiale odierno della citt\u00e0: \"Khrung Thep Maha Nakhon\" (la grande citt\u00e0 degli angeli). In Thailandia ed in Laos \u00e8 conosciuta pi\u00f9 semplicemente con il nome di \"Khrung Thep\", mentre in occidente si continu\u00f2 a chiamarla Bangkok.\nSubito cominci\u00f2 la costruzione del sontuoso Grande Palazzo Reale, che venne inaugurato nel 1785 nel giorno della sua incoronazione. Consisteva in un complesso di edifici tra i quali il Wat Phra Kaew, la cappella reale nella quale venne installato il Buddha di Smeraldo, il palladio della casa regnante che era conservato nel Wat Arun di Thonburi dal 1779. Il Palazzo Reale di Thonburi venne ribattezzato Phra Ratcha Wang Derm (letteralmente: Palazzo Reale Originale) e, vista la sua posizione strategica sul fiume, il monarca lo affid\u00f2 ad un membro della famiglia reale.\nPolitica estera e campagne militari.\nCambogia.\nNel 1780, il filo-siamese re della Cambogia Ang Non II e tutti i suoi figli furono uccisi dopo una rivolta sobillata dai vietnamiti e comandata dal mandarino Mu. Sal\u00ec cos\u00ec al trono il figlio del suo predecessore Narairaja, Ang Eng, che aveva solo 4 anni, e Mu si fece nominare reggente. La politica apertamente filo-vietnamita che questi intraprese non fu vista di buon occhio da re Taksin, che mand\u00f2 un esercito con a capo Somdet Chao Phraya Chakri a sottomettere la Cambogia, rendendola nuovamente uno stato vassallo. Ang Eng fu deportato a Bangkok e fu nominato un reggente filo-siamese. Fu a questo punto che Somdet Chao Phraya Chakri torn\u00f2 a Thonburi per divenire re.\nA Bangkok, Chao Phraya Chakri crebbe Ang Eng come un figlio, nel tentativo di instillare in lui amore per il Siam, e quando nel 1794 il giovane raggiunse la maggiore et\u00e0, lo rimand\u00f2 in Cambogia per farsi incoronare re. In questo modo il re siamese riconobbe la sovranit\u00e0 della Cambogia, sia pure come Stato vassallo, ed in cambio annesse al Siam i territori di Siem Reap e Battambang, ordinando che fossero governati nel rispetto delle tradizioni locali.\nAlla morte di Ang Eng, nel 1796, il figlio Ang Chan divenne re all'et\u00e0 di 4 anni. La Cambogia venne quindi guidata per dieci anni da un reggente filo-siamese, il mandarino Pok. Alla morte di questi, Chao Phraya Chakri concedette l'incoronazione del quattordicenne Ang Chan, e gli fece sposare la figlia del governatore siamese di Battambang. Ang Chan per\u00f2 dimostr\u00f2 subito la sua ostilit\u00e0 verso il Siam, offrendo nel 1807 all'imperatore vietnamita Gia Long il vassallaggio del suo paese. Il Vietnam era stato unificato da Gia Long e dopo anni di guerre civili era nuovamente diventato una potenza di primo piano. Chao Phraya Chakri dovette accettare la perdita della Cambogia come stato vassallo, ma sobill\u00f2 la ribellione di Ang Snguon, fratello di Ang Chan, che avverr\u00e0 dopo la sua morte.\nVietnam.\nNel 1784, il nobile vietnamita Nguy\u1ec5n \u00c1nh chiese l'intervento militare del Siam per aiutarlo a riconquistare il controllo del Vietnam del Sud, perso dalla sua famiglia dopo la rivolta capeggiata dai fratelli T\u00e2y S\u01a1n. Chao Phraya Chakri invi\u00f2 una flotta che, il 19 gennaio 1785, fu annientata dai vietnamiti nella battaglia di Rach Gam\u2013Xoai Mut mentre cercava di attraversare il delta del Mekong. Tale disfatta permise per\u00f2 al Siam di acquisire influenza politica in questa zona, nonch\u00e9 di insediare dei governatori in alcune province vietnamite al confine con la Cambogia.\nNguy\u1ec5n \u00c1nh continu\u00f2 il suo esilio in Siam, torn\u00f2 in Vietnam nel 1787 e riprese il controllo dei suoi territori nel 1788. In seguito, nel 1802, sarebbe stato incoronato imperatore del Vietnam col nome di Gia Long.\nBirmania.\nGuerra dei nove eserciti.\nIl nuovo re di Birmania Bodawpaya continu\u00f2 la politica espansionistica verso il Siam dei suoi predecessori e, nel 1785, diede il via ad una nuova invasione. Il grande conflitto che ne segu\u00ec \u00e8 conosciuto come la guerra dei nove eserciti, tante furono le armate birmane che attaccarono diversi obiettivi, impiegando un totale di 144.000 uomini.\nUn'armata entr\u00f2 nel regno vassallo Lanna da Chiang Saen, a nord, e cinse d'assedio Lampang e Phitsanulok. Il Principe Lanna Kawila fu a capo della strenua resistenza. Una seconda armata penetr\u00f2 a nord-ovest, si impadron\u00ec di Tak e marci\u00f2 poi sulla vicina Rahaeng, dove le truppe siamesi, guidate dal \"Palazzo Dietro\" Anurak Devesh, riuscirono a sconfiggere i birmani e a costringerli al ritiro. Dopo questa battaglia le truppe di Anurak Devesh andarono a congiungersi alle truppe Lanna di Kawila, ed insieme misero in fuga gli invasori.\nIl grosso delle truppe birmane, con a capo lo stesso Re Bodawpaya, fu concentrato per la conquista di Bangkok. Entrarono in Siam dal Passo delle tre pagode e marciarono verso est tra le montagne. Le truppe siamesi, comandate dal \"Palazzo Davanti\" Maha Sura Singhanat, costrinsero i birmani a fermarsi prima delle pianure e ad accamparsi a Lardya, nei pressi di Kanchanaburi. Gli invasori si trovarono a corto di cibo, ed i rinforzi con le scorte dalla Birmania, prima di raggiungere l'esercito, caddero in diverse imboscate tese dai siamesi tra le montagne. Maha Sura Singhanat approfitt\u00f2 dell'indebolimento del nemico e attacc\u00f2 il 17 febbraio 1785. Durante la battaglia di Kanchanaburi, una delle pi\u00f9 grandi nella storia del Siam, le forze siamesi costrinsero i birmani alla fuga, e lo stesso Re Bodawpaya scamp\u00f2 miracolosamente alla cattura.\nDopo questo successo, Maha Sura Singhanat e le sue truppe furono inviati nella zona di Ratchaburi, a sudest di Bangkok, dove un'altra armata birmana avanzava. Raggiunsero e sconfissero il nemico mettendolo in fuga. Una divisione birmana incaricata di sottomettere il sud arriv\u00f2 via mare e conquist\u00f2 Takua Pa, per poi invadere Thalang, nell'odierna Phuket. Il governatore di Phuket fu ucciso, ma la moglie Chan insieme alla di lei sorella Mook organizzarono la resistenza che respinse i birmani, diventando eroine nazionali e guadagnadosi il titolo onorifico di \"Thao\" dal re.\nUn'altra armata entr\u00f2 nel sud via terra e, dopo aver conquistato Ranong, Krabi, Chumphon e Nakhon Si Thammarat, da cui il governatore si diede alla fuga, entr\u00f2 a Songkhla. In questa citt\u00e0, un monaco di nome Phra Maha riusc\u00ec a sollevare la popolazione e a resistere fino all'arrivo di Maha Sura Singhanat che mise in fuga gli invasori, in seguito il re confer\u00ec al monaco un titolo nobiliare in segno di riconoscenza. Da Songkhla il \"Palazzo Davanti\" marci\u00f2 su Nakhon Si Thammarat e infine su Pattani, dove sconfisse gli ultimi contingenti birmani rimasti in Siam.\nGuerra di Ta Din Dang.\nL'anno successivo, Bodawpaya lanci\u00f2 un nuovo attacco, questa volta con un unico esercito, penetrando nel Siam dal passo delle tre pagode e installandosi a Ta Din Dang, a nord-ovest di Bangkok. Due armate con a capo rispettivamente Rama I ed il fratello Maha Sura Singhanat raggiunsero i birmani da due diverse direzioni e, dopo tre giorni di battaglia, li sconfissero costringendoli nuovamente al ritiro.\nGuerra di Lampang.\nNel 1787, i birmani invasero il regno vassallo Lanna conquistando Chiang Tung e Chiang Hung, l'odierna Jinghong nel sud della provincia cinese dello Yunnan, per poi cingere d'assedio Lampang e Pasang. Nuovamente il \"Palazzo Davanti\" condusse l'esercito siamese a respingere l'attacco nemico.\nPrima guerra di Tavoy.\nNello stesso anno, Rama I pass\u00f2 all'offensiva contro i birmani. Un'armata penetr\u00f2 nel sud paese ed attacc\u00f2 la citt\u00e0 di Tavoy, ma non conoscendo la zona e a corto di viveri dovette ritirarsi.\nSeconda guerra di Tavoy.\nNel 1797, un altro esercito fu spedito a conquistare Tavoy, ma ebbe la stessa sorte del precedente, e a sua volta dovette ripiegare.\nGuerra di Lanna.\nNel 1802, i birmani con sette armate invasero il Regno Lanna e cinsero d'assedio Chiang Mai. Nel 1776, re Taksin aveva fatto abbandonare la citt\u00e0 per scongiurare i frequenti attacchi birmani e solo nel 1791 Rama I aveva dato ordine di ripopolarla. Chao Phraya Chakri invi\u00f2 nuovamente il \"Palazzo Davanti\" a liberarla, ma questi si ammal\u00f2 appena arriv\u00f2 in citt\u00e0. Il monarca mand\u00f2 il \"Palazzo Dietro\" Anurak Devesh a comandare le operazioni. Sebbene ammalato, Maha Sura Singhanat, ferito nell'orgoglio, riusc\u00ec a sconfiggere il nemico prima dell'arrivo del vicer\u00e9 e critic\u00f2 aspramente la scelta del re. Si gener\u00f2 una frattura tra i due fratelli che non sarebbe stata mai pi\u00f9 sanata. Al suo ritorno a Bangkok, nel 1803, Maha Sura Singhanat mor\u00ec ed il titolo di \"Palazzo Davanti\" (erede al trono) pass\u00f2 al figlio del sovrano, il principe Isarasundhorn. Questa guerra permise ai siamesi di ottenere il totale controllo delle 57 province Lanna, le pi\u00f9 settentrionali delle quali, prima di questa campagna, erano ancora sotto il controllo birmano.\nSultanati malesi.\nI sultanati malesi erano da lungo tempo vassalli del Siam e durante le invasioni birmane i loro territori furono occupati a turno dalle truppe siamesi e birmane. Dopo essere salito al trono, Rama I riafferm\u00f2 i diritti siamesi sulla regione chiedendo ai vassalli malesi un impegno militare senza precedenti per aiutare a fronteggiare la minaccia birmana, chiese inoltre ai sultani di Kedah, Perlis, Kelantan, Pattani e Trengganu di recarsi a Bangkok e fare personale atto di sottomissione. L'invito fu accolto con ostilit\u00e0 e il sultano di Kedah nel 1786 concesse in locazione alla Compagnia britannica delle Indie orientali l'isola di Penang in cambio della protezione contro nuove incursioni di siamesi e birmani. I britannici iniziarono cos\u00ec la penetrazione nella parte meridionale della penisola Malese che avrebbe loro permesso di assumerne il controllo a discapito degli olandesi. La cessione di Penang gener\u00f2 delle tensioni tra il sultano e il governo di Bangkok che sarebbero sfociate nell'annessione di Kedah da parte di Rama II nel 1821.\nIl sultano di Pattani rifiut\u00f2 di sottomettersi a Rama I il cui esercito nel 1786 inflisse a Pattani la pi\u00f9 grande sconfitta della sua storia. Fu disposta l'abolizione della dinastia del sultano e a capo di Pattani venne posto il raja malese Tengku Lamiddin. Anche questo raja si ribell\u00f2 e occup\u00f2 Songkhla nel 1791; le truppe siamesi soffocarono la rivolta, Tengku Lamiddin e diversi abitanti furono deportati a Bangkok, 300 civili e diversi militari siamesi vennero trasferiti a Pattani, dove fu nominato nuovo raja Datu Pengkalan. Gli fu affiancato un supervisore siamese, con il quale sarebbe entrato spesso in conflitto politico. Nel 1809, Datu Pengkalan espulse i siamesi causando un nuovo intervento militare di Bangkok, la rivolta fu repressa, vi furono nuove deportazioni e venne nominato governatore Palat Chana di Songkhla, il primo siamese a guidare Pattani.\nAmministrazione.\nRama I organizz\u00f2 l'amministrazione del regno sul modello di quella di Ayutthaya. Nomin\u00f2 due commissari speciali: il primo, detto \"Samukalahom\", a cui fu affidato il controllo delle province settentrionali e la responsabilit\u00e0 degli affari militari, e il secondo, detto \"Samuhanayok\", che prese il controllo delle province meridionali e la responsabilit\u00e0 degli affari civili. Quest'ultimo compito fu attuato con la creazione di quattro dipartimenti: quello dei governi locali (\"Wieng\"), quello della famiglia reale (\"Wang\"), quello delle finanze (\"Klang\") e quello dell'agricoltura (\"Na\"). Il controllo delle province della costa orientale e di quelle che avevano porti sul mare fu affidato al dipartimento dei porti.\nEconomia, cultura e religione.\nRama I continu\u00f2 la politica di re Taksin, volta a favorire l'immigrazione cinese, per ottenere un contributo al sostenimento dell'economia statale ed avere forza lavoro qualificata; sempre pi\u00f9 cinesi si spostarono in Siam, occupandosi soprattutto di commerci e facendo aumentare l'influenza economica cinese nel paese.\nA Bangkok, Rama I fece compiere imponenti opere architettoniche, fra le quali il sontuoso Grande Palazzo Reale, un complesso di edifici che \u00e8 tuttora la residenza ufficiale dei monarchi. Dal 1946 \u00e8 usato solo per cerimonie reali e banchetti di stato. Re Rama IX trascorse la maggior parte del suo tempo al Palazzo Chitralada ed il suo successore Rama X ha mantenuto la propria residenza alla Villa Amphorn Satharn, anch'essi a Bangkok, nel comprensorio di Palazzo Dusit. Uno degli edifici del Grande Palazzo Reale \u00e8 la magnifica cappella reale, detta Wat Phra Kaew (pronuncia Vat Pra K\u00e8o), che significa tempio del Buddha di Smeraldo, dove tale sacra reliquia \u00e8 conservata.\nNel 1804, nomin\u00f2 una commissione incaricata di riformare le leggi, gran parte dei vecchi testi di Ayutthaya erano andati perduti e quelli che erano rimasti erano stati volutamente mal interpretati dai nuovi funzionari ed usati per interessi personali. Fu cos\u00ec redatto in tre copie il nuovo codice di leggi. Su ognuna delle copie fu apposto un diverso sigillo (uno rappresentante un leone, un altro una tigre elefantina, e l'ultimo un fior di loto di vetro) e fu chiamato il codice dei tre sigilli. Le tre copie furono conservate in 3 diversi siti\nA un'altra commissione fu dato il compito di ricostituire il canone buddhista nel paese. All'inizio del regno, Rama I aveva istituito una nuova figura religiosa, il \"Sangharaja\" (supremo patriarca), che era stato posto a capo dei monaci del Siam. Rama I esort\u00f2 il popolo all'esclusiva devozione di Buddha, cercando di sradicare la tradizione di origine animistica, in voga sino ad allora, di adorare gli spiriti protettori e quelli dei precedenti monarchi.\nPromosse molte iniziative anche in campo letterario, fece tradurre in lingua thai alcuni testi scritti in lingua p\u0101li, recuperando testi sacri andati persi nel sacco di Ayutthaya del 1767, e contribuendo in prima persona alla stesura di una nuova versione del Ramakien, versione siamese del poema epico R\u0101m\u0101ya\u1e47a indiano.\nMorte e successione.\nIl 7 settembre 1809, re Chao Phraya Chakri mor\u00ec dopo aver contratto una grave malattia, e gli succedette al trono l'erede designato, il figlio e \"Palazzo Davanti\" principe Isarasundhorn, con il nome regale Buddha Loetla Nabhalai o Rama II (anch'egli ricevette questi appellativi dopo la morte).\nCommemorazioni.\nIl 6 aprile 1932, \u00e8 stato inaugurato sul fiume Chao Phraya a Bangkok il ponte Phra Phutta Yodfa a lui dedicato, conosciuto dai thailandesi come \"Saphan Phut\" e in inglese come \"Memorial Bridge\" (ponte commemorativo), che celebra il 150\u00ba anniversario della sua ascesa al trono e delle fondazioni della dinastia Chakri e di Bangkok. Da questa data, il 6 aprile \u00e8 diventato un giorno di festa nazionale."}
{"id": "1137593", "revid": "1862310", "url": "https://it.wikipedia.org/wiki?curid=1137593", "title": "Nakkaalaaq", "text": "Il Nakkaalaaq \u00e8 una montagna della Groenlandia di 1207\u00a0m. Si trova a 60\u00b058'N 45\u00b054'O; appartiene al comune di Kujalleq."}
{"id": "1137594", "revid": "767487", "url": "https://it.wikipedia.org/wiki?curid=1137594", "title": "Circus Maximus (gruppo musicale norvegese)", "text": "I Circus Maximus sono un gruppo progressive metal norvegese originario di Oslo. Nelle loro canzoni utilizzano principalmente elementi musicali provenienti dal symphonic metal e dal power metal, che generano toni molto acuti, in combinazione con sintetizzatori e tastiere. Oltre a ci\u00f2, i temi citati dai Circus Maximus si richiamano a motivi cristiani.\nStoria del gruppo.\nPrimi anni (2000-2004).\nNel 2000 un gruppo di amici di vecchia data, il cantante Michael Eriksen e i fratelli Mats e Truls Haugen (rispettivamente chitarrista e batterista) si unirono al tastierista Espen Stor\u00f8 e al bassista Glen Cato M\u00f8llen, formando cos\u00ec i Circus Maximus. Partiti all'inizio come semplice cover band, ottennero molti pareri positivi riguardo alla loro interpretazione delle canzoni di gruppi come i Dream Theater e i Symphony X.\nTuttavia, ben presto la band inizi\u00f2 a scrivere canzoni in proprio, aggiungendo altre influenze a partire dalla musica pop rock per poi passare al rock progressivo, all'heavy metal e al death metal. Nell'ambiente musicale sono stati accostati a gruppi come Queensr\u00ffche, TNT, Shadow Gallery, Pretty Maids e Helloween, oltre ai gi\u00e0 citati Dream Theater e Symphony X.\n\"The 1st Chapter\" (2004-2007).\nI Circus Maximus, dopo la pubblicazione delle due demo di debutto, ricevettero grandi attenzioni in Norvegia, cos\u00ec come nel resto d'Europa e negli Stati Uniti, dopodich\u00e9 nell'aprile del 2004 firmarono un contratto con l'etichetta discografica danese Intromental Management e per la nordamericana Sensory Records, che in cambio agevol\u00f2 la licenza europea del gruppo alla Frontiers Records. Il loro album d'esordio, \"The 1st Chapter\", \u00e8 uscito nel maggio del 2005, riscuotendo buone impressioni tra la stampa musicale internazionale.\nSei mesi dopo, nel novembre del 2005, il tastierista Espen Stor\u00f8 decise di lasciare la formazione per motivi personali. Fu sostituito all'inizio del 2006 da Lasse Finbr\u00e5ten, proveniente dal gruppo progressive metal norvegese Tritonus.\n\"Isolate\" e \"Nine\" (2007-2012).\nAd agosto 2007 \u00e8 uscito il loro secondo prodotto dal nome \"Isolate\". Prima della sua uscita, per accontentare i fan, la band ha pubblicato appositamente un post sul loro forum ufficiale, dove potranno aggiornarsi sugli sviluppi dell'album. Nel febbraio 2008 sono chiamati come spalla ai Symphony X per il tour europeo della promozione del nuovo album dei nordamericani.\nIl terzo album della band, intitolato \"Nine\", \u00e8 uscito il 1\u00ba giugno 2012 ed \u00e8 stato anticipato dal singolo \"Reach Within\".\n\"Havoc\" (2016).\nA dicembre 2015 i Circus Maximus hanno annunciato che il loro quarto album, intitolato \"Havoc\", sarebbe stato pubblicato il 18 marzo 2016 dalla Frontiers Records. Quattro sono i brani che hanno anticipato l'uscita del disco: il 21 gennaio \u00e8 stata resa pubblica la traccia audio di \"The Weight\", il 1\u00ba febbraio tocca al lyric video dell'omonimo \"Havoc\", il 25 dello stesso mese \u00e8 uscito l'audio di \"Pages\" e infine il 14 marzo \u00e8 stato pubblicato il videoclip di \"Remember\".\nIl 2 marzo 2016 il batterista Truls Haugen ha annunciato, tramite un messaggio su Facebook, di dover rinunciare alle date del tour europeo programmato per i primi mesi del 2016. Due i motivi addotti: rimanere vicino al figlio nato di recente e prepararsi adeguatamente ad un'operazione chirurgica al ginocchio. A sostituirlo \u00e8 stato Frank Nordeng R\u00f8e, batterista del gruppo progressive metal norvegese Withem."}
{"id": "1137602", "revid": "107489366", "url": "https://it.wikipedia.org/wiki?curid=1137602", "title": "Allergene", "text": "Un allergene \u00e8 una sostanza solitamente innocua per la maggior parte delle persone, ma che in taluni individui (i soggetti atopici) \u00e8 in grado di produrre manifestazioni allergiche di varia natura (asma, orticaria, etc.).\nContatto con gli allergeni.\nUna persona allergica pu\u00f2 entrare in contatto con gli allergeni in molti modi, da cui solitamente dipende anche la risposta dell'organismo: se l'allergene \u00e8 stato aspirato probabilmente si avranno sintomi di tipo respiratorio, se \u00e8 stato toccato l'organismo risponder\u00e0 con un'infiammazione della pelle. Gli allergeni possono anche essere trasportati dall'aria (cosa che accade con i pollini).\nI sintomi respiratori sono quelli che si manifestano pi\u00f9 spesso (almeno il 75% delle manifestazioni allergiche).\nTipi di allergeni.\nLe sostanze che possono causare reazioni allergiche sono molte e differenziate:\nPollini.\nPoich\u00e9 molte persone soffrono di allergia al polline di alcune piante, per queste persone \u00e8 importante conoscere quale specie provoca la reazione allergica.\nPer aiutare le persone allergiche a prevenire il contatto con i pollini, l'Associazione Italiana di Aerobiologia (AIA) rende disponibile su internet il Calendario Pollinico .\nIl sintomo classico di questa allergia \u00e8 la rinite allergica, nonch\u00e9 l'arrossamento della congiuntiva.\nMateriali artificiali.\nSi possono sviluppare anche allergie a diversi materiali, come per esempio il Nichel. o il lattice. Il risultato del contatto con il materiale in questione \u00e8 una dermatite da contatto.\nPolvere.\nAltre allergie molto comuni sono quelle scatenate dalla vicinanza agli acari (detti \"acari della polvere\") che normalmente convivono con gli esseri umani (sinantropia) nutrendosi delle scaglie di pelle che normalmente gli individui perdono durante la giornata. Questi acari sono invisibili ad occhio nudo; abitano prevalentemente letti e cuscini. Questi acari prediligono tessuti naturali, per questo le persone allergiche devono usufruire di strumenti speciali che impediscano la proliferazione degli allergeni.\nAnimali.\nMolto comuni sono le persone allergiche agli animali: queste persone non sono, come generalmente si crede, allergiche al pelo dell'animale, bens\u00ec alle scaglie di pelle che questo (come anche gli esseri umani) perde normalmente.\nAllergeni alimentari.\nLa maggioranza degli allergeni alimentari finora studiata mostra caratteristiche comuni: si tratta di glicoproteine solubili in acqua, di basso peso molecolare (10-70 kd) e stabili all'azione del calore, delle proteasi e in ambienti acidi. Le reazioni allergiche non sono dose-indipendenti e sono quindi sufficienti piccole quantit\u00e0 dell'alimento contenente l'allergene per determinare la risposta del sistema immunitario e provocare i relativi sintomi. La Commissione per il Codex Alimentarius, la Commissione europea e altre organizzazioni internazionali hanno definito i criteri scientifici per la selezione degli alimenti allergizzanti da indicare nelle etichette alimentari.\nLe etichette di tutti gli alimenti sono regolate, infatti, dalla Direttiva 2003/89/CE e successive modifiche.\nL'individuo allergico ha, grazie a questa normativa, la possibilit\u00e0, leggendo attentamente le etichette, di essere informato e prevenire le eventuali allergie alimentari da alimenti a lui proibiti.\nFarmaci.\nLe reazioni allergiche possono anche manifestarsi in seguito all'assunzione di determinati farmaci o vaccini a causa di un'intolleranza dell'organismo verso il principio attivo o uno degli eccipienti della sostanza.\nTossine di insetti.\nIn seguito alle punture di insetti possono sopraggiungere crisi respiratorie e shock anafilattico dovuti a un'allergia dell'individuo verso la tossina inoculata dall'insetto.\nSecondo statistiche degli anni '90 la maggior parte delle morti avvenute per cause allergiche sono dovute alla puntura di imenotteri.\nCosmetici.\nGli allergeni sono contenuti nelle miscele dei profumi sintetici e negli olii essenziali, esempio la lavanda contiene il linalool."}
{"id": "1137603", "revid": "438678", "url": "https://it.wikipedia.org/wiki?curid=1137603", "title": "L'aereo pi\u00f9 pazzo del mondo... sempre pi\u00f9 pazzo", "text": "L'aereo pi\u00f9 pazzo del mondo... sempre pi\u00f9 pazzo (\"Airplane II: The Sequel\") \u00e8 un film comico demenziale del 1982 diretto da Ken Finkleman, s\u00e9guito de \"L'aereo pi\u00f9 pazzo del mondo\". Sebbene diretto da un altro regista, numerosi sono i protagonisti del primo film che riappaiono anche nel s\u00e9guito.\nTrama.\nDopo la fine del primo episodio, Ted Striker \u00e8 stato rinchiuso in un manicomio, reo di aver distrutto un prototipo di Shuttle (in realt\u00e0 fu un guasto del mezzo stesso) e la sua ragazza Elaine Dickinson, non potendolo pi\u00f9 frequentare, si fidanza forzatamente con Simon Kurtz.\nNel manicomio, Striker viene a sapere che lo Space Shuttle \"Mayflower One\" sta per partire da Houston a una Base lunare. Conoscendo i pericolosi difetti tecnici della navetta, Striker fugge dal manicomio e s'imbarca nello Shuttle, dove incrocia nuovamente Elaine.\nDurante il volo, il computer di bordo ROC impazzisce in seguito a un cortocircuito e dopo aver ucciso il capitano Oveur e i co-piloti Dunn e Dave, inverte la rotta mandando lo Shuttle verso il Sole. Kurtz abbandona Elaine e fugge nell'unico guscio di salvataggio.\nAncora una volta Striker viene chiamato per salvare la situazione, ma pu\u00f2 fare ben poco contro il computer ribelle. Dalla stazione terrestre ritorna Steve McCroskey per aiutare Striker, informandolo che sulla navetta \u00e8 presente un suicida chiamato Joe Seluchi, che possiede una bomba nella sua valigia. Essa reca diversi adesivi di localit\u00e0 bombardate negli attacchi aerei durante la seconda guerra mondiale, quali Dresda, Hiroshima, Nagasaki e Pearl Harbor.\nDopo aver sottratto il pericoloso bagaglio al folle, Striker usa la bomba per distruggere ROC e finalmente riprende il controllo dello Shuttle.\nStriker riesce cos\u00ec a far atterrare lo Shuttle sulla Base lunare e a sposarsi con Elaine.\nNel film appare, come comparsa, l'attore Herv\u00e9 Villechaize."}
{"id": "1137605", "revid": "34928", "url": "https://it.wikipedia.org/wiki?curid=1137605", "title": "Luigi Tukory", "text": ""}
{"id": "1137626", "revid": "1187695", "url": "https://it.wikipedia.org/wiki?curid=1137626", "title": "Matteo Darmian", "text": "Caratteristiche tecniche.\nTerzino che pu\u00f2 giocare su entrambe le fasce del campo, nonostante prediliga la corsia destra; la sua duttilit\u00e0 gli permette di giocare sia come esterno a tutta fascia, sia come difensore centrale, ruolo nel quale peraltro \u00e8 cresciuto. \u00c8 dotato di buona qualit\u00e0 di gioco e di senso tattico.\nCarriera.\nClub.\nMilan.\nHa dato i primi calci a un pallone nel campetto dell'oratorio del suo paese d'origine, Rescaldina (MI), il cui allenatore era il padre Giovanni. Cresciuto poi nelle giovanili del Milan, societ\u00e0 in cui il suo scopritore Beniamino Abate, padre di Ignazio, svolgeva un ruolo nello staff tecnico, Darmian ha fatto il suo esordio assoluto con i rossoneri ancora prima di aver compiuto 17 anni, il 28 novembre 2006 nella partita di Coppa Italia -Milan (1-2), entrando durante l'intervallo per sostituire Kakhaber Kaladze.\nL'esordio in Serie A \u00e8 avvenuto a 17 anni, in Milan- (2-3) del 19 maggio 2007, quando \u00e8 entrato al 67' per sostituire Giuseppe Favalli. Nella stagione 2007-2008 \u00e8 stato aggregato alla prima squadra ma non \u00e8 stato utilizzato in campionato. \u00c8 divenuto tuttavia leader e capitano della formazione Primavera, risultando per pi\u00f9 anni il migliore di tale squadra: con la massima formazione giovanile ha disputato 25 partite con un gol nel campionato di categoria 2007-2008 e 13 partite in quello successivo. Il 21 dicembre 2008 \u00e8 stato impiegato nel secondo tempo della partita Milan-Udinese (5-1), conseguendo la sua seconda presenza in Serie A a un anno e sette mesi dalla prima. Chiude l'esperienza milanista con quattro presenze in massima serie.\nPadova.\nIl 17 luglio 2009, a 19 anni, il Milan lo ha ceduto in prestito al in Serie B. Il 30 luglio 2009 \u00e8 stato operato per risolvere una frattura da stress allo scafoide del piede sinistro, intervento che lo ha tenuto fuori nei primi mesi della stagione. Il 28 novembre 2009 ha fatto il suo esordio con la maglia del Padova in campionato nella partita Padova- (1-2) subentrando al 35' ad Andrea Soncin. Il 20 febbraio 2010 ha realizzato il primo gol da professionista durante -Padova (2-2), partita valida per la 26\u00aa giornata. Alla fine del primo anno ottiene la salvezza in Serie B, dopo i play-out contro la Triestina. Il 24 giugno 2010 il Padova ha comunicato la fine del prestito e, conseguentemente, il ritorno del giocatore al Milan. Conclude la sua prima annata a pieno regime fra i professionisti con 22 presenze in campionato e un gol; gioca anche una partita con la formazione Primavera.\nPalermo.\nIl 12 luglio 2010 Darmian \u00e8 stato acquistato in compartecipazione dal , che gi\u00e0 il giorno precedente lo aveva inserito nella lista dei convocati per il ritiro in vista della stagione 2010-2011; l'acquisto \u00e8 stato perfezionato presso la Lega Serie A due giorni dopo.\nHa esordito in maglia rosanero il 16 settembre 2010 giocando da titolare l'incontro di Europa League -Palermo (3-2), che gli \u00e8 valso anche l'esordio assoluto nelle competizioni europee. L'esordio in Serie A arriva alla quarta giornata di campionato, subentrando al 92' a Javier Pastore nella vittoria in trasferta per 3-1 contro la Juventus. Il 6 febbraio 2011 gioca la prima partita da titolare in campionato, nella trasferta vinta contro il per 4-2 valida per la 24\u00aa giornata, uscendo al 33' dopo aver accusato una distrazione muscolare di primo grado al flessore della coscia destra. Chiude la positiva stagione con 16 presenze suddivise fra campionato, Coppa Italia (persa in finale contro l'Inter per 3-1) ed Europa League.\nTorino.\nDopo il rinnovo della compartecipazione tra Milan e Palermo avvenuto il 23 giugno 2011, il 12 luglio seguente passa in prestito al , in Serie B. Esordisce in maglia granata il 13 agosto successivo in Torino- (1-0) del secondo turno di Coppa Italia; segna invece la prima rete in Torino-Empoli della 12\u00aa giornata di campionato, che consente alla sua squadra di vincere per 2-1. In -Torino (1-1) della 15\u00aa giornata, disputata il 13 novembre 2011, si procura una lesione del cercine cotiloideo con versamento endoarticolare. A fine campionato ottiene la promozione in Serie A, dopo aver giocato 33 partite in campionato e 1 in Coppa Italia.\nIl 20 giugno 2012 il Palermo riscatta per 500\u00a0000 euro dal Milan l'altra met\u00e0 del cartellino del giocatore e il 5 luglio successivo viene formalizzato il suo ritorno al Torino con la formula della compartecipazione per 850\u00a0000 euro. Coi granata gioca 30 partite in campionato e due in Coppa Italia. Il 20 giugno 2013 il Torino acquisisce l'intero cartellino del giocatore risolvendo a proprio favore la compartecipazione con il Palermo, versando nelle casse dei rosanero ulteriori 675\u00a0000 euro. Complessivamente il Torino ha pagato il giocatore poco pi\u00f9 di 1,5 milioni di euro. Nella stagione 2013-2014 gioca 37 partite in campionato \u2013 concluso con la qualificazione all'UEFA Europa League dopo la mancata concessione della licenza UEFA al \u2013 pi\u00f9 una presenza in Coppa Italia.\nAlla sua prima presenza nella stagione 2014-2015, il 7 agosto 2014, realizza la sua prima rete in ambito internazionale nella partita di ritorno del terzo turno preliminare di UEFA Europa League vinta in casa per 4-0 contro gli svedesi del ; la seconda arriva l'11 dicembre dello stesso anno, realizzata al . Segna, nel ritorno dei sedicesimi di coppa, il gol decisivo che permette ai granata di battere l'Athletic Bilbao per 3-2 al San Mam\u00e8s, prima italiana a riuscirci. Segna l'ultimo gol stagionale nel derby vinto dopo venti anni dalla compagine granata.\nComplessivamente con la maglia del Torino ha giocato 151 partite e segnato sei gol.\nManchester Utd.\nL'11 luglio 2015 viene ceduto a titolo definitivo al per 18 milioni di euro (pi\u00f9 due di bonus). Il giocatore percepir\u00e0 tre milioni l'anno per tre anni con opzione per il quarto anno. Molto stimato dall'allenatore Louis van Gaal, esordisce in Premier League l'8 agosto 2015 contro il , partita vinta 1-0 dai \"Red Devils\" e nella quale viene nominato \"Man of the match\" (uomo partita) dai tifosi. Il 18 agosto seguente esordisce anche in Champions League, nella partita di andata del turno di playoff vinta 3-1 contro il .\nIl 10 settembre, a testimonianza del grande avvio di stagione, con il 42% di preferenze viene scelto dai tifosi come \"giocatore del mese\" di agosto. Il 20 aprile 2016 segna il suo primo gol con la sua nuova maglia, nella partita di campionato vinta per 2-0 in casa contro il . Il 21 maggio a Wembley scende in campo nel secondo tempo della finale di FA Cup vinta contro il Crystal Palace.\nLa stagione seguente arriva Jos\u00e9 Mourinho come allenatore, che punta su Valencia come terzino destro titolare. Nel corso della stagione trova quindi spazio soprattutto come terzino sinistro. Il 24 maggio 2017 disputa da titolare la finale di Europa League vinta per 2-0 contro l' a Stoccolma. Chiude la stagione con 29 presenze in tutte le competizioni.\nL'8 agosto 2017, all'inizio della sua terza stagione con i \"Red Devils\", viene impiegato da titolare nella partita di Supercoppa UEFA persa per 2-1 contro il . Perde per\u00f2 presto posizioni nelle preferenze del mister portoghese e viene, di fatto, relegato al rango di riserva.\nNella sua quarta e ultima stagione al Manchester United trova pochissimo spazio, sia con Mourinho sia con Ole Gunnar Solskj\u00e6r che ne prende il posto in panchina nel dicembre 2018. Termina la stagione con sole sei presenze in campionato e una presenza in FA Cup.\nParma e Inter.\nIl 2 settembre 2019 si trasferisce a titolo definitivo al . Il 15 dello stesso mese fa il suo esordio con gli emiliani nella partita casalinga persa col (1-3), fornendo l'assist ad Antonino Barill\u00e0 per il gol dei ducali. Il 25 luglio 2020 segna il primo gol con i ducali in occasione del successo in casa del per 2-1. In tutto mette insieme 34 presenze, un gol e un assist.\nDopo aver giocato tre partite di campionato nella nuova stagione con i ducali, il 5 ottobre 2020 si trasferisce all' in prestito con obbligo di riscatto. Esordisce con i nerazzurri il 21 ottobre successivo in occasione del pareggio per 2-2 contro il in Champions League. Tre giorni dopo esordisce anche in campionato nella vittoria esterna per 2-0 contro il . Il 1\u00ba dicembre segna il suo primo gol in assoluto in Champions League contro il , nonch\u00e9 primo in assoluto con la maglia nerazzurra, sbloccando la partita. Nel corso della stagione, seppure prevalentemente come alternativa di Achraf Hakimi, riesce a fornire un contributo importante: realizza il primo gol in campionato il 28 febbraio 2021, nell'incontro casalingo contro il , e si ripete nelle sfide casalinghe contro e , siglando i gol della vittoria in entrambe le occasioni (entrambi 1-0 per i nerazzurri). A fine stagione conquista il primo campionato italiano della sua carriera.\nNella stagione 2021-2022, con la partenza di Hakimi, riesce a trovare spazio da titolare, offrendo prestazioni di spessore negli scontri diretti contro e . Il 12 gennaio 2022 vince il suo secondo trofeo con l'Inter, la Supercoppa italiana, battendo per 2-1 la dopo i tempi supplementari, fornendo l'assist per la rete decisiva di Sanchez.\nNazionale.\nNazionali giovanili.\nDopo aver giocato in nazionale Under-17 e Under-18, nel luglio 2008 con la nazionale Under-19 guidata da Francesco Rocca, ha partecipato da titolare all'Europeo di categoria ricoprendo sempre il ruolo di terzino destro. Nel 2009, con la nazionale Under-20, ha partecipato ai Giochi del Mediterraneo, disputando sette incontri, e il 25 marzo 2009 ha esordito nella nazionale Under-21 guidata da Pierluigi Casiraghi, nella partita amichevole -Italia (2-2) giocata a Vienna.\nNazionale maggiore.\nDal 10 al 12 marzo 2014 \u00e8 stato convocato dal CT Cesare Prandelli per uno \"stage\" organizzato allo scopo di visionare giovani giocatori in vista dei campionati mondiali, venendo riconfermato per il raduno successivo del 14 e 15 aprile.\nData l'ottima stagione con il Torino, il 13 maggio 2014 \u00e8 stato inserito nella lista di trenta calciatori pre-convocati per il torneo in Brasile. Esordisce in nazionale il 31 maggio 2014, a 24 anni, giocando titolare come terzino destro nella partita amichevole Italia- (0-0) disputata a Londra; il giorno successivo \u00e8 inserito nell'elenco dei 23 giocatori convocati per il Mondiale 2014. Il 14 giugno esordisce nel torneo giocando da titolare la partita contro l' vinta dagli \"Azzurri\" per 2-1 e risultando uno dei migliori in campo. Gioca dall'inizio anche le successive due partite del girone contro e , perse entrambe per 1-0, che determinano l'eliminazione dell'Italia.\nA inizio 2015 viene premiato con il \"Pallone Azzurro\" come miglior giocatore della nazionale per il 2014.\nConfermato come titolare dal CT Antonio Conte, il 10 ottobre 2015 segna il primo gol in nazionale, nella partita Azerbaijan-Italia (1-3) disputata a Baku, che garantisce la qualificazione a Euro 2016. Viene inoltre inserito dalla UEFA nella squadra ideale dei migliori giocatori delle qualificazioni, come terzino destro.\nViene convocato per l'Europeo 2016 in Francia, dove ottiene quattro presenze, sbagliando il rigore decisivo nei tiri di rigore ai quarti di finale contro la .\nCon il CT Ventura viene schierato in sette partite delle qualificazioni al Mondiale 2018, comprese le due partite del play-off contro la nelle quali l'Italia viene eliminata.\nStatistiche.\nPresenze e reti nei club.\n\"Statistiche aggiornate al 20 febbraio 2022.\""}
{"id": "1137636", "revid": "287204", "url": "https://it.wikipedia.org/wiki?curid=1137636", "title": "Gunga Din", "text": "Gunga Din \u00e8 uno dei poemi pi\u00f9 conosciuti di Rudyard Kipling che lo pubblic\u00f2 nel 1892. Una prima versione dello scritto poetico era stata precedentemente inserita in un numero del \"The National Observer\" del 1890.\nDa tale poema, ambientato in un contesto di vita militare, \u00e8 stato tratto il film omonimo d'avventura del 1939 e il successivo adattamento del 1961 (\"Sergeants Three\") con l'impiego del gruppo del \"Rat pack\".\nIl poema \u00e8 ricordato soprattutto in funzione dell'ultimo verso, spesso citato:\nIl testo riflette - in visione soggettiva - il pensiero di un soldato inglese nell'India coloniale ma ha come protagonista \"Gunga Din\", un portatore d'acqua indiano che sacrifica la sua vita per salvare soldati britannici. Al pari di altre opere di Kipling, anche questa celebra le virt\u00f9 di personaggi \"minori\" e di origine non europea. In questo caso, le truppe di fanteria britanniche nelle colonie britanniche sono viste - con sguardo pietoso - come una classe di scarsa sensibilit\u00e0.\n la figura di \"Gunga Din\" \u00e8 rapportabile a quella dello \"zio Tom\" in \"La capanna dello zio Tom\" (\"Uncle Tom's cabin\") di Harriet Beecher Stowe. Come locuzione, \"Gunga Din\" \u00e8 occasionalmente usato nella cultura nordamericana per indicare persone di discendenza sud-asiatica.\nAl cinema e in televisione.\nIl poema ha ispirato nel 1939 il film d'avventura prodotto dalla RKO Radio Pictures interpretato da Cary Grant, Victor McLaglen, Douglas Fairbanks Jr., Joan Fontaine e Sam Jaffe nel ruolo di \"Gunga Din\".\nUna breve versione a cartoni animati del poema e del film \u00e8 stata fatta per la televisione in un episodio di \"The Famous Adventures of Mr. Magoo\", andato in onda fra il 1964 ed il 1965, in cui il popolare personaggio ricopre la parte del protagonista (nella versione originale a prestargli la voce \u00e8 lo stesso attore, Jim Backus, che ha doppiato l'intera serie).\nIn \"Sergeants Three\", con il Rat Pack, si \u00e8 voluta fare una sorta di \"remake\" del film del 1939: la scena \u00e8 stata tuttavia trasportata dalle colonie britanniche in India al Far West. Il ruolo di \"Gunga Din\", originariamente interpretato da Sam Jaffe, \u00e8 stato in questo caso coperto da Sammy Davis Jr.. A differenza di quanto accade nella versione originale del film, il personaggio interpretato da Davis, sebbene ferito, riesce a sopravvivere mentre i suoi compagni riescono a sfuggire a loro volta a una trappola mortale.\n\"Gunga Din\" nella cultura anglosassone.\n\"Gunga Din\" appartiene prevalentemente alla cultura anglosassone. Tuttavia, \u00e8 menzionato anche in una canzone italiana: \"Amerigo\", incisa nel 1978 da Francesco Guccini l'album omonimo (\"L'America era allora per me provincia dolce, mondo di pace,/ perduto paradiso, malinconia sottile, nevrosi lenta, / e Gunga Din e Ringo, gli eroi di Casablanca e di Fort Apache...\").\nIl nome di \"Gunga Din\" ricorre talvolta in altri \u00e0mbiti, come ad esempio nel mondo della musica, anche in rapporto a taluni strumenti a fiato di scarsa qualit\u00e0 prodotti in India che sono qualificati, in senso spregiativo, con questo nome.\n\"The Ballad of Gunga Din\" \u00e8 poi il titolo di un brano inciso da Jim Croce nel 1966 ed incluso negli album \"Facets\" (anch'esso del 1966) e \"The Faces I've Been\" (pubblicato nel 1975).\nUgualmente, \"Gunga Din\" \u00e8 il titolo di una canzone del 1969 scritta per The Byrds da uno dei suoi componenti, Gene Parsons.\nLa \"band\" UFO ha utilizzato l'ultimo verso del poema kiplinghiano nel brano che d\u00e0 il titolo all'album \"Flying\" del 1971. Il medesimo verso compare nella canzone intitolata \"Gunga Din\" ed inclusa nell'album da solista del 1998 del cantante Ian Gillan dei Deep Purple.\n\"The Gunga Din Highway\" \u00e8 il titolo di una novella di Frank Chin, uno scrittore polemista cino-americano autore di lavori per il teatro e di \"fiction\" televisive.\nIn Hellboy, il partner di Hellboy, Roger, sceglie la via del sacrificio pronunciando la storica frase: \"You're a better man than I, Gunga Din\".\nIl celebre film del 1939 \u00e8 citato in una particolare versione della canzone di Bob Dylan - \"You Ain't Goin' Nowhere\" - incisa per il \"Greatest Hits Vol- 2\". Da notare che tale brano - ricco di spunti onirici e citazioni storiche, come quella a Gengis Khan - \u00e8 stato ripreso successivamente dai Byrds, da Joan Baez e da altri gruppi country.\nLa \"band\" di rock alternativo Bloodhound Gang nel 1995 ha prodotto la canzone \"Legend in My Spare Time\" che include il verso: \"When I'm feelin' Oriental, I gotta rub my chin, I'm gonna hold my water in like I'm Gunga Din\".\nLa canzone \"That's The Way Love Is\", scritta ed interpretata dal popolare cantante Bobby Darin (che la registr\u00f2 nel 1958), contiene un verso che recita: \"If you come up with the answer / You're a better man, sir, / Than I, Gunga Din\".\n\"The Gunga Dins\" \u00e8 il nome di un gruppo musicale punk/alternative di Springfield, Illinois.\nNel \"serial\" de I Soprano, Livia Soprano, in rapporto al suo consumo di acqua, pronuncia la frase: \"I'm living next door to Gunga Din!\" (pressappoco: \"vivo nella casa accanto di Gunga Din!\").\nIl poema di Kipling \u00e8 inoltre fonte di parodia in \"Gunga Dot\", titolo di un episodio di \"Animaniacs\", mentre nel film del 2006 \"The Contract\" numerosi sono i riferimenti a \"Gunga Din\".\nIn \"Magnificent Muttley\", tema musicale del \"cartoon\" \"Dastardly and Muttley in Their Flying Machines\", Dick Dastardly canta con fare suadente a Muttley: \"You're not Robin Hood, and you're not Gunga Din\" (ovvero: \"Tu non sei Robin Hood e neanche Gunga Din\", adattato nell'edizione italiana come \"Non sei Robin Hood, n\u00e9 il gran Gunga Din\").\nNel fumetto Watchmen, una immaginaria catena di fast food fondata da un indiano \u00e8 chiamata \"Gunga Diner\".\nIl 2 luglio 2015 The Libertines, dopo circa 10 anni di silenzio, lanciano online il video di \"Gunga Din\", il primo singolo del nuovo album \"Anthems for Doomed Youth\". Nel ritornello ricorre la citazione di Rudyard Kipling :\n\"Oh, the road is long \nIf you stay strong\n\"You're a better man than I\"\nYou've been beaten and flayed\nProbably betrayed\n\"You're a better man than I\".\""}
{"id": "1137637", "revid": "2210568", "url": "https://it.wikipedia.org/wiki?curid=1137637", "title": "Contea di Pitigliano", "text": "La contea di Pitigliano era un antico staterello i cui confini erano compresi tra il Granducato di Toscana meridionale e lo Stato Pontificio settentrionale, nella cosiddetta \"area del tufo\", a cavallo tra le attuali province di Grosseto e Viterbo. L'indiscussa \"capitale\" della contea era Pitigliano, anche se in alcuni periodi il centro del potere era a Sorano, mentre la localit\u00e0 di Montevitozzo fu acquisita come feudo e divenne sede di una residenza di campagna della famiglia, la villa Orsini.\nStoria.\nLo Stato ereditato dagli Orsini era la contea di Sovana, feudo della casata Aldobrandeschi, che pass\u00f2 nella seconda met\u00e0 del Trecento nelle mani di Romano Orsini, figlio di Bertoldo I, sposo dell'ereditiera Anastasia Aldobrandeschi. Il feudo era governato attraverso il sistema associativo, tipico delle famiglie baronali romane.\nAgli inizi del Quattrocento, a seguito di alcune battaglie contro i senesi, gli Orsini persero molti dei loro territori, ma, nel giro di alcuni anni, Bertoldo (nipote di Guido) riusc\u00ec a recuperare Pitigliano, Sorano ed alcune fortificazioni della zona, ma non Sovana.\nIl personaggio pi\u00f9 rappresentativo di questa linea fu il conte Niccol\u00f2 Orsini (1442 \u2013 1510), grande condottiero inizialmente al servizio di Jacopo Piccinino, poi a fianco dei Medici contro Ferdinando I che aveva appoggiato la congiura dei Pazzi. Successivamente partecip\u00f2 anche alla cosiddetta guerra del sale del 1482, all'assedio di Nola del 1494 e divenne capitano generale delle forze della Serenissima, distinguendosi nella conquista di Cremona. \nLa decadenza della contea degli Orsini inizi\u00f2 con il conte Ludovico che fu costretto ad accettare la supremazia della repubblica di Siena su Pitigliano. Poi, caduta questa, il feudo orsiniano dovette sottomettersi in modo risolutivo a Firenze.\nNel 1555 Gian Francesco Orsini (figlio di Ludovico), infatti, stipul\u00f2 un atto di accomandigia con il granducato di Toscana per la tutela e difesa in caso di assedio. Decise, nondimeno, di allontanarsi dal feudo e risiedere a Roma e a Firenze.\nPitigliano venne alienata definitivamente, per saldare i propri debiti, a Ferdinando I de' Medici il 9 giugno 1604 da Giannantonio, figlio del conte Alessandro , in cambio del marchesato di Monte San Savino: gli ultimi discendenti di questo ramo degli Orsini si estinsero nel 1640 con la morte del terzo marchese Alessandro.\nIl luogo principale di sepoltura dei conti si trovava nella chiesa pitiglianese di San Pietro: la salma di Niccol\u00f2 III, invece, fu fatta portare dai figli da Venezia a Fiano Romano, dove, in Santo Stefano Nuovo fu realizzato il monumentale sarcofago."}
{"id": "1137644", "revid": "729019", "url": "https://it.wikipedia.org/wiki?curid=1137644", "title": "IMI TAR-21", "text": "Il TAR-21 (Tavor Assault Rifle - XXI secolo) rappresenta il nuovo fucile di assalto calibro 5,56x45\u00a0mm adottato dalle forze di difesa israeliane.\nCaratteristiche.\nIl TAR-21 \u00e8 un fucile d'assalto in configurazione bullpup, che, grazie al meccanismo di fuoco posto dietro al grilletto, permette di contenere le dimensioni complessive dell'arma facendo rimanere invariata la lunghezza della canna. \u00c8 stato sviluppato e prodotto dalla Israel Military Industries (IMI), la fabbrica d'armi governativa dello Stato d'Israele, e rappresenta un nuovo standard di progettazione, tra i pi\u00f9 avanzati al mondo.\nIl TAR-21 ha una cadenza di fuoco di 900 colpi al minuto con munizionamento standard NATO. Il design del TAR \u00e8 votato all'ergonomia e alla completa possibilit\u00e0 di utilizzo sia da parte di tiratori destri, sia mancini; il corpo principale \u00e8 composto da materiali polimerici sostituti del metallo, che lo rendono molto leggero, circa 3,5\u00a0kg a pieno carico.\nGrazie alla sua compattezza e ai suoi numerosi pregi \u00e8 un'arma molto adatta per combattimenti in ambienti urbani e l'impiego da parte di truppe meccanizzate.\nVersioni.\nIl TAR-21 \u00e8 prodotto in molteplici versioni, in grado di assicurare la massima operativit\u00e0 multi-ruolo a questa arma:\nInizialmente tutte le versioni del TAR-21, ad eccezione della versione STAR-21, erano equipaggiate con ottiche reflex ITL MARS, ma nei modelli di recente produzione queste ultime sono state sostituite da pi\u00f9 economici puntatori Meprolight M21 per le versioni TAR21 e Meprolight MOR per la versione MTAR. La versione base del TAR pu\u00f2 essere inoltre equipaggiata con il lanciagranate da 40\u00a0mm, ridenominata GTAR 21 M203.\nLa manutenzione del TAR-21 \u00e8 cosa estremamente semplice, visto che l'arma smontata si compone di soli due sottoinsiemi: fucile e gruppo otturatore-portaotturatore-molla di recupero.\nDifetti noti.\nSono noti alcuni difetti legati al TAR-21:\nUtilizzi operativi.\nIn Israele.\n\u00c8 entrato in servizio nelle brigate \"Givati\", \"Nahal\" e \"Golani\" e, fondi permettendo, diventer\u00e0 presto lo standard in tutte le brigate.\nUn giudizio complessivo di questa arma resta molto positivo (come dimostrato dal suo uso in Libano), decisamente senza fondamento le paure di qualcuno che considerava il TAR-21 un grande fallimento.\nAll'estero.\n\u00c8 prodotto su licenza in India dove ha guadagnato la fiducia dei reparti speciali dopo un'iniziale delusione. \u00c8 utilizzato anche in Colombia (che vanta una grande cooperazione in questo campo con Israele), Singapore, Portogallo."}
{"id": "1137646", "revid": "725", "url": "https://it.wikipedia.org/wiki?curid=1137646", "title": "Giovanni Battista Sartori", "text": "Fratellastro del famoso scultore neoclassico Antonio Canova, Giovanni Battista nacque dal secondo matrimonio della madre dell'artista, Angela Zardo, con Francesco Sartori. Per buona parte della sua vita Giovanni Battista Sartori fu assistente, segretario e confidente del fratellastro, che aiut\u00f2 nell'erigere il colossale Tempio di Possagno, e a cui dedic\u00f2 un museo nel centro del suo paese natale, la Gipsoteca.\nBiografia.\nGiovanni Battista Sartori nacque a Crespano, paese della marca trevigiana (oggi frazione capoluogo del Comune di Pieve del Grappa), il 18 agosto 1775 da Francesco Sartori e Angela Zardo. Quest'ultima fu anche la madre dell'artista Antonio Canova, la quale si rispos\u00f2 a seguito della morte del marito Pietro Canova, avvenuta nel 1761. Giovanni Battista Sartori ricevette un'educazione classica, impartitagli al Seminario Vescovile di Padova dove, secondo Giuseppe Jacopo Ferrazzi, che ne celebrer\u00e0 le esequie, gli studi classici erano insegnati con impareggiabile passione. Proprio nel seminario patavino venne ordinato sacerdote e, in seguito, divenne insegnante nello stesso istituto. L'abate Sartori fu un grande conoscitore della lingua greca antica e del latino, fu anche un abile traduttore dall'aramaico e un amante dell'arte oratoria. Le grandi doti umanistiche del Sartori ricevettero gli elogi, a suo tempo, dello scrittore Pietro Giordani, del drammaturgo Giovanni Battista Niccolini, e persino, quelle del grande poeta Giacomo Leopardi. Inoltre, il Sartori ebbe la passione per la numismatica, che coltiv\u00f2 durante gli anni passati a Roma come consigliere del fratellastro, arrivando a possedere una straordinaria collezione che, prima di morire, don\u00f2 al Seminario di Padova in segno di gratitudine.\nNel 1801 Sartori lasci\u00f2 l'insegnamento al seminario e raggiunse, assieme alla madre, il fratello a Roma; la madre non riusc\u00ec ad abituarsi ai ritmi richiesti da una citt\u00e0 come Roma e fece presto ritorno a Crespano, mentre Giovanni Battista rimase a fianco dello scultore. Inizialmente il Sartori ebbe il compito di leggere al fratello i classici mentre questi scolpiva. In seguito, il Sartori divenne segretario del fratellastro con il compito di amministrarne il patrimonio, mettere ordine nelle compravendite immobiliari, stilare i cataloghi d'arte, curare le pubblicazioni delle incisioni e la numerosa corrispondenza dello studio. Nel tempo divenne il suo \u00abinstancabile consigliere\u00bb e lo accompagn\u00f2 nei suoi viaggi a Parigi, Londra e Vienna.\nDurante questi soggiorni Sartori pot\u00e9 sedere di fronte a Napoleone e stilare i colloqui tra l'imperatore e lo scultore, che poi riun\u00ec in un diario, e pot\u00e9 ammirare i marmi del Partenone che Lord Elgin aveva trasferito a Londra. Nel 1815 l'abate Sartori ebbe un ruolo fondamentale nella missione di recupero delle opere d'arte trafugate da Napoleone all'Italia nel 1796-97. Egli cooper\u00f2 con il Canova che, su ordine di Pio VII e del segretario Consalvi, part\u00ec come ambasciatore italiano alla volta di Parigi, con l'obiettivo di recuperare il maggior numero di opere possibili. La fama, l'affabilit\u00e0 e le conoscenze in campo artistico dello scultore furono armi preziose, ma altrettanto utili risultarono le doti diplomatiche e le nozioni di numismatica del Sartori, al fine di restituire all'Italia i suoi capolavori.\nNel 1822 Antonio Canova mor\u00ec e nomin\u00f2 il fratello erede universale dei suoi beni tramite testamento nuncupativo, ossia una dichiarazione solenne fatta in fronte a dei testimoni, con il compito precipuo di portare a termine la costruzione del colossale Tempio di Possagno. Nel 1826 Giovanni Battista Sartori, su suggerimento del cardinale Zurla, fu designato vescovo di Mindo da Leone XII. Dopo la morte del fratello scultore, Giovanni Battista Sartori abbandon\u00f2 Roma per stabilirsi definitivamente a Possagno, dove decise di erigere un museo in onore del fratello, cosicch\u00e9 il suo nome restasse per sempre legato a quello del suo paese natale. Tra il 1834 e il 1836, nel giardino di casa Canova, venne eretta la Gipsoteca di Possagno, maestoso edificio contenente i gessi dello scultore. Monsignor Sartori fu anche molto generoso verso le sue terre: edific\u00f2 ponti, strade e fece costruire diverse opere di urbanistica a sue spese, tra cui il ponte di Crespano sul Lastego, che oggi porta il suo nome. A beneficiare del ritorno di Sartori furono anche diverse istituzioni, per esempio: il museo di Bassano ricevette la preziosissima corrispondenza dello scultore, alcuni disegni, ma anche busti, modelli scultorei e centinaia di libri; all'Accademia di Venezia fu donato l\"'Ercole e Lica\" e la mano del Canova; ad Asolo fu donato il \"Paride\"\".\" Infine, prima di morire, Mons. Sartori aiut\u00f2 la congregazione dei Padri Cavanis ad aprire una nuova scuola a Possagno. Giovanni Battista Sartori mor\u00ec il 18 luglio del 1858 a Possagno.\nIl Tempio di Possagno.\nL'11 luglio 1819 Antonio Canova fu a Possagno per la posa della prima pietra del Tempio, evento accompagnato da una festosa cerimonia. Di l\u00ec in avanti lo scultore non pot\u00e9 seguire i lavori della chiesa come avrebbe voluto soprattutto a causa della lontananza e della salute che, a poco a poco, lo stava abbandonando. Dal giorno della sua morte, 12 ottobre 1822, fu il fratello, l'abate Sartori, a occuparsi della grande fabbrica del Tempio. L'abate fu designato dallo scultore come l'unico in grado di portare a termine l'opera, in quanto non vi erano altri in possesso delle stesse conoscenze del progetto, del luogo e dell'importanza che quest'opera aveva per il Canova. Infatti, nel testamento del 1822 vi \u00e8 la disposizione precisa che affida al fratello \u00abl'obbligo di continuare compiere e abbellire, senza il menomo risparmio e nel pi\u00f9 breve tempo possibile, il Tempio di Possagno\u00bb. Mons. Sartori rispett\u00f2 il volere del fratello portando a compimento la colossale opera nel 1833, anno questo dell'applicazione delle metope sul frontone. Grazie al titolo vescovile di cui fu insignito nel 1826 pot\u00e9 celebrare personalmente la cerimonia d'inaugurazione del magnifico Tempio, avvenuta il 7 maggio del 1832. L'abate Sartori, inoltre, decise che il Tempio avrebbe dovuto ospitare le spoglie del fratello e, in un secondo momento, anche le sue. Infine, il Tempio, per volere di Giovanni Battista Sartori, fu abbellito con una splendida gradinata e messo in risalto dalla costruzione di un grande piazzale circolare che lo cinge sfociando, poi, in un maestoso viale, detto \u00abstradone\u00bb. Queste operazioni furono realizzate fra il 1838 e il 1852 dall'architetto Giuseppe Segusini.\nLa Gipsoteca.\nNel 1829 il Sartori vendette lo studio romano del fratello e decise di trasportarne il contenuto, ossia opere di scultura (soprattutto gessi e bozzetti d'argilla), ma anche disegni, libri e mobilia, a Possagno. Arrivate su un pielago, tutte queste sculture ebbero bisogno di un nuovo contenitore. Nacque cos\u00ec la Gipsoteca: museo a forma di basilica romana, con una grande nicchia, posta a sud, rialzata di uno scalino, un soffitto a volte a botte cassettonata, diviso in tre sezioni da due tramezzi, di poco sporgenti dalle pareti, e con tre lucernari al centro di ogni volta. Il museo, che espone i gessi che lo scultore usava come modelli per i suoi celebri marmi, fu costruito al centro del giardino della casa dominicale di Antonio Canova, tra il 1834 e 1836, su progetto dell'architetto veneziano Francesco Lazzari. Anche quest'opera fu voluta da Sartori \u00abaffinch\u00e9 la patria di Canova non si senta interamente di averlo perduto!\u00bb. Il museo divenne visitabile soltanto nel 1844, quando ogni statua fu dotata del suo piedistallo."}
{"id": "1137653", "revid": "438678", "url": "https://it.wikipedia.org/wiki?curid=1137653", "title": "In Good Company", "text": "In Good Company \u00e8 un film del 2004 diretto da Paul Weitz.\nTrama.\nDan Foreman ha 51 anni, \u00e8 direttore commerciale per la rivista \"Sports America\", \u00e8 stimato dai suoi collaboratori, sposato, con la moglie in attesa del terzo figlio, e la sua primogenita Alex \u00e8 stata appena accettata in una prestigiosa universit\u00e0 di New York. Andrebbe tutto bene, se non fosse che la societ\u00e0 per cui lavora viene inglobata da una multinazionale, Dan viene degradato per far posto a Carter, ventiseienne tenuto in alta considerazione dalla nuova dirigenza. La sua giovane et\u00e0 e i suoi modi di fare (tagli al personale) non lo rendono simpatico agli occhi degli altri dipendenti, tutto peggiora quando il giovane dopo solo sette mesi di matrimonio viene scaricato dalla moglie, e si innamora di Alex, la giovane figlia di Dan. Carter \u00e8 davvero innamorato della ragazza ma quando il padre di lei scopre la relazione e lo colpisce con un pugno, la ragazza anche per rispetto del padre decide di lasciare il giovane capo.\nProduzione.\nDurante la fase di pre-produzione il film era noto con il titolo di lavorazione \"Sinergy\". Paul Weitz ha spiegato di aver preferito cambiare titolo in quanto l'originale dava l'idea di un film di fantascienza e la maggior parte dei riferimenti a quel termine presenti dalla sceneggiatura originale erano stati eliminati. Le riprese si sono svolte nella primavera del 2004 nelle citt\u00e0 di Los Angeles e New York.\nColonna sonora.\nLa colonna sonora di \"In Good Company\" \u00e8 stata pubblicata su CD Audio l'11 gennaio 2005 ed \u00e8 composta complessivamente da 14 brani:\nDistribuzione.\nNegli Stati Uniti il film \u00e8 stato distribuito a partire dal 29 dicembre 2004 a cura della Universal Pictures. Nel resto del mondo \u00e8 stato commercializzato principalmente tra i mesi di febbraio e marzo 2005. In Italia \u00e8 uscito il 25 marzo 2005, a cura dalla BiM Distribuzione.\nAccoglienza.\nIncassi.\nLa pellicola ha incassato 45.806.659 dollari negli Stati Uniti e 61.315.215 dollari in tutto il mondo.\nCritica.\nRoger Ebert sul \"Chicago Sun-Times\" lo ha classificato con tre stelle su cinque, definenendolo un film \u00abintelligente, con interpretazioni efficaci\u00bb. Secondo il \"New York Times\" il film \u00e8 \u00abuna morbida fiaba revisionista sulla battaglia bene contro male ambientata nella cultura aziendale contemporanea\u00bb, mentre per \"Entertainment Weekly\" \"In Good Company\" \u00e8 una \u00abpiacevole commedia ottimista circa la saggezza della mezza et\u00e0 e la sua influenza positiva sulla spavalda giovent\u00f9\u00bb. Sull'aggregatore di recensioni Metacritic la pellicola ha ottenuto un punteggio di 66/100.\nEdizioni home video.\nLa Universal Studios Home Entertainment ha distribuito il film in DVD a partire dal 10 maggio 2005 negli Stati Uniti e in Canada. Oltre alle scene tagliate il disco contiene anche il commento del regista e dell'attore Topher Grace. In Europa il cofanetto \u00e8 stato distribuito dal 20 giugno 2005."}
{"id": "1137656", "revid": "906871", "url": "https://it.wikipedia.org/wiki?curid=1137656", "title": "Jewel", "text": "Biografia.\nPrimi anni.\n\u00c8 nata a Payson nello Utah, ma ha vissuto la maggior parte della sua giovent\u00f9 in Alaska. \u00c8 figlia di Atz Kilcher e Lenedra Caroll, e cugina dell'attrice e cantante statunitense Q'orianka Kilcher. Da bambina si esibiva in un duo con il padre nei bar e negli hotel di Anchorage, imparando da lui lo jodel. All'et\u00e0 di quindici anni, mentre viveva a Interlochen nel Michigan per motivi di studio, ha imparato a suonare la chitarra e l'anno successivo ha iniziato a scrivere canzoni.\nInizi e \"Pieces of You\" (1993-1997).\nPer un periodo Jewel ha vissuto in un furgone viaggiando per il paese per fare concerti di strada e spettacoli in piccoli locali, specialmente nella Southern California. Jewel \u00e8 stata scoperta da Inga Vainshtein nell'agosto del 1993 che le fece fare un contratto dalla Atlantic Records, continuando a farle da agente dopo la realizzazione del suo primo album per i primi cinque anni della sua carriera. L'album di debutto \"Pieces of You\" fu pubblicato sotto lo pseudonimo di Jewel nel 1995, quando aveva ventuno anni. \u00c8 stato registrato nello studio del ranch di Neil Young con gli The Stray Gators, la band con cui il cantautore aveva registrato gli album \"Harvest\" e \"Harvest Moon\". Questo \u00e8 rimasto nella classifica Billboard 200 negli Stati Uniti per due anni, raggiungendo il 4\u00ba posto. L'album infine ha venduto oltre dodici milioni di copie nei soli Stati Uniti.\nRiconoscimenti.\nHa ricevuto quattro nomination ai Grammy Award. Rispettivamente nel 1996 come migliore nuovo artista e migliore prestazione vocale femminile pop, quest'ultima anche nel 1998 ed infine nel 2011 come migliore prestazione vocale femminile country. Il suo album di debutto, \"Pieces of You\" \u00e8 diventato uno degli album di debutto pi\u00f9 venduto di tutti i tempi, disco di platino per dodici volte.\nStrumentazione.\nJewel suona chitarre acustiche Taylor, specialmente il modello compatto 912-C.\nCinema.\nAppare nel film di Ang Lee, \"Cavalcando con il diavolo\" (\"Ride with the Devil\") del 1999, ed interpreta se stessa nel film \"Walk Hard: La storia di Dewey Cox\". Appare nel ruolo di se stessa anche nell'episodio \"Primo Capitolo\" della serie televisiva \"Men in Trees - Segnali d'amore\", e nell'episodio \"Una pallottola per Ed\" della serie televisiva \"Las Vegas\".\nTelevisione.\nHa partecipato al programma televisivo The Sing-Off trasmesso dall'emittente NBC dal 2009 al 2014 e trasmesso in Italia da Sky Uno.\nVita privata.\nJewel ha avuto una relazione con l'attore Sean Penn nel 1995. Lui le ha chiesto di comporre un brano per il suo film \"The Crossing Guard\" e la ha seguita nel tour.\nHa sposato il cowboy da rodeo professionista Ty Murray nel 2010, dopo dieci anni passati insieme, dal quale nel 2011 ha avuto un figlio Kase Townes Murray. Nel 2014 tuttavia, dopo quasi sei anni di matrimonio, Jewel ha annunciato sul suo sito ufficiale di aver divorziato."}
{"id": "1137666", "revid": "1266208", "url": "https://it.wikipedia.org/wiki?curid=1137666", "title": "Football Club Internazionale 1949-1950", "text": "Questa voce raccoglie le informazioni riguardanti il Football Club Internazionale nelle competizioni ufficiali della stagione 1949-1950.\nStagione.\nNella stagione che fece seguito al disastro di Superga, l'Inter \u2014 alle cui fila si era aggiunta l'estrosa ma discontinua mezzala Wilkes \u2014 si classific\u00f2 terza in campionato alle spalle di Juventus e Milan. In coincidenza dell'introduzione regolamentare della fascia da capitano, il portiere Angelo Franzosi fu il primo nerazzurro ad indossarla nella gara col Padova dell'11 settembre 1949.\nDa segnalare inoltre il derby meneghino del 6 novembre 1949, risoltosi col punteggio di 6-5 per la \"Beneamata\": inizialmente in svantaggio per 0-2 e successivamente per 1-4, i nerazzurri colsero la rimonta con gol di Lorenzi, doppietta di Nyers e tripletta di Amadei. Tale circostanza costitu\u00ec, per il successivo settantennio, l'incontro con pi\u00f9 reti segnate (11) nella storia delle stracittadine.\nOrganigramma societario.\nArea direttiva\nArea tecnica\nArea sanitaria"}
{"id": "1137669", "revid": "168827", "url": "https://it.wikipedia.org/wiki?curid=1137669", "title": "Kapono", "text": ""}
{"id": "1137675", "revid": "810469", "url": "https://it.wikipedia.org/wiki?curid=1137675", "title": "Galloccia", "text": "Nella terminologia nautica con il termine galloccia si indica uno dei vari dispositivi fissi utilizzati per fermare una cima o una corda o un cavo.\nIl modello pi\u00f9 tradizionale consiste in una superficie piatta (placca o base), che costituisce la zona di contatto con la barca da cui fuoriescono, verticalmente, uno o pi\u00f9 corte aste, dalle quali, trasversalmente (e parallelamente alla placca di base), si dipartono due estremit\u00e0 appuntite o pi\u00f9 spesso svasate (dette falchette o corna) che servono a non fare fuoriuscire il cavo.\nIl cavo viene poi solitamente bloccato facendo fare sulle corna un apposito nodo di galloccia, che viene fatto in due modalit\u00e0 leggermente diverse a seconda se il nodo deve poter essere sciolto velocemente (tipico il caso in cui si usa per fermare le scotte e pertanto in questa versione viene a volte chiamato anche nodo di scotta, anche se questo termine pu\u00f2 essere utilizzato ad indicare anche il nodo a bandiera, visto che quest'ultimo nodo viene utilizzato per prolungare una scotta) oppure se il nodo deve essere pi\u00f9 resistente (tipico il caso in cui si usa per fermare le drizze e pertanto in questa versione viene a volte chiamato anche nodo di drizza).\nL'unione tra la galloccia e la parte della barca viene effettuata con delle viti. Tuttavia, visto i notevoli sforzi che questa giunzione deve sopportare, la giunzione pu\u00f2 essere rinforzata con l'utilizzo di una potente colla.\nIl materiale con cui \u00e8 realizzata la galloccia pu\u00f2 essere sia metallico sia una plastica resistente."}
{"id": "1137680", "revid": "124374473", "url": "https://it.wikipedia.org/wiki?curid=1137680", "title": "Luca Antonelli", "text": "Biografia.\n\u00c8 figlio d'arte; il padre, Roberto Antonelli, \u00e8 stato anch'egli un calciatore e anche lui ha indossato la maglia del Milan, con cui ha vinto lo \"scudetto della stella\".\nCaratteristiche tecniche.\nNato come esterno di fascia e arretrato successivamente nel ruolo di terzino sinistro, Antonelli \u00e8 molto dotato in fase di spinta e ha inoltre dimostrato di saper essere efficace anche sottoporta, avendo collezionato un buon numero di assist e reti nel corso della sua carriera.\nCarriera.\nClub.\nAntonelli ha militato nel settore giovanile del e del Milan, dove \u00e8 stato anche capitano della squadra Primavera. Ha debuttato con il Milan l'8 novembre 2006 nella partita di Coppa Italia Milan-Brescia (4-2) entrando in campo all'inizio del secondo tempo. L'esordio in Serie A \u00e8 avvenuto a 19 anni, in Udinese-Milan (0-3) del 23 dicembre 2006, quando \u00e8 sceso in campo all'85' per sostituire Clarence Seedorf.\nNell'estate 2007, \u00e8 stato ceduto in prestito al in Serie B, dove nella prima parte della stagione ha ottenuto 17 presenze in campionato realizzando 1 gol. Il 31 gennaio 2008 il Milan lo ha girato in prestito al con diritto di riscatto a favore dei ducali che in estate, dopo la retrocessione in Serie B, lo hanno preso in compropriet\u00e0 con i rossoneri.\nNell'estate 2009, dopo una stagione in Serie B con 14 presenze coronata con la promozione in Serie A, il Parma lo ha riscattato definitivamente dal Milan. Il 10 aprile 2010 ha segnato il suo primo gol in Serie A in Napoli-Parma (2-3).\nIn tutto con il Parma ha giocato 61 partite e segnato 1 gol.\nGli anni a Genova.\nNel gennaio 2011 \u00e8 stato ceduto al Genoa (nella stessa squadra dove gioco' anche il padre dal 1982 al 1984) nell'affare che ha coinvolto anche Raffaele Palladino e Francesco Modesto, passati al Parma. Ha esordito in maglia rossublu il 27 febbraio 2011 contro il Catania, subentrando al 51\u00ba minuto di gioco a Emiliano Moretti. Il 17 aprile 2011 ha segnato la prima rete in maglia rossoblu contro il Brescia, realizzando nei minuti di recupero del secondo tempo il gol del definitivo 3-0 su assist di Rodrigo Palacio.\nNella stagione successiva, esordisce in Coppa Italia il 21 agosto 2011 a Marassi contro la (vittoria per 4-3). In campionato invece gioca al debutto l'11 settembre in occasione del pareggio casalingo (2-2) contro l'Atalanta. Tormentato da infortuni muscolari chiude la stagione con appena 11 presenze.\nDeferito per i fatti di Genoa- (1-4) del campionato di Serie A 2011-2012, il 6 ottobre 2012 la Procura federale ha chiesto 30.000 euro di multa per Antonelli e altri suoi 14 compagni di squadra ma il procedimento \u00e8 terminato con un non luogo a procedere nei suoi confronti il successivo 9 ottobre.\nIl 10 febbraio 2013 in occasione della gara contro il \u00e8 entrato in campo indossando la fascia di capitano della societ\u00e0 ligure. Il 17 marzo segna il suo primo goal stagionale contro la Fiorentina con un bel tiro al volo di destro segnando il momentaneo 2 a 2 a Firenze.\nLa stagione successiva esordisce a Milano contro l'Inter ma, dopo la seconda giornata subisce un infortunio alla caviglia che lo costringe a stare fuori dal campo per circa un mese.\nCon l'avvento di Gasperini sulla panchina del Genoa, torna titolare giocando a centrocampo largo a sinistra nel 3-4-3 del tecnico di Grugliasco. Il 19 gennaio 2014 a Marassi segna il suo primo gol stagionale firmando l'1-0 con cui i \"grifoni\" si impongono sull'Inter, portando alla vittoria il Genoa contro i nerazzurri dopo vent'anni. Il 9 febbraio segna un altro gol importante ai fini statistici per la storia del Genoa. Con il suo gol vittoria nella trasferta di Livorno permette infatti alla squadra rossoblu di espugnare lo Stadio Armando Picchi in serie A dopo 77 anni.\nL'11 luglio 2014 il presidente del Genoa Enrico Preziosi dichiara che il capitano del Genoa Daniele Portanova non rientra pi\u00f9 nel progetto tecnico della squadra rossobl\u00f9 e afferma che Antonelli sar\u00e0 il capitano per la nuova stagione. Dopo essere sceso in campo il 24 agosto contro il Lanciano nel terzo turno preliminare della Coppa Italia, esordisce in campionato il 31 agosto successivo alla prima giornata contro il Napoli. Il 9 novembre, in occasione della trasferta a Cagliari (1-1), gioca la sua partita numero 100 con la maglia del Genoa. Segna il suo primo gol stagionale il 24 novembre nella gara casalinga pareggiata 1-1 contro il Palermo. Si ripete la domenica successiva a Cesena segnando il gol del momentaneo 2-0 per i \"grifoni\" nella sfida poi vinta 3-0 contro la squadra romagnola, che la formazione rossobl\u00f9 non batteva al Dino Manuzzi in una gara di serie A dal 1982, quando a decidere l'incontro fu proprio suo padre Roberto Antonelli.\nIn questa stagione gioca 20 partite segnando 3 gol. In tutto con la maglia del Genoa ha messo insieme 109 presenze e 8 gol.\nMilan.\nIl 2 febbraio 2015 ritorna al Milan con la formula del prestito con obbligo di riscatto (fissato a 4,5 milioni \u20ac), firmando un contratto fino al giugno 2018 e scegliendo di indossare la maglia numero 31. Il 7 febbraio seguente esordisce con la maglia rossonera nella partita contro la Juventus segnando il gol del momentaneo 1-1, con la gara che finir\u00e0 3-1 per i bianconeri. Conclude la stagione con 12 presenze e 1 rete.\nLa stagione successiva con Mihajlovi\u0107 come allenatore viene impiegato quasi sempre come titolare, e segna il suo secondo gol in maglia rossonera il 28 ottobre nella partita vinta 1-0 contro il Chievo. Conclude la stagione con 28 presenze in campionato e 3 gol.\nIl 23 dicembre 2016 vince il suo primo trofeo da professionista, la Supercoppa Italiana, battendo 5-4 ai rigori la Juventus a Doha. Durante i quarti di finali di Coppa Italia (Milan-Juventus 1-2), dopo l'uscita di Ignazio Abate, diventa per la prima volta capitano dei rossoneri.\nIl 27 luglio 2017, all'et\u00e0 di 30 anni, fa il suo esordio nelle competizioni UEFA per club, in occasione della partita d'andata del terzo turno preliminare di Europa League vinta per 1-0 in casa dei rumeni del Craiova, mentre il 17 agosto arriva anche il suo primo gol in Europa, durante il match valevole per i play-off sempre di Europa League vinto per 6-0 in casa contro lo . In totale con la maglia rossonera colleziona 66 presenze e 6 goal.\nEmpoli.\nIl 10 agosto 2018 risolve definitivamente il contratto con il Milan, trasferendosi un giorno dopo all'Empoli, compagine con cui retrocede nella serie cadetta al termine della prima stagione.\nIl 5 ottobre 2020, dopo due stagioni condizionate dai problemi fisici, rescinde il suo contratto coi toscani.\nMiami FC.\nIl 17 febbraio 2021 passa al militante nella USL, secondo livello americano.\nNazionale.\nIl 28 agosto 2010 ha ottenuto la prima convocazione nella nazionale maggiore da parte del CT Cesare Prandelli per le partite contro e , valide per le qualificazioni all'Europeo 2012. Ha esordito il 3 settembre successivo, a 23 anni, entrando al posto di Cassano nel secondo tempo della partita contro l'Estonia disputata a Tallinn. Quattro giorni dopo, gioca la sua prima partita da titolare contro le , restando in campo per tutti i 90'.\nIl 17 marzo 2013 \u00e8 nuovamente convocato da Cesare Prandelli per le amichevoli contro Brasile e Malta; nella partita contro il Brasile subentra a Mattia De Sciglio al 74' minuto.\nStatistiche.\nPresenze e reti nei club.\n\"Statistiche aggiornate al 13 giugno 2021.\""}
{"id": "1137694", "revid": "287204", "url": "https://it.wikipedia.org/wiki?curid=1137694", "title": "Dominic Keating", "text": "Nato da padre irlandese e madre inglese ha iniziato a recitare fin da quando era a scuola.\nNonostante il diploma in storia ha continuato a voler fare l'attore e ha partecipato a diverse produzioni universitarie fino a diventare un attore professionista.\nCarriera.\nTeatro.\nKeating \u00e8 stato un attore di successo sui palchi dei teatri britannici prima di lavorare per la TV interpretando il ruolo di \"Cosmo\" nello spettacolo \"The Pitchfork Disney\" di Philip Ridley e quello di \"Bryan\" in \"Amongst Barbarians\" di Michael Wall, per il quale ha anche vinto un premio.\nSuccessivamente Keating ha lavorato per il teatro sia nel Regno Unito che negli Stati Uniti\nTV e cinema.\nVerso la fine degli anni ottanta ha girato diversi spot per la televisione e dal 1989 al 1993 ha fatto parte del cast della sitcom britannica \"Desmond's\".\nNel 1994 ha partecipato alle riprese di \"Shake, Rattle and Rock!\", un film per la TV.\nNel 1997 Keating compare nel film \"Da giungla a giungla\".\nKeating \u00e8 stato tra gli attori di Star Trek che sono comparsi nel film \"The Auteur Theory\", un film indipendente del 1999. Tra gli altri attori di Star Trek comparsi in questo film ci sono Armin Shimerman (Quark in ), Garrett Wang (Harry Kim in ), e Paula Malcomson (che compare nel ruolo della sorella di Reed in ).\nNel 2001 \u00e8 la volta di \"The Hollywood Sign\", un altro film indipendente dove compaiono anche Jacqueline Kim (Demora Sulu in \"Generazioni\") e Whoopi Goldberg (Guinan in ).\nKeating \u00e8 apparso in diverse serie e serial tv tra cui L'ispettore Morse, Poltergeist, Good vs Evil, Unit\u00e0 speciale 2, \"L'immortale\" e Buffy l'ammazzavampiri.\nDopo la fine di Keating \u00e8 comparso in un episodio di \nLas Vegas, diretta da David Straiton, regista di diversi episodi di Enterprise.\nNel 2007 ha interpretato lo schiavo Cain in La leggenda di Beowulf, e ha preso parte poi, interpretando ruoli minori, alle serie televisive Heroes (seconda stagione) e Prison Break (terza stagione)."}
{"id": "1137699", "revid": "2312", "url": "https://it.wikipedia.org/wiki?curid=1137699", "title": "Winch", "text": ""}
{"id": "1137707", "revid": "110157", "url": "https://it.wikipedia.org/wiki?curid=1137707", "title": "Zavol\u017e'e", "text": "Zavol\u017e'e , (, letteralmente \"oltre il Volga\") \u00e8 una citt\u00e0 della Russia europea centro-orientale, situata nell'oblast' di Ni\u017enij Novgorod (\"rajon\" Gorodecskij), sulla sponda destra del fiume Volga di fronte a Gorodec.\nStoria.\nLa citt\u00e0 \u00e8 recentissima, dal momento che \u00e8 coeva della grande diga costruita (per scopi idroelettrici) nelle vicinanze a partire dagli anni cinquanta."}
{"id": "1137709", "revid": "80339", "url": "https://it.wikipedia.org/wiki?curid=1137709", "title": "Zavol\u017ee", "text": ""}
{"id": "1137712", "revid": "80339", "url": "https://it.wikipedia.org/wiki?curid=1137712", "title": "Zavolzhye", "text": ""}
{"id": "1137714", "revid": "80339", "url": "https://it.wikipedia.org/wiki?curid=1137714", "title": "Zavolzhie", "text": ""}
{"id": "1137719", "revid": "599013", "url": "https://it.wikipedia.org/wiki?curid=1137719", "title": "Torresano", "text": "Il torresano (in veneto \"tores\u00e0n\") ovvero il colombo di torre \u00e8 un volatile inserito nell'elenco dei prodotti tradizionali veneti. Il nome deriva dall'abitudine di questi uccelli di nidificare sotto i tetti e nelle torri colombaie. Sebbene un tempo vivesse prevalentemente nelle campagne, dove nidificava, attualmente il torresano o piccione \u00e8 molto diffuso in citt\u00e0.\nStoria.\nIl Torresano di Breganze insieme al Torresano di Torreglia \u00e8 stato per secoli un piatto riservato alle tavole dei nobili che lo allevavano nelle colombare poste sulle torri. Il torresano fatto allo spiedo, tradizionalmente era consumato solo nel mese di agosto quando i colombi selvatici giovani e teneri avevano raggiunto la dimensione dell'adulto pesando circa 500-600 grammi. Il colombo \u00e8 un animale estremamente prolifico, pertanto l'allevamento dei piccioni si diffuse con facilit\u00e0 nelle campagne. \nIn tempi pi\u00f9 recenti il colombo era preda difficile che veniva cacciata soprattutto in montagna durante le migrazioni autunnali: i cacciatori si appostavano lungo le rotte migratorie e sparavano agli stormi, solo i pi\u00f9 abili riuscivano a catturare un colombaccio le cui carni erano poco pregiate, stoppose e si potevano consumare solo dopo frollatura.&lt;br&gt; \nAll'inizio del XX secolo gli abitanti di Torreglia e quelli di Breganze si contesero l'uso del nome \"torresano\" per la propria specialit\u00e0, al punto che tocc\u00f2 ad un giudice dirimere la questione. Questi decise che, sebbene Torreglia vantasse una buona credenziale per il nome la cui etimologia \u00e8 la stessa di torresano, entrambe le cittadine potevano dimostrare una consolidata tradizione nella preparazione di questo prodotto, pertanto ad entrambe \u00e8 concesso l'uso del nome.&lt;br&gt;\nIn tempo di guerra i torresani venivano catturati ponendo dei chicchi di riso a bagno nella grappa e poi offrendoli come becchime. Una volta mangiato il riso i colombi ubriachi non erano pi\u00f9 in grado di volare e potevano essere catturati pi\u00f9 agevolmente.\nUso in cucina.\nA Breganze i torresani sono cotti sullo spiedo, su un fuoco di legna per circa un'ora, facendoli girare e spennellandoli con il loro stesso grasso colato nella leccarda.\nA Torreglia invece vengono imbottiti e cotti al forno. Oltre alle tradizionali ricette i cuochi dei ristoranti delle due citt\u00e0 hanno inventato molte nuove portate, tanto che in una contesa fra i cuochi delle due citt\u00e0 sono state presentate 42 diverse portate."}
{"id": "1137721", "revid": "404449", "url": "https://it.wikipedia.org/wiki?curid=1137721", "title": "Statonia", "text": "Statonia \u00e8 stata una citt\u00e0 etrusca dell'Etruria meridionale, la cui localizzazione \u00e8 incerta e dibattuta.\nRicordata da Strabone e Vitruvio come grande citt\u00e0 dell'entroterra etrusco, \u00e8 anche citata da Seneca e da Plinio il Vecchio in riferimento a un \"lacus Statoniensis\", individuato da alcuni studiosi come il lago di Bolsena, ipotesi rifiutata, oppure come il lago di Mezzano, in territorio di Valentano.\nSul sito della perduta Statonia \u00e8 stato molto dibattuto e non \u00e8 possibile trovare una soluzione definitiva. Tra i siti individuati si ricordano Ischia di Castro, Farnese, Pitigliano e Bomarzo. Un'ipotesi che ha trovato particolare seguito \u00e8 quella che vede sorgere Statonia sul ripiano tufaceo delle Sparne, nella valle del Fiora a sud-ovest di Pitigliano, nella provincia di Grosseto, dove \u00e8 stato ritrovato un insediamento (Poggio Buco) che fu florido nel VII secolo a.C., con cinta muraria in \"opus quadratum\" di circa 3\u00a0km. Il ritrovamento di un epitaffio di un magistrato statoniense \u2013 \u00abC. Anicius L. filius [---]acus IlIIvir Staton(iensium)\u00bb \u2013 nella necropoli bomarzese della Selva di Malano, ha portato alcuni studiosi a spostare la localizzazione della citt\u00e0 nella localit\u00e0 di Piammiano, identificando il \"lacus\" con il lago Vadimone."}
{"id": "1137722", "revid": "1104133", "url": "https://it.wikipedia.org/wiki?curid=1137722", "title": "Hidden Place", "text": "Hidden Place \u00e8 una canzone della cantante islandese Bj\u00f6rk del 2001 ed \u00e8 il primo singolo tratto dall'album \"Vespertine\".\nHa ottenuto un discreto successo nel Regno Unito, raggiungendo la posizione numero 21, e in Canada la 16.\nDescrizione.\nIn occasione del Bj\u00f6rk Orkestral, serie di concerti del 2021 in cui ha celebrato la sua carriera, Bj\u00f6rk ha affermato sulla canzone:"}
{"id": "1137727", "revid": "880789", "url": "https://it.wikipedia.org/wiki?curid=1137727", "title": "I Was Born to Love You", "text": "I Was Born to Love You \u00e8 un brano scritto da Freddie Mercury, il primo singolo estratto da Mr. Bad Guy, primo album da solista del cantante, pubblicato nel 1985.\nLa canzone.\nLa prima versione della canzone, pubblicata nel 1985, presentava un arrangiamento in stile disco, ritmico e registrato prevalentemente con suoni elettronici.\nDopo la morte di Freddie Mercury, i rimanenti Queen riarrangiarono la canzone, inserendola nell'album \"Made in Heaven\", uscito nel 1995. Questa versione presentava un arrangiamento completamente differente in una chiave rock pop, simile a quelli classici dei Queen. Inoltre, nel finale, inserirono alcuni brevi estratti vocali di Mercury ripresi dalle canzoni \"A Kind of Magic\" e \"Living on My Own\".\nLa canzone fu ulteriormente riproposta nel 2000, nell'album postumo Freddie Mercury Solo Collection, interpretata soltanto con voce, pianoforte e cori.\nLa prima esibizione dal vivo avvenne nel 2005, durante il tour Giapponese di Queen + Paul Rodgers, quando Roger Taylor e Brian May eseguirono la canzone in chiave acustica.\nVideo.\nIl video originale della canzone del 1985 mostra Freddie Mercury mentre gioca innamorato con la sua compagna, mentre indossa quella che poi, con qualche modifica, sar\u00e0 la celebre giacca gialla del concerto al Wembley Stadium.\nIn un successivo video del 2004, utilizzato per la versione pubblicata in Made in Heaven, si alternano immagini di repertorio dei Queen con scene tagliate dal video originale della canzone o inedite provenienti dal medesimo girato."}
{"id": "1137729", "revid": "79227", "url": "https://it.wikipedia.org/wiki?curid=1137729", "title": "Martiri di Cordova", "text": "Sotto il nome di M\u00e0rtiri di Cordova si indica un gruppo di cristiani mozarabi (che rifiutavano l'assimilazione culturale con gli arabi-musulmani) che, sotto gli Emiri di al-Andalus, in particolare \u02bfAbd al-Ra\u1e25m\u0101n II e suo figlio Maometto I, furono condannati a morte dalle autorit\u00e0 islamiche per aver pubblicamente vilipeso il Corano e insultato il Profeta Maometto, nella Grande Moschea di Cordova, pur sapendo che una precisa disposizione puniva con la morte i responsabili di tali azioni.\nEulogio fu il pi\u00f9 importante dei \u00abMartiri di Cordoba\u00bb assieme a Sancho, Rodrigo e Salomone. \nContesto storico.\nStrappata ai Visigoti dagli Arabi nel 771, Cordova raggiunse il suo apogeo culturale nel X secolo, prima di essere riconquistata nel 1236 da Ferdinando III di Castiglia. I musulmani non si erano quasi mai mostrati persecutori dei cristiani, limitandosi a imporre loro di non testimoniare la propria fede in pubblico e di versare un cospicuo tributo periodico in quanto \"dhimmi\"; se ci\u00f2 provocava lo spirito d'indipendenza dei cristiani, i pi\u00f9 sensibili non potevano tollerare una specie di ibernazione religiosa. Di qui sporadiche reazioni alla dominazione, che venivano soffocate con immediate repressioni.\nDi una di queste reazioni furono protagonisti Rodrigo, Salomone ed Eulogio. Questo era prete; non potendo accettare la passivit\u00e0 dei cristiani, parl\u00f2 apertamente contro il Corano. Imprigionato una prima volta, venne rilasciato nell'851. Avendo incontrato in carcere santa Flora e Marta (Maria) che furono poi decapitate morendo in nome della fede cristiana, Sant'Eulogio attribuir\u00e0 la sua scarcerazione, avvenuta pochi giorni dopo il loro martirio, proprio all'intercessione di queste due donne, contribuendo cos\u00ec alla loro santificazione. Nominato vescovo di Toledo, non pot\u00e9 essere ordinato, perch\u00e9 venne anch'egli decapitato l'11 marzo 859. La legislazione islamica prevedeva infatti la pena di morte per i rei di blasfemia e d'insulto alla religione coranica.\nL'appariscente contestazione cristiana, regolarmente sanzionata dalla pena di morte prevista per i reati di vilipendio della religione del Profeta Maometto, fin\u00ec quando le autorit\u00e0 islamiche di Cordova si rivolsero - preoccupate per il mantenimento dell'ordine pubblico - alle autorit\u00e0 ecclesiastiche cristiane perch\u00e9 intervenissero a metter fine a un'azione che comportava, com'era a tutti noto, la condanna a morte.\nCi furono colloqui tra Cordova, Santiago di Compostela e la stessa Roma, e un apposito concilio, svoltosi a Cordova nel l'852 e presieduto da Recafredo, metropolita di Siviglia, con la presenza anche dell'\"exceptor\" (ossia esattore delle imposte) Comes, un funzionario cristiano della corte omayyade, decise - con l'opposizione del solo vescovo di Cordova, Saul - che quelle azioni da quel momento in poi non dovessero essere pi\u00f9 fraintese come \"santo martirio\" per l'attestazione della vera fede ma come forme irrituali di suicidio, quindi irrimediabilmente condannate dal credo cristiano, anche senza tener conto che quei mart\u00ecri non erano stati il prodotto di una persecuzione, condotta oltretutto da pagani, e che nessuna manifestazione miracolosa aveva chiosato la santit\u00e0 di quei \"m\u00e0rtiri\".\nLe decisioni del concilio di Cordova non vennero mai riconosciute dalla Chiesa di Roma che venera tuttora come santi i martiri di Cordova, anche se occorre dire che alcuni di loro erano stati giustiziati prima del deliberato conciliare e che, quindi, potevano essere considerati m\u00e0rtiri a pieno titolo anche dalla Chiesa cristiana locale.\nQuattordici condanne a morte e relative esecuzioni di cristiani proseguirono fino all'859, in molti casi (p.es. Aurelio e Sabigotone) per vera o presunta imputazione di apostasia, che prevede nella \"Shari'a\" la condanna a morte del reo, salvo si possa dimostrare la sua insanit\u00e0 mentale o si verifichi il pentimento dell'apostata. L'esecuzione di Eulogio - rimesso dapprima in libert\u00e0 dall'Emiro Muhammad I ma incarcerato nuovamente nell'859 (secondo alcuni, a causa delle sue continue accese prediche anti-islamiche, secondo altri per l'aiuto offerto ai convertiti che venivano considerati apostati) e decapitato l'11 marzo 859 - mise fine a quelle che venivano giudicate plateali manifestazioni di ostilit\u00e0 al governo islamico di al-Andalus."}
{"id": "1137730", "revid": "486946", "url": "https://it.wikipedia.org/wiki?curid=1137730", "title": "Mediacinco Cartera", "text": ""}
{"id": "1137743", "revid": "287204", "url": "https://it.wikipedia.org/wiki?curid=1137743", "title": "Hyuga (nave da battaglia)", "text": "La fu una nave da battaglia classe Ise della Marina imperiale giapponese impostata il 6 maggio 1915 nel cantiere di Mitsubishi, Nagasaki, varata il 27 gennaio 1917 e completata il 30 aprile 1918. Il nome era in omaggio alla vecchia provincia di Hy\u016bga.\nStoria.\nOriginariamente destinata a essere una nave della classe Fuso, le modifiche applicate furono sufficienti a classificarle in una nuova classe.\nNon prese parte ad alcuna azione significativa durante la prima guerra mondiale.\nNegli venti e trenta venne sottoposta, come la nave sorella, a estese modifiche, ma comunque allo scoppio della seconda guerra mondiale, la sua relativamente bassa velocit\u00e0, il suo numeroso equipaggio e l'alto consumo di carburante la relegarono a un ruolo secondario e non combattette come nave da battaglia.\nPer compensare parzialmente la perdita delle portaerei alla battaglia delle Midway fu parzialmente convertita in portaerei (o meglio nave appoggio idrovolanti) rimuovendo le torrette dei cannoni di poppa per rimpiazzarle da un hangar sormontato da un ponte di volo. Gli aerei avrebbero dovuto essere lanciati da una catapulta e recuperati dal mare mediante una gru. Era previsto un complemento di 14 bombardieri in picchiata Yokosuka D4Y, cambiati successivamente in idrovolanti Aichi E16A, ma comunque a causa della scarsit\u00e0 di aerei e piloti non fu mai effettivamente equipaggiata con aerei.\nPartecip\u00f2 alla battaglia del Golfo di Leyte nell'ottobre 1944 comandata dal contrammiraglio Kusagawa Kiyoshi. Rientr\u00f2 ai cantieri di Kure nel febbraio 1945 e non partecip\u00f2 pi\u00f9 ad alcuna azione non essendo disponibili, n\u00e9 carburante, n\u00e9 aerei.\nIl 24 luglio 1945 nel corso di un raid ai cantieri di Kure da parte di oltre 240 aerei decollati da portaerei statunitensi, venne attaccata da bombardieri in picchiata SBC2 Helldiver dell'87\u00ba Gruppo Aereo della \"Ticonderoga\" e fu colpita da almeno 10 bombe, pi\u00f9 altre cadute vicino. Il suo equipaggio la fece arenare in acque basse.\nVenne recuperata tra il 2 luglio 1946 e il 4 luglio 1947 e demolita nel bacino di carenaggio del cantiere Harima Zosen a Kure."}
{"id": "1137745", "revid": "298055", "url": "https://it.wikipedia.org/wiki?curid=1137745", "title": "Capitan Futuro (personaggio)", "text": ""}
{"id": "1137751", "revid": "1543377", "url": "https://it.wikipedia.org/wiki?curid=1137751", "title": "Peugeot Type 21, 24, 30 e 31", "text": "Le Type 21, 24, 30 e 31 erano quattro modelli di autovettura prodotti tra il 1898 ed il 1902 dalla Casa automobilistica francese Peugeot.\nProfilo.\nSi cominci\u00f2 nel 1898 con la Type 24, una piccola vetturetta aperta a due posti lunga 2.25 m e che si poneva alla base del listino Peugeot nel periodo a cavallo tra i due secoli. Fu prodotta fino al 1902 in 20 esemplari.\nNello stesso anno fu introdotta la prima coup\u00e9 di casa Peugeot: la Type 21. All'epoca, la coup\u00e9 era simile ad una carrozza chiusa senza cavalli con due sole porte. La Type 21 era per\u00f2 a quattro posti. Nasceva sullo stesso telaio della Type 24, ma con passo allungato da 1.38 ad 1.65 metri. Fu prodotta tra il 1898 ed il 1901 in soli 9 esemplari.\nNel 1900, la Type 31 affianc\u00f2 la Type 24, della quale condivideva il telaio, sebbene accorciato di 8 cm. Anch'essa era una piccola biposto e fu prodotta fino al 1902 in soli 7 esemplari. Le sue ridottissime dimensioni (2.1 metri di lunghezza) le fanno guadagnare il titolo di autovettura Peugeot pi\u00f9 piccola della storia.\nContemporaneamente alla Type 31 fu introdotta la Type 30, una sorta di versione scoperta della Type 21, della quale condivideva lo stesso telaio. Fu la vettura pi\u00f9 prodotta del quartetto (84 esemplari). Anche la Type 30 fu prodotta fino al 1902."}
{"id": "1137755", "revid": "1577172", "url": "https://it.wikipedia.org/wiki?curid=1137755", "title": "Grande moschea di Cordova", "text": "La grande moschea di Cordova, oggi cattedrale dell'Immacolata Concezione di Maria Santissima in Cordova, \u00e8 una delle principali espressioni dell'arte arabo-islamica e dell'architettura gotica e rinascimentale dell'Andalusia. \u00c8 con l'Alhambra di Granada, la Aljafer\u00eda di Saragozza e la Giralda di Siviglia la pi\u00f9 prestigiosa testimonianza della presenza islamica in Spagna dall'VIII secolo al XIII secolo. \nStoria.\nLe origini.\nLa costruzione sorge sul sito in cui si ergeva l'antica chiesa visigotica di San Vincenzo, non lontana dal Guadalquivir. Gli scavi archeologici diretti dall\u2019architetto F\u00e9lix Hern\u00e1ndez nel 1930 confermarono l\u2019esistenza nel sottosuolo della Moschea-Cattedrale di un complesso episcopale databile tra il secolo IV e VI. Furono portati alla luce i resti archeologici della basilica visigota dedicata a San Vincenzo Martire, della sede episcopale e del seminario.\nQuando i musulmani occuparono Cordova nel 756 la chiesa fu inizialmente suddivisa e utilizzata contemporaneamente da musulmani e cristiani. \nSuccessivamente l'emiro \u02bfAbd al-Ra\u1e25m\u0101n I fece demolire la chiesa cristiana e intraprese la costruzione della grande moschea.\nLa moschea.\nL'edificio iniziale, cominciato nel 785 da \u02bfAbd al-Ra\u1e25m\u0101n I, comprendeva un cortile quadrato (il \"patio de los naranjos\") circondato da un muro di cinta sul quale si apriva in tutto il suo splendore la sala di preghiera, di forma rettangolare, composta da undici navate, ciascuna avente dodici arcate, disposte di fronte al cortile. Le navate erano separate da eleganti colonne di marmo di diversa provenienza (tra cui edifici romani a Cordova e la preesistente chiesa visigota).\nIn modo eclettico i costruttori islamici presero dai Bizantini l'idea dei mosaici, dagli Egizi la sala a colonne, dai Visigoti l'arco a ferro di cavallo, dall'architettura romana dell'acquedotto di Segovia gli archi sovrapposti nei quali videro la stilizzazione dei rami di palma, cos\u00ec da costruire la moschea come un gigantesco palmeto di pietra (856 colonne in un rettangolo di 175 metri per 135). La selva di colonne crea \"ritmici allineamenti e \"fughe\" a perdita d'occhio, cadenzati giochi di profondit\u00e0, mutevoli e sempre esatte prospettive geometriche, congeniali ad un popolo che invent\u00f2 l'algebra\".\nHish\u0101m I fece realizzare parecchie ristrutturazioni interne: le gallerie destinate alle donne che venivano a pregare e una vasca per le abluzioni. \nLa Moschea fu ingrandita pi\u00f9 volte dai successori di \u02bfAbd al-Ra\u1e25m\u0101n I (\u02bfAbd al-Ra\u1e25m\u0101n II 833-48; al-\u1e24akam II 962-966; \u02bfAbd al-Ra\u1e25m\u0101n III 929-958; Almanzor 988), finendo per coprire 23.000 m\u00b2 e diventare la pi\u00f9 grande moschea del tempo e seconda solo dopo l'edificazione di quella di S\u0101marr\u0101\u02be, capitale abbaside \"pro tempore\". \nAmpliamenti di \u02bfAbd al-Ra\u1e25m\u0101n II e al-\u1e24akam II.\nLa lunghezza delle arcate fu raddoppiata da \u02bfAbd al-Ra\u1e25m\u0101n II nell'848 e allungata un'ultima volta da al-\u1e24akam II nel 961. In entrambi i casi l'allungamento delle navate avvenne sul lato opposto all'entrata principale e per questo motivo il \"mi\u1e25r\u0101b\", anch'esso collocato sul quel lato, dovette essere ogni volta ricostruito. Quello attuale, montato con l'aiuto di artisti bizantini, \u00e8 un'enorme cupola monolitica a forma di conchiglia, in marmo bianco superbamente decorato; ai lati del \"mihrab\" si trovava lo spazio detto \"maksurah\", che durante i momenti di culto era riservata al califfo e ai suoi cortigiani. La sala di preghiera terminante nel \"mihrab\", detta \"kebla\", era anche nota come \"capilla del Zancarron\" - ossia cappella del grande piede - per via della presenza di un osso, attribuito a Maometto, ivi conservato. \nIl \"mi\u1e25r\u0101b\" non \u00e8 orientato verso la Ka\u02bfba della Mecca (quindi a SE) ma verso sud e, per salvarlo dall'accusa di un cos\u00ec corposo errore, la leggenda vuole che \u02bfAbd al-Ra\u1e25m\u0101n, nostalgico della citt\u00e0 di Damasco da cui era stato cacciato dagli Abbasidi, avesse voluto appositamente orientare il \"mi\u1e25r\u0101b\" della moschea di Cordoba nella stessa direzione di quello della moschea di Damasco. Spiegazione per\u00f2 del tutto inverosimile perch\u00e9 \u00e8 dovere di ogni orante musulmano rivolgersi verso la Ka\u02bfba nel corso della sua \"salat\" obbligatoria quotidiana. \nAmpliamento di Almanzor.\nL\u2019ultimo degli ampliamenti del periodo islamico viene realizzato sul finire del X secolo dall\u2019 Hajib Almanzor. Per dimostrare il suo potere e per far fronte alla continua crescita demografica di Cordoba l\u2019Hajib decide di realizzare il pi\u00f9 esteso intervento di ampliamento coinvolgendo sia l\u2019edificio di culto che il patio. A differenza di quelli che l\u2019hanno preceduto questo intervento non si sviluppa verso meridione a causa della vicinanza del Guadalquivir. L\u2019espansione, che porta alla costruzione di otto nuove navate, verr\u00e0 pertanto realizzata sul lato orientale dando luogo alla forma rettangolare che oggi ammiriamo.\nIl \"mihr\u0101b\" fu collocato in una posizione centrale. In quel momento la moschea contava 1293 colonne.\nNel 2010 la zecca spagnola ha dedicato una moneta commemorativa da 2 euro alla grande moschea di Cordova.\nLa cattedrale.\nQuando Cordova fu riconquistata dai cristiani di Ferdinando III di Castiglia, nel 1236, la moschea fu convertita in cattedrale e dedicata a Maria Assunta. L'apertura tra il cortile e la sala di preghiera fu murata, conservando una sola porta d'entrata (la \"Puerta de las Palmas\", che nel 1531 fu arrricchita da alcune statue che ricordano la particolare dedicazione della chiesa). Inoltre vennero abbattute alcune file di colonne per lasciar libero lo spazio per la Cappella Reale (1371), decorata con stucchi \"mud\u00e9jar\".\nIl \"Crucero\".\nNel XVI secolo il clero di Cordova decise di dotare la citt\u00e0 di un edificio molto pi\u00f9 sontuoso e alla moda del tempo. Il progetto consisteva nella demolizione di una parte importante del centro dell'edificio, rompendo la prospettiva della foresta di colonne, e l'inserimento al suo posto di una cattedrale cristiana (il \"Crucero). Il progetto fu inizialmente contrastato e oggetto di forti polemiche e soltanto dopo l'intercessione dell'imperatore Carlo V ne fu avviata la costruzione. I lavori, curati dalla famiglia di architetti Hern\u00e1n Ruiz, durarono dal 1523 al 1599, e comportarono la realizzazione di una navata in stile plateresco, ben pi\u00f9 alta del resto della struttura e sormontata da una cupola dalla sezione ovale\".\nIl risultato \u00e8 una architettura riccamente decorata che fonde gli stili gotico, rinascimentale e barocco, ma che pu\u00f2 far rimpiangere la perduta unitariet\u00e0 dell'originaria costruzione arabo-islamica. \u00c8 riportato da J. B. Alderete che lo stesso Carlo V successivamente disse: \u00abavete costruito qualcosa che si pu\u00f2 vedere ovunque, distruggendo qualcosa che invece era unico al mondo\u00bb. Fu probabilmente grazie all'inserimento della chiesa che l'edificio pot\u00e9 salvarsi da ulteriori amputazioni.\nDescrizione.\nEsterno.\nEsternamente, la struttura si presenta al giorno d'oggi con la forma di un grande quadrilatero di circa 180 m di lunghezza per 130 m di larghezza. L'interno, diviso da 19 navate longitudinali e 36 trasversali, \u00e8 una foresta di 856 colonne sormontate da capitelli in stili diversi, realizzate in materiali provenienti da diverse aree Mediterranee. Sulle colonne si appoggiano delle arcate doppie in mattoni e pietra bianca (sovrapposte l'una sull'altra con uno spazio intermedio) che permettono di avere un soffitto molto alto e donano all'edificio un'impressione di leggerezza. \nLe mura esterne sul lato settentrionale sono aperte dalla porta detta del perdono (1377), dotata di tre archi in stile arabo. A destra di questa porta, accanto al muro di cinta, si trova la torre campanaria detta \"Alminar\", costruita come minareto tra il 1593 e il 1664 sul lato opposto rispetto a quello che ospitava la sala di preghiera dei musulmani. La torre si eleva per 93 m di altezza, in cima alla quale \u00e8 collocata una statua dorata raffigurante San Raffaele. Sullo stesso lato delle mura, una nicchia di devozione popolare ospita un quadro di Romero de Torres (1928), opera dedicata alla \"Virgen de los Faroles\".\nPatio degli aranci (Patio de los Naranjos).\nIl \"patio de los Naranjos\" si trova nella parte settentrionale della cattedrale che fungeva da luogo delle abluzioni della moschea di Abderram\u00e1n I. Il patio \u00e8 stato ampliato durante le diverse tappe della costruzione. Deve il suo nome ai 98 alberi di aranci che si trovano al suo interno piantati sul finire del secolo XVIII. Tra le fontane ospitate nel patio, una vasca del X secolo.\nIl patio \u00e8 un grande giardino chiuso da mura di circa 130 metri per 55. Sui tre lati occidentale, settentrionale e orientale si sviluppano delle gallerie porticate in cui si aprono sei porte che comunicano con l\u2019esterno. Nelle gallerie sono esposte le travi e le assi del soffitto a cassettoni originario, in opera prima del restauro del secolo XIX.\nInterno.\nOriginariamente l\u2019interno dell\u2019edificio era, ad eccezione della Qibla, un\u2019unica sala ipostila di 19 navate, utilizzata come spazio per la preghiera. Oggi invece una parte dell\u2019interno \u00e8 occupata dalle cappelle perimetrali (tra cui quella di San Pablo, chiusa da cancellate del Cinquecento), dalla Cappella Reale (detta anche \"di San Ferdinando), dalla cappella di Villaviciosa (detta anche \"secondo mihrab) e dal nucleo cruciforme centrale.\nNucleo cruciforme.\nL'impianto basilicale \u00e8 a croce latina immissa con cupola sulla crociera del transetto.\nLa costruzione della \"capilla Mayor\", all'interno della quale si trova l'altare maggiore della cattedrale, inizi\u00f2 nel 1547 e fu curata dalla famiglia di architetti Hern\u00e1n Ruiz. Il progetto dell\u2019altare maggiore (1618-\u201946) venne commissionato ad Alonso Mat\u00edas che ne cur\u00f2 il disegno affidando l\u2019opera all\u2019architetto Sebasti\u00e1n Vidal e realizzato in marmo e bronzo. Il corpo principale \u00e8 composto da tre strade delineate da quattro colonne con capitelli compositi e un ordine superiore in cui la parte centrale \u00e8 pi\u00f9 alta di quelle laterali e conclusa da un timpano arcuato interrotto con sculture al centro. Il \"tabernacolo\", collocato nella nicchia centrale a tutto sesto dell\u2019ordine inferiore, \u00e8 affiancato dalle tele dei \"Santi Acisclo\" e \"Vittoria\". Nel registro superiore, al centro \u00e8 collocata la tela raffigurante l\u2019\"Assunta\" affiancata dalle tele dei \"Santi Martiri Eulogio\" o \"Pelagio y Flora\" e \"Digna\" coronate dalle effigi della \"Giustizia\" e \"Speranza\" che reggono una \"ghirlanda\", opere dello scultore Pedro Freile de Guevara, autore anche degli altri ornamenti scultorei dell\u2019altare tra i quali le \"Allegoria della Religione\" e dell\u2019\"Abbondanza\".\nI dipinti, commissionati ad Antonio Palomino nel 1713, sostituiscono quelli originali di Vela Cobo e sono inseriti in cornici con timpani curvi spezzati.\nSotto l\u2019episcopato di Francisco Reinoso, negli anni 1523-1539 l\u2019architetto Juan de Ochoa concluse in stile manierista gli spazi del coro con volta a botte ribassata in cui sono raffigurati l\u2019\"Assunta\", \"San Acisclo\" e \"Santa Vittoria\" e lunette con \"Davide\", \"Salomone\", \"Daniele\" e \"Samuele\" e le \"Virt\u00f9\" negli angoli; il transetto venne coperto da una cupola ovale su pennacchi decorati dai quattro \"Evangelisti\" a cui si aggiungono le figure degli otto \"Padri della Chiesa\" e della \"SS. Trinit\u00e0\".\nDi fronte all\u2019altare maggiore sono posizionati gli \"stalli\" in legno di mogano intagliato del coro realizzati a partire dal 14 marzo 1748 da Duque Cornejo e terminati nel 1753. La \"Cattedra Episcopale\", sulla parete di fondo, occupa lo spazio di tre stalli ed \u00e8 concepita come se fosse un altare strutturato in due corpi e tre strade: nel registro superiore \u00e8 rappresentata l\u2019\"Ascensione del Signore\" a grandezza naturale. Corona la struttura l\u2019\"Arcangelo Raffaele\". Al di sopra degli stalli laterali sono posizionati due monumentali \"organi\" rinascimentali.\nCappelle perimetrali.\n\"Cappelle addossate alla parete ovest\".\nDa nord a sud:\n\"Cappelle addossate alla parete sud\".\nDa ovest a est:\n\"Cappelle addossate alla parete est\".\nDa nord a sud:\n\"Cappelle addossate alla parete nord\".\nDa ovest a est:"}
{"id": "1137758", "revid": "8834855", "url": "https://it.wikipedia.org/wiki?curid=1137758", "title": "\u2200", "text": ""}
{"id": "1137759", "revid": "1266208", "url": "https://it.wikipedia.org/wiki?curid=1137759", "title": "Football Club Internazionale 1948-1949", "text": "Questa voce raccoglie le informazioni riguardanti il Football Club Internazionale nelle competizioni ufficiali della stagione 1948-1949.\nStagione.\nL'organico per la stagione 1948-49 annover\u00f2, tra gli altri, il mediano Bearzot \u2014 futuro selezionatore azzurro \u2014 e l'ala Armano: nuove punte risultarono essere Amadei e Nyers, quest'ultimo presentatosi a San Siro marcando una tripletta alla Sampdoria. La batteria d'attaccanti segnal\u00f2 poi la conferma di Lorenzi, con il trio offensivo distintosi per la puntualit\u00e0 sottorete.\nEmersa quale rivale del \"Grande Torino\" in campionato, l'Inter classific\u00f2 il magiaro in vetta alla graduatoria dei realizzatori con 26 gol: l'ex romanista and\u00f2 invece a bersaglio in 22 occasioni, contribuendo a rendere i meneghini (autori di 85 reti complessive) la formazione pi\u00f9 prolifica del torneo. Tra i singoli risultati spiccarono una vittoria sul campo della Juventus \u2014 laddove l'ultimo successo era datato 19 marzo 1930 \u2014 e il derby del 6 febbraio 1949, concluso per 4-4: la circostanza rappresent\u00f2 l'ultima stracittadina cui abbia presenziato il poeta Vittorio Sereni, che giudicando \u00abmicidiale\u00bb il risultato disert\u00f2 (a suo dire per vilt\u00e0) i seguenti confronti coi rossoneri.\nPur a fronte del cospicuo bottino realizzativo, i lombardi mancarono d'insidiare il primato granata: il 30 aprile 1949 lo stadio milanese fu teatro dell'ultima apparizione sabauda, stante la tragedia di Superga occorsa il successivo 4 maggio. Malgrado lievi rimostranze ascrivibili allo scenario agonistico \u2014 coi nerazzurri al secondo posto e matematicamente in corsa per il titolo \u2014 la societ\u00e0 avall\u00f2 insieme ad altre l'assegnazione \"sub iudice\" del tricolore ai piemontesi: nelle restanti domeniche Cappelli, avvicendatosi in panchina col gallese Astley, blind\u00f2 la piazza d'onore a 5 punti dai campioni d'Italia.\nOrganigramma societario.\nArea direttiva\nArea tecnica\nArea sanitaria\nStatistiche.\n\"Statistiche aggiornate al 5 giugno 1949\"."}
{"id": "1137765", "revid": "1872770", "url": "https://it.wikipedia.org/wiki?curid=1137765", "title": "Sj\u00f3n", "text": "Il nome d'arte \u00e8 una contrazione del suo vero nome e significa \"visione\".Nel 2005 ha vinto il The Nordic Council's Literature Prize con il romanzo \"Skugga-Baldur\" (\"La volpe azzurra\"), ma \u00e8 pi\u00f9 conosciuto per aver scritto i testi per numerose canzoni di Bj\u00f6rk. In particolare per la cantante ha scritto i testi di \"Isobel\", \"Bachelorette\" e \"Oceania\", scritta appositamente per la cerimonia d'apertura della XXVIII Olimpiade. Nel 2001 ha avuto una nomination all'Oscar, insieme a Lars von Trier e Bj\u00f6rk, per la canzone \"I've Seen it All\" dal film \"Dancer in the Dark\".\nSj\u00f3n ha pubblicato il suo primo volume di poesie \"S\u00fdnir\" nel 1978 e da allora ha pubblicato numerosi libri di poesie, di prosa e spesso di fiabe per bambini."}
{"id": "1137766", "revid": "6923", "url": "https://it.wikipedia.org/wiki?curid=1137766", "title": "Giorgio Buratti", "text": "A 13 anni impara l'armonica come autodidatta, allo stesso modo impara il contrabbasso che studier\u00e0 poi con i maestri F. Cerri e L. Casasco.\nCarriera.\nNel 1940 la madre Miranda gli fa ascoltare dischi a 78 giri di Duke Ellington, Al Jolson, George Gershwin. Nel 1948 il padre gli regala un'armonica a bocca e Giorgio scopre il jazz suonando Body and Soul, Solitude, Mood Indigo, Lover Man. L'anno dopo entra nel suo primo gruppo, un quartetto di armonica a bocca, nello stesso anno conosce Raffaella che sar\u00e0 la compagna della sua vita. Nel 1950 prende parte al \"Jam Session al S. Tecla\" col trombettista Benny Bailey ed il bassista Al King, sar\u00e0 proprio King a fargli apprezzare il contrabbasso che suoner\u00e0 con Enzo Jannacci e Gigi Concato (pap\u00e0 di Fabio). Negli anni suona con L. Allievi, L. Tognoli ed il trombonista L. La Neve, F. Cerri con cui suona alla \"Taverna Messicana\", G. Bogani, R. Sellani, H. Wright, Nicola Arigliano, G. Libano, L. Cerveglieri, G. Cazzola, G. Cuppini, in seguito inizia a far parte stabilmente de \"Gil Cuppini quintet\" con S. Fanni, E. Volont\u00e8 ed E. Righello il cui sodalizio durer\u00e0 sino al 1961.\nConclusa l'esperienza con i \"Gil Cuppini Quintet\" Buratti suona in un numero impressionante di gruppi, finch\u00e9 nel 1987 si dedica al \"Jazz Workshop\" nell'ambito del \"Living House\" Centro Culturale Musicale creato e gestito dallo stesso Buratti dal 1981 al 1995. Nel 2000 e nel 2001 collabora col pianista A. Fabiani.\nAltre attivit\u00e0 jazzistiche.\nNel 1960 e nel 1962 prende parte a 2 edizioni de \"La coppa del Jazz\" indette dalla RAI con Cuppini e con i \"New Jazz Stars\" (di Santucci, Scoppa, Lama, Podio, Petrin).\nNel 1970 e 1972 compone musiche elettroniche di scena per il Teatro Litta per la rappresentazione de \"la fuga e l'appuntamento\" di Jonescu con Paola Borboni.\nNel 1972-73 realizza per la DURIUM il disco \"L'estate brucia la malinconia\" con le poesie di B. Vilar e musiche composte ed eseguite in duo con Palumbo."}
{"id": "1137773", "revid": "125243182", "url": "https://it.wikipedia.org/wiki?curid=1137773", "title": "Marco Mazzocchi", "text": "Biografia.\nFiglio del giornalista Giacomo Mazzocchi (per molti anni telecronista di atletica per TMC), dal 1988 lavora in RAI, prima come collaboratore poi, a partire dal 1993, come dipendente. Ha lavorato soprattutto in ambito sportivo, collaborando con \"Il Processo del Luned\u00ec\", \"Novantesimo minuto\", \"La Domenica Sportiva\". Ha condotto quest'ultima trasmissione per cinque anni. Inviato alle Olimpiadi del 1996, ha condotto le dirette delle Olimpiadi del 2000 e del 2004. Conduttore Rai anche per gli Europei di Calcio del 2000 e del 2004, e delle Olimpiadi invernali di Torino 2006.\nHa seguito due Giri d'Italia, conducendo un'edizione de Il Processo alla Tappa, e un Tour de France. Nel 1998 ha seguito la nazionale italiana ai mondiali di calcio. Nel 2002 ha condotto insieme con Giampiero Galeazzi e Luisa Corna \"Notti Mondiali\" su Rai 1. Nel 2006 \u00e8 stato il volto Rai ai mondiali di Germania. Nel 2003 ha curato i collegamenti per \"L'isola dei famosi\". \nNel 2005 ha partecipato alla seconda edizione di Ballando con le stelle, con la ballerina Vincenza Farnese. \nNel 2006 \u00e8 stato inviato per il programma \"Wild West\" realizzando tre minidocumentari dal titolo \"Aspettando Wild West\". Nel 2007 ha condotto con Maddalena Corvaglia la trasmissione \"Balls of Steel\". Nello stesso anno ha anche partecipato a una spedizione al K2 organizzata dalla K2 Freedom, con Daniele Nardi capospedizione, fermandosi al campo base. Di questa esperienza ha realizzato un documentario per Rai 2 dal titolo \"\", dedicato all'alpinista Stefano Zavka deceduto sul K2 durante quella stessa spedizione.\nIn seguito ha girato altri due docufilm per Rai 2: \"Yukon Quest: sulle tracce di Zanna Bianca\", partecipando a una gara di slitte trainate da cani e \"L'onda perfetta\", seguendo tre surfisti italiani in Costa Rica e Per\u00f9. Nella stagione 2008-2009 ha fatto parte del cast di \"Quelli che il calcio\". Nella primavera del 2009 \u00e8 tornato a Rai Sport per curare e condurre un programma di interviste a personaggi dello sport e dello spettacolo dal titolo \"Volevo essere Paolo Rossi\", in onda sul canale satellitare e digitale Raisportpi\u00f9. In estate \u00e8 tornato alla conduzione di un grande evento sportivo: i Campionati del mondo di nuoto 2009 di Roma. Da novembre 2009 \u00e8 caporedattore della redazione calcio.\nNel 2010 ha condotto \"Mondiale Rai Sprint\" su Rai 1 e \"Mondiale Rai Sera\" su 8Rai 2. Dall'agosto 2010 al settembre 2015 \u00e8 stato responsabile del team di Raisport al seguito della Nazionale di calcio e conduttore degli studi pre e post partita. Ideatore di \"DirettAzzurra\", programma di Rai Sport 1 che segue in diretta allenamenti e conferenze stampa della Nazionale di calcio. Da Team Leader di Raisport segue e racconta gli Europei del 2012, la Confederations Cup del 2013 e i Mondiali del 2014.\nDal 16 aprile 2012 alla primavera del 2013 cura e conduce \"Mattina sport\" su Rai Sport 1. Dal 22 ottobre 2013 cura e conduce Zona 11 pm su Raisport 1, trasmissione che va in onda alle ore 23. Versione serale dell'omonima rubrica che andava alle 11 all'interno di \"Mattina Sport\", Zona 11 pm \u00e8 un talk sul calcio che deraglia spesso in citazioni musicali e cinematografiche, ironia e tormentoni.\nDal settembre 2014 diviene conduttore del storico programma Novantesimo minuto in sostituzione di Franco Lauro, e nella stagione 2015/16 viene affiancato alla conduzione da Paola Ferrari.. La trasmissione parte alle 17.10 (Novantesimo Minuto Zona Mista) con le interviste dei dopopartita, alle 18.10 diventa Novantesimo Minuto classico (i gol della domenica), alle 19.00 diventa Novantesimo Minuto Tempi Supplementari (approfondimenti e curiosit\u00e0).\nDomenica 3 aprile, in collaborazione con Enrico Testa, firma \"14 - Una storia nella storia\", speciale di venticinque minuti, dedicato a Johan Crujiff, fuoriclasse del calcio mondiale da poco scomparso. Dal 19 maggio 2016 viene nominato vicedirettore di Raisport. A giugno con Flavio Insinna conduce \"Il grande match\" su Rai 1 e i pre e post-partita dell'Europeo insieme a Paola Ferrari.\nAd agosto 2018 viene sostituito alla conduzione di 90\u00ba minuto da Alberto Rimedio. Da settembre 2018 conduce insieme a Gabriele Corsi e Andrea Delogu il nuovo programma di Rai 2, \"B come Sabato\". Nell'estate del 2019 conduce su Rai 2 il programma settimanale \u201cMiti d\u2019oggi\u201d, nel quale racconta grazie alle immagini dell'archivio Rai le imprese degli ultimi 40 anni di sport.\nDal febbraio 2020 partecipa in coppia con Max Giusti a Pechino Express, in onda su Rai 2, formando la coppia dei \"Gladiatori\".\nI due verranno poi eliminati nella semifinale del programma. Dall'autunno 2020 conduce \"Stop and Go\" in coppia con Laura Forgia e torna dopo 11 anni a far parte del cast di \"Quelli che il calcio\".\nNel 2021 interpreta se stesso nel film TV \"Crazy for Football - Matti per il calcio\".\nDal 14 al 21 novembre 2021 conduce con Melissa Greta Marchetto uno spin-off di \"Quelli che...\": si tratta di una breve striscia quotidiana in stile pop sulle ATP Finals di tennis a Torino, intitolata \"Quelli che... il tennis\"."}
{"id": "1137775", "revid": "287204", "url": "https://it.wikipedia.org/wiki?curid=1137775", "title": "Il matematico impertinente", "text": "Il matematico impertinente \u00e8 un saggio divulgativo scritto dal matematico Piergiorgio Odifreddi. Nel libro vengono toccate importanti tematiche di attualit\u00e0 come l'accettazione dell'evoluzionismo, l'11 settembre, la Chiesa cattolica. Il libro si occupa anche di divulgazione scientifica.\n\u00c8 diviso in sei sezioni, \"Storia e politica\", \"Religione\", \"Lingua e letteratura\", \"Logica\", \"Matematica\" e \"Scienze\". Ogni sezione si apre con un'intervista immaginaria a un personaggio storico (Hitler, Ges\u00f9, Dante, Aristotele, Archimede e Newton) e si chiude con una reale ad un personaggio vivente (Noam Chomsky, il XIV Dalai Lama, Jos\u00e9 Saramago, Saul Kripke, John Nash e James Watson).\nLe interviste sono reperibili anche sul sito ufficiale di Odifreddi.\nNel libro viene esposto il pensiero di Odifreddi su molti argomenti. L'autore abbatte i luoghi comuni criticando in modo fermo e deciso la politica degli Stati Uniti, il creazionismo, la Chiesa cattolica, la superstizione e il dogmatismo. Nel saggio, Odifreddi esalta altres\u00ec la matematica, la scienza e il razionalismo augurandosi che in futuro possano occupare un posto pi\u00f9 importante nell'insegnamento e nella societ\u00e0.\nDal libro di Odifreddi prende nome una sua rubrica su \"Le scienze\" e un suo spettacolo teatrale, \"Matematico e impertinente\"."}
{"id": "1137777", "revid": "1573940", "url": "https://it.wikipedia.org/wiki?curid=1137777", "title": "Hallaxa chani", "text": "Hallaxa chani \u00e8 un mollusco nudibranco della famiglia Actinocyclidae.\nBiologia.\nSi nutre di urocordati della specie \"Didemnum carnulentum\" e di spugne del genere \"Halisarca\"."}
{"id": "1137778", "revid": "1573940", "url": "https://it.wikipedia.org/wiki?curid=1137778", "title": "Actinocyclidae", "text": "Actinocyclidae \u00e8 una famiglia di molluschi nudibranchi.\nTassonomia.\nLa famiglia comprende due generi:\nAltri due generi in precedenza attribuiti alla famiglia sono ora considerati dei sinonimi:"}
{"id": "1137779", "revid": "1573940", "url": "https://it.wikipedia.org/wiki?curid=1137779", "title": "Hallaxa", "text": "Hallaxa \u00e8 un genere di molluschi nudibranchi della famiglia Actinocyclidae.\nTassonomia.\nIl genere comprende le seguenti specie:"}
{"id": "1137781", "revid": "1428919", "url": "https://it.wikipedia.org/wiki?curid=1137781", "title": "David Teniers il Giovane", "text": "Biografia.\nFiglio del pittore [[David Teniers il Vecchio|David il Vecchio]], e fratello pi\u00f9 noto di altri tre pittori, inizi\u00f2 la sua attivit\u00e0 ad Anversa, dove nel [[1637]] spos\u00f2 la figlia di [[Jan Brueghel il Vecchio|Jan Brueghel]] dei Velluti.\nFu allievo del padre, tramite il quale apprese lo stile di [[Adam Elsheimer]] e le novit\u00e0 apportate da [[Pieter Paul Rubens]].\nSi interess\u00f2 alle opere del gruppo di [[Frans Francken II]], che trattavano argomenti storici o sacri.\nFu soprattutto pittore di dipinti di genere (scene rustiche, di taverna, di stregoneria, feste paesane, laboratori di alchimisti e interni di galleria), inizialmente vicine allo stile di [[Frans Francken II]], poi a quello di [[Adriaen Brouwer]].\nIl suo periodo pi\u00f9 fertile fu quello che va dal [[1633]] al [[1640]], nel quale dipinse alcune delle sue opere pi\u00f9 riuscite, quali \"Il figliol prodigo\", \"I cinque sensi\", in cui la caratterizzazione dei tipi umani raggiunge una elevata acutezza, cos\u00ec come la vena umoristica e grottesca.\nTrasferitosi a Bruxelles nel [[1651]], venne nominato pittore di corte e direttore delle collezioni dall'arciduca [[Leopoldo Guglielmo d'Austria]], governatore dei [[Paesi Bassi]] spagnoli. La raccolta da lui curata divenne il nucleo principale del [[Kunsthistorisches Museum]].\nIn questa seconda parte della carriera, la sua produzione perse un po' di genialit\u00e0, assumendo caratteri di maniera, ancora brillanti nell'esecuzione, ma parzialmente ripetitivi per tema e programma, la pennellata era tecnicamente ineccepibile ma spersonalizzata.\nDa ricordare ancora i quadri satirici con la presenza di animali antropomorfizzati e le gallerie, ossia raffigurazioni di raccolte di quadri.\nSue opere arrivarono anche in Italia. Due in particolare custodite al tempo a Roma presso la collezione della famiglia Borghese. Si tratta di due tavole 24x30, olio su tela, raffiguranti \"Scene di Taverna\". Una di esse, si distingue dalle altre di medesimo soggetto. In essa Teniers ritrae sotto le mentite spoglie di un occasionale avventore, in forma caricaturata, un potente dell'epoca. Quando venne restaurata e ripristinata la [[Galleria Borghese]], vi fecero per breve tempo ritorno, gentilmente concesse in prestito dal curatore della pinacoteca di propriet\u00e0 di un'importante famiglia piemontese. Tale famiglia, legata in via di parentela con i Borghese, li ebbe in eredit\u00e0 per via diretta.\nGrande conoscitore dell'oprea di David Teniers il Giovane, fine restauratore, fu il prof. [[Tullius Kuiper]], direttore dell'\"Academie de la peinture flamande d'Anverse\".\nTra i suoi allievi, [[Gillis van Tilborgh]] (1625-1678)."}
{"id": "1137783", "revid": "287204", "url": "https://it.wikipedia.org/wiki?curid=1137783", "title": "Una stagione selvaggia", "text": "Una stagione selvaggia (\"Savage Season\", 1990) \u00e8 un romanzo noir di Joe R. Lansdale. \n\u00c8 il primo romanzo che ha come protagonisti Hap Collins e Leonard Pine. Da questo romanzo \u00e8 stata tratta la prima stagione della miniserie Hap and Leonard in onda dal 2 marzo 2016 su SundanceTV,\nLa trama.\nMentre Hap Collins e Leonard Pine sono intenti ad esercitarsi al tiro al piattello, arriva Trudy Fawst, l'ex moglie di Hap, a chiedere il loro aiuto nella non semplice impresa di sottrarre mezzo milione di dollari alle acque di un fiume, dove erano stati nascosti da un rapinatore di banche. Il colpo \u00e8 organizzato da Trudy, Howard, Paco e Chub, mentre Hap e Leonard si occuperanno di recuperare i soldi nel fiume. La prima immersione si rivela quasi fatale per Hap, che viene salvato da Leonard. I soldi vengono comunque trovati ma sono meno del previsto. Per questo Howard e Trudy tradiscono la banda:\nprendono i quattrocentomila dollari per comprare le armi, ma sono a loro volta traditi da coloro che avrebbero dovuto vendergli le armi: Soldier e Angel, amici di Paco.\nHap e Leonard riescono a fuggire e a sopraffare Soldier. Nello scontro vengono uccisi Trudy, Howard, Paco, Chub, e Angel. Soldier finisce in prigione.\nHap tiene una parte dei soldi per risarcire Leonard e regala il resto a Greenpeace."}
{"id": "1137797", "revid": "767487", "url": "https://it.wikipedia.org/wiki?curid=1137797", "title": "Morrisound Recording", "text": "I Morrisound Recording sono degli studi aperti dai fratelli Jim e Tom Morris nel 1981 a Tampa in Florida, i primi anni furono specializzati in heavy metal, poi lo studio di registrazione si specializz\u00f2 in thrash metal e poi soprattutto dal 1988 in avanti in death metal, con gran parte degli album prodotti da Scott Burns. Nei Morrisound Recording sono stati registrati molti album importanti per i generi estremi heavy metal, soprattutto thrash metal e death metal. \nIndirizzo.\nMorrisound Recording\n12111 N. 56th St.\nTampa, FL 33617\nUSA"}
